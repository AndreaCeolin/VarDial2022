{"id": "2128383", "revid": "300067", "url": "https://it.wikipedia.org/wiki?curid=2128383", "title": "Dee Brown (cestista 1984)", "text": "Era un playmaker di 183 cm.\nCaratteristiche.\nDee Brown \u00e8 uno dei giocatori pi\u00f9 veloci in campo aperto proveniente dal basket collegiale americano, tanto da meritarsi il soprannome di \"\"One Man Fastbreak\". \u00c8 un playmaker con grande senso del gioco, abile nell'attirare a s\u00e9 i raddoppi degli avversari per poi servire con precisione i compagni liberi. Ha imparato col tempo a razionare i tentativi di tiro, preferendo il gioco di squadra a quello individuale, mettendo in evidenza i punti di forza dei suoi compagni.\nPur non essendo una macchina da punti, non sfigura come tiratore. Nei suoi anni al college ha dimostrato pi\u00f9 volte di poter risolvere da solo la partita, con buone percentuali da tre punti (43,4% al suo terzo anno di college), tiri in avvicinamento e in lay-up, in situazione di arresto e tiro e soprattutto in uscita dai blocchi, sfruttando la propria rapidit\u00e0 per liberarsi dalla marcatura.\nBrown si distingue per la capacit\u00e0 di tenere sempre basso il palleggio, evitando di subire sciocchi contropiedi scaturiti da palle rubate, che invece sono il suo marchio di fabbrica. Grazie ai piedi veloci e la capacit\u00e0 nello scivolamento laterale riesce infatti sovente a ostacolare il gioco del portatore di palla avversario e a rubare palloni da appoggiare al canestro in un batter d'occhi.\nPredilige il gioco rapido, trovandosi a volte in difficolt\u00e0 nell'impostare da fermo azioni pericolose. Ma in definitiva copre il proprio ruolo egregiamente se utilizzato a lungo, per potersi adattare al gioco degli avversari e studiare cos\u00ec i punti deboli su cui far leva per segnare e mandare a canestro i suoi compagni.\nPur avendo sviluppato una discreta massa muscolare, non ha sfondato in NBA, in cui alla tecnica vengono spesso preferite l'altezza, l'atletismo verticale e la capacit\u00e0 di attaccare con decisione il canestro. Tutte carenze di un giocatore come Brown, che pure ha saputo cogliere al volo diverse occasioni di scendere in campo tra i Pro americani, ma non \u00e8 mai risultato in grado di competere con gente come il compagno, ai tempi di Washington, Gilbert Arenas.\nCarriera.\nHigh school.\nNato nel Mississippi, Brown si \u00e8 trasferito da piccolo a Maywood nell'Illinois, dove ha frequentato la Proviso East High School. Qui si \u00e8 guadagnato le attenzioni degli esperti e dei media, che nel 2002 lo hanno insignito di premi come: \"Illinois Mr. Basketball\", \"Illinois' Gatorade Player of the Year\", \"McDonald's All-American\", \"Champaign-Urbana News-Gazette Illinois Player of the Year\", \"First-Team All-State\" decretato da \"IBCA\", \"Chicago Tribune\", \"Chicago Sun-Times\", e dalla \"Champaign-Urbana News-Gazette\".\nHa finito la sua carriera all'High School come il migliore di sempre del suo istituto nelle classifiche di punti, assist e palle rubate, con una media di 25,6 punti, 5,5 assist e 2,9 rubate a partita, oltre al 44% al tiro da tre e alle 12 triple segnate nella partita in cui ha rifilato 42 punti alla \"Addison Trail High School\".\nLa nota curiosa \u00e8 che fino alla stagione 2001-02 ha giocato anche a football, come quarterback nella squadra scolastica, con ottimi risultati, ricevendo le offerte di Florida State University e della University of Nebraska.\nCollege.\nDal 2002 al 2006 ha frequentato la University of Illinois at Urbana-Champaign, in cui \u00e8 stato protagonista nella squadra di Division I NCAA degli \"Illinois Fighting Illini\".\nSubito \u00e8 stato schierato titolare, seppure come guardia, e non ha tardato a mostrare il suo talento. Insieme al play Deron Williams e alla guardia Luther Head ha formato un pacchetto esterni formidabile, contribuendo a portare gli \"Illini\" prima al titolo della Big Ten Conference nel 2003 e poi fino al titolo Regionale del Midwest e alla finale nazionale NCAA nel 2005, persa contro North Carolina.\nDopo tre anni torna a giocare come play e cambia in parte il suo gioco, concentrandosi pi\u00f9 sugli assist che sulle soluzioni individuali, pur dovendosi pi\u00f9 volte caricare sulle spalle la squadra, priva dei suoi due ex compagni di reparto, passati in NBA.\nAnche Dee aveva dichiarato durante l'estate la propria eleggibilit\u00e0 come pro, ma un infortunio alla caviglia lo ha fatto tornare sui suoi passi, decidendo di completare il quadriennio al college. Nell'ultimo anno si \u00e8 messo comunque in mostra, guadagnandosi la chiamata al Draft NBA 2006 degli Utah Jazz al 46\u00ba turno.\nCome collegiale ha ottenuto molti riconoscimenti: \"Big Ten Conference Men's Basketball 1st Team\" (2005 e 2006), \"Big Ten Conference Men's Basketball Player of the Year\" (2005), \"NCAA Men's Basketball All-Americans 1st Team\", \"Bob Cousy Award\" (2006), \"Frances Pomeroy Naismith Award\" (2006), \"NCAA Men's Basketball All-Americans 2nd Team\", \"Illinois National Player of the Year\"\" (2005).\nBrown \u00e8 stato il giocatore pi\u00f9 vincente della storia dei college dell'Illinois (insieme a James Augustine) con 114 vittorie, il giocatore con il maggior numero di minuti giocati (4.698) e pi\u00f9 volte schierato in quintetto (136).\nQui ha giocato 137 partite, segnando 1.812 punti (terzo degli \"Illini\"), 299 canestri da tre punti (secondo), servendo 674 assist e 231 palle rubate (secondo in entrambe le classifiche). Nella storia della \"Big Ten Conference\" \u00e8 il secondo giocatore pi\u00f9 vincente, mentre per gli assist e le triple risulta rispettivamente 5\u00ba e 6\u00ba.\nNazionale.\nHa partecipato al torneo di qualificazione al campionato del mondo under-19 nel 2002 con la nazionale USA, con cui si \u00e8 guadagnato un posto per il torneo vero e proprio dell'anno successivo. Dal 2010 ha anche il passaporto italiano.\nHa disputato quindi il Campionato mondiale maschile di pallacanestro Under-19 2003 a Salonicco, in cui gli Stati Uniti hanno ottenuto il 5\u00ba posto."}
{"id": "2128392", "revid": "300067", "url": "https://it.wikipedia.org/wiki?curid=2128392", "title": "Hilton Armstrong", "text": "Durante la sua carriera universitaria ha giocato come ala e centro per gli Huskies dell'Universit\u00e0 del Connecticut. In passato ha giocato per i New Orleans Hornets, i Sacramento Kings, gli Houston Rockets, i Washington Wizards, gli Atlanta Hawks e i Golden State Warriors in NBA. Era anche nel roster pre-stagionale degli Indiana Pacers nel 2014 e ha giocato per i Los Angeles Clippers nel 2012 nella NBA summer league.\nCollege.\nDopo essersi diplomato alla Peekskill High School ha iniziato lentamente come atleta del college, con una media inferiore a 4 punti in ciascuna delle prime tre stagioni di UConn con gli Huskies. Tuttavia, ha migliorato notevolmente nel suo anno da senior, segnando 9,7 punti, 6,6 rimbalzi e 3,1 stoppate, e tirando il 61% dal campo. Ha seguito il suo compagno di squadra Josh Boone e ha vinto il titolo di MVP nella stagione 2005-06."}
{"id": "2128395", "revid": "125024158", "url": "https://it.wikipedia.org/wiki?curid=2128395", "title": "La solitudine dei numeri primi", "text": "La solitudine dei numeri primi \u00e8 il primo romanzo di Paolo Giordano.\nRomanzo di formazione, narra le vite parallele di Alice e Mattia attraverso le vicende spesso dolorose che ne segnano l'infanzia, l'adolescenza e l'et\u00e0 adulta. Edito da Mondadori, ha ricevuto i Premi Strega e Campiello opera prima 2008.\nL'autore, in un'intervista del 2008, ha scherzosamente detto di non sapere se i due numeri citati nel romanzo, ossia 2.760.889.966.649 (per Mattia) e 2.760.889.966.651 (per Alice), siano realmente primi; in effetti sono proprio due numeri primi gemelli.\nTrama.\nIl romanzo racconta la storia di due persone, entrambe torinesi, Alice Della Rocca e Mattia Balossino, le cui vite vengono gravemente segnate da vicende accadute nella loro infanzia. Sebbene Torino non sia mai menzionata in modo esplicito, vengono fatti riferimenti alla chiesa della Gran Madre, dove si svolge il matrimonio di Viola Bai, alla basilica di Superga, all'ospedale Maria Ausiliatrice e al Frait\u00e8ve, dove Alice si ferisce finendo nel dirupo. Alice viene presentata come una bambina di sette anni che, pur odiando la scuola di sci e non mostrando alcuna attitudine particolare per tale sport, viene costretta a frequentarne un corso dal padre, che nutre grandi aspettative nei suoi confronti. Una mattina Alice si separa dal resto del gruppo e, nel tentativo di ritornare a valle, finisce in un dirupo rimanendo gravemente ferita, tanto da rimanere zoppa per il resto della vita. \nMattia \u00e8 un bambino dotato di un enorme intelletto, al contrario della gemella Michela che invece \u00e8 affetta da una grave forma di disabilit\u00e0 intellettiva. Isolato dal resto dei coetanei per via della sua \"scomoda\" sorella, Mattia vive la propria infanzia in solitudine. Poi, un giorno, per poter partecipare alla festa di compleanno di un compagno di classe, lascia la sorella in un parco, pensando di andarla a riprendere pi\u00f9 tardi. Ma al suo ritorno Michela \u00e8 scomparsa, forse annegata nel vicino fiumiciattolo, sebbene le numerose ricerche in seguito non abbiano portato a nulla. Questi avvenimenti segnano profondamente la vita dei due ragazzi.\nIl racconto si sposta nel periodo della loro adolescenza: Alice soffre di anoressia nervosa ed \u00e8 snobbata dai ragazzi in quanto zoppa. Con una vita sociale pressoch\u00e9 nulla, Alice attira l'attenzione di Viola Bai, compagna di classe molto popolare, che decide di ammetterla nel proprio giro di amicizie. Grazie all'incoraggiamento di Viola, Alice conosce Mattia, che \u00e8 diventato un ragazzo problematico: non ha alcun interesse nelle interazioni sociali e ha una malsana tendenza all'autolesionismo. Alice e Mattia stringono un'amicizia particolare: ciascuno svolge la propria esistenza autonomamente, ma ogni volta tornano a cercarsi. Continuano a frequentarsi anche dopo il liceo, quando Mattia si iscrive a matematica e Alice sviluppa la propria passione per la fotografia.\nNel frattempo Fernanda, la madre di Alice, si ammala di un tumore e viene fatta ricoverare in ospedale; l\u00ec, Alice conoscer\u00e0 Fabio Rovelli, un giovane medico. Mattia, intanto, conseguita la laurea, riceve un'offerta per una cattedra d'insegnamento presso un'universit\u00e0 del nord Europa, probabilmente in Norvegia. La cosa lo lascia molto dubbioso, complicandogli la scelta. In questo periodo della sua vita, Mattia racconta per la prima volta ad Alice la storia di Michela e per la prima volta i due ragazzi si scambieranno un bacio. Ci\u00f2 nonostante, un litigio fra Alice e Mattia convince il ragazzo a partire. Alla fine Fernanda muore ed Alice sposa Fabio, mentre Mattia vive in solitudine all'estero. Il matrimonio tra Fabio ed Alice declina lentamente: Fabio vuole un figlio da Alice ma lei, non avendo pi\u00f9 le mestruazioni da anni a causa dell'anoressia, non pu\u00f2 restare incinta. La coppia si separa e Alice cade in depressione.\nNel frattempo Mattia esercita con successo la professione di insegnante di topologia algebrica presso l'universit\u00e0 straniera, dove conosce un collega, Alberto, anch'egli italiano. I due fanno un'importante scoperta che riguarda l'algebra e vanno a festeggiare a casa di Alberto. In quell'occasione Mattia conosce una donna, Nadia, amica del collega, con la quale passer\u00e0 una notte di sesso. Intanto gli anni passano. Nel 2007 Alice viene convinta dal suo datore di lavoro (fotografo) a farsi vedere da un medico in ospedale, ma l\u00ec all'ingresso si imbatte in una ragazza che somiglia molto a Mattia, e che ad Alice fa tornare in mente Michela, la gemella scomparsa: pur non essendo certa dell'identit\u00e0 della ragazza, Alice decide di chiamare Mattia senza per\u00f2 specificarne il motivo.\nMattia, pur non sapendo di cosa si tratti, accetta l'invito di Alice e torna in Italia: Alice, dubbiosa sull'identit\u00e0 della ragazza vista, non trova il coraggio di raccontare a Mattia ci\u00f2 che credeva di aver visto, ma i due amici passano un pomeriggio insieme durante il quale Alice lo bacia, scoprendo cos\u00ec di essere ancora innamorata di lui. Nonostante ci\u00f2 non riescono a superare il muro di solitudine che li separa, e Mattia ripartir\u00e0 senza che il loro rapporto abbia avuto alcuno sviluppo. I due ragazzi sono infatti paragonati a due numeri primi gemelli (numeri primi solitari ed isolati, ma vicinissimi fra loro, poich\u00e9 separati da un solo numero): accomunati dalle stesse particolarit\u00e0, attratti l'uno verso l'altra, non riescono mai ad unirsi, perch\u00e9 divisi da un invalicabile ostacolo.\nTitolo.\nIl titolo originale scelto da Paolo Giordano per il libro (Dentro e fuori dall'acqua) \u00e8 stato cambiato nell'attuale titolo dall'editor della Mondadori, lo scrittore Antonio Franchini.\nAdattamento cinematografico.\nIl 10 settembre 2010 \u00e8 uscito l'omonimo film tratto dal romanzo, coprodotto dalla \"Offside\" di Mario Gianani e dalla francese \"Les Films des Tournelles\", con il supporto della \"Film Commission Torino Piemonte\". La pellicola, le cui riprese erano iniziate nell'autunno 2009, \u00e8 diretta da Saverio Costanzo, curatore della sceneggiatura assieme allo stesso Giordano; nel cast, Alba Rohrwacher nella parte di Alice, Luca Marinelli in quella di Mattia e Isabella Rossellini in una parte minore: Adele, la madre di quest'ultimo.\nIl film, come la vicenda del libro, \u00e8 ambientato a Torino. La colonna sonora \u00e8 stata affidata a Mike Patton e Brando Lupi."}
{"id": "2128397", "revid": "232134", "url": "https://it.wikipedia.org/wiki?curid=2128397", "title": "Mario kart double dash", "text": ""}
{"id": "2128401", "revid": "599013", "url": "https://it.wikipedia.org/wiki?curid=2128401", "title": "Jim Palmer (cestista)", "text": ""}
{"id": "2128402", "revid": "818832", "url": "https://it.wikipedia.org/wiki?curid=2128402", "title": "Sempre tu/Grazie perch\u00e9", "text": "Sempre tu/Grazie perch\u00e9 \u00e8 un singolo di Pupo del 1977. La traccia \"Sempre tu\" \u00e8 contenuta nell'album \"Gelato al cioccolato\".\nTracce.\nLATO A:\nLATO B:"}
{"id": "2128413", "revid": "1226", "url": "https://it.wikipedia.org/wiki?curid=2128413", "title": "Teoria del paleocontatto", "text": ""}
{"id": "2128415", "revid": "599013", "url": "https://it.wikipedia.org/wiki?curid=2128415", "title": "Curtis Rowe", "text": ""}
{"id": "2128428", "revid": "287204", "url": "https://it.wikipedia.org/wiki?curid=2128428", "title": "Martin Mystere - Operazione Dorian Gray", "text": ""}
{"id": "2128429", "revid": "767487", "url": "https://it.wikipedia.org/wiki?curid=2128429", "title": "Bob Kauffman", "text": ""}
{"id": "2128431", "revid": "1318658", "url": "https://it.wikipedia.org/wiki?curid=2128431", "title": "Palazzo Pallavicini-Cambiaso", "text": "Il palazzo Pallavicini-Cambiaso o palazzo Agostino Pallavicini \u00e8 un edificio sito in via Garibaldi al civico 1 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nOriginariamente costruito a partire dal 1558, per conto di Agostino Pallavicini (+1575), ambasciatore alla corte di Spagna, fratello di Tobia Pallavicino che negli stessi anni commission\u00f2 il palazzo al civico 4 di Via Garibaldi, oggi noto come Palazzo Tobia Pallavicino. Fra i figli di Agostino, particolare importanza ebbe Niccol\u00f2 Pallavicini (1562-1619), che ospit\u00f2 Rubens durante il suo soggiorno a Genova, e gli commission\u00f2 alcuni dei maggiori capolavori del periodo genovese, fra cui il proprio ritratto ed il celebre ritratto di Maria Serra Pallavicini, sua moglie. Il palazzo, incluso nell'edizione di Rubens dei \"Palazzi di Genova\" del 1622, pass\u00f2 in propriet\u00e0 alla famiglia Cambiaso all'incirca a met\u00e0 del Settecento.\nIl progettista fu Bernardino Cantone, collaboratore di Galeazzo Alessi nella sistemazione di Piazza delle Fontane Marose e nell'apertura di Strada Nuova.\nIl prospetto dell'edificio, assai elegante, presenta un paramento a bugnato di pietra grigia che fa risaltare il marmo bianco delle zoccolature, nel quale bene si inquadra una edicola votiva settecentesca. Il portale \u00e8 decorato con un fregio a bucrani di stile manierista.\nFra le pregevolezze dell'edificio - di dimensioni relativamente modeste ma valorizzato dalla diretta ubicazione sulla via e sulla vicina piazza delle Fontane Marose - sono da segnalare, nel salotto del piano nobile, la scena del \"Ratto delle Sabine\" e, nel salone grande, la \"Storia di Amore e Psiche\", entrambi dipinti dai pittori genovesi Andrea ed Ottavio Semino.\nUna curiosit\u00e0: l'edificio, iscritto subito nei Rolli di Genova, sub\u00ec un declassamento - dal Rollo del 1577 a quello del 1588 - dalla prima alla seconda categoria, per tornare alla prima con il Rollo successivo, il terzo, quello del 1599, e da allora per rimanervi in tutti i successivi.\nIl palazzo, situato al civico n. 1 della via, \u00e8 attualmente di propriet\u00e0 di un noto istituto di credito bancario."}
{"id": "2128432", "revid": "116587604", "url": "https://it.wikipedia.org/wiki?curid=2128432", "title": "Catalogo Gliese", "text": "Il Catalogo Gliese o Catalogue of Nearby Stars (CNS), in italiano \"catalogo delle stelle vicine\", \u00e8 un catalogo stellare creato con lo scopo di classificare tutte le stelle situate entro 20 parsec dalla Terra secondo la loro ascensione retta. \nLa sua compilazione \u00e8 dovuta a Wilhelm Gliese, con la collaborazione successiva di Hartmut Jahrei\u00df, infatti \u00e8 anche noto come Catalogo Gliese-Jahrei\u00df.\nLa prima edizione del catalogo risale al 1957 e contiene 915 stelle singole e doppie (da Gl1 a Gl915). Questo catalogo fu aggiornato nel 1969 fino ad includere 1049 stelle. Per non alterare i numeri di catalogo della prima edizione senza infrangere la convenzione d'ordine basata sull'ascensione retta, la seconda edizione adotta una numerazione con il punto decimale. Tale edizione \u00e8 comunemente nota con la sigla CNS2. \nNegli anni successivi sono state introdotte numerose estensioni del catalogo:\nIl catalogo del 1991 \u00e8 comunemente noto con la sigla CNS3 e nonostante sia \"preliminare\" non \u00e8 stato ancora aggiornato."}
{"id": "2128441", "revid": "599013", "url": "https://it.wikipedia.org/wiki?curid=2128441", "title": "John Block", "text": ""}
{"id": "2128442", "revid": "1573940", "url": "https://it.wikipedia.org/wiki?curid=2128442", "title": "Erpeton tentaculatum", "text": "Il serpente dai tentacoli (\"Erpeton tentaculatum\" ) \u00e8 un serpente della famiglia Homalopsidae, diffuso nella penisola indocinese e in alcuna isole della Sonda.\nPu\u00f2 essere considerato uno dei serpenti pi\u00f9 singolari per le appendici mobili che reca alle due estremit\u00e0 del muso. Tali appendici, ricoperte di squame, hanno funzioni apparentemente sconosciute.\nPoich\u00e9 possono sembrare antenne, si pensa che questo serpente se ne serva per individuare le prede, in massima parte pesci, quando si muove in caccia nelle acque torbide e fangose.\nBench\u00e9 sia dotato di denti veleniferi, questo serpente non \u00e8 considerato pericoloso per l'uomo. I denti sono piccoli, solo parzialmente scanalati e posizionati molto indietro nella bocca. Inoltre, il veleno \u00e8 specificamente destinato ai pesci di cui il rettile si nutre.\n\u00c8 una specie quasi esclusivamente acquatica, nonostante deponga le uova sulla terra, tra la vegetazione rivierasca. Depone circa dalle 9 alle 13 uova da cui escono altrettanti piccoli."}
{"id": "2128444", "revid": "1402222", "url": "https://it.wikipedia.org/wiki?curid=2128444", "title": "Emil Boc", "text": "Leader del Partito Democratico Liberale, dopo le elezioni parlamentari del 2008 il seguente 15 dicembre \u00e8 stato designato Primo ministro della Romania dal presidente Traian B\u0103sescu formando un governo assieme ai socialdemocratici. Il Parlamento ha ratificato la nomina il 22 dicembre.\nIl governo di Boc ha subito poi una sfiducia dal parlamento il 13 ottobre 2009 dopo una mozione presentata dai liberali del PNL e dalla rappresentanza della minoranza magiara di Romania l'UDMR dopo che la coalizione di governo, nei primi mesi di ottobre, s'\u00e8 sciolta coi socialdemocratici che hanno anche a loro volta votato a favore della mozione. Infatti, su proposta dello stesso Boc, B\u0103sescu ha ratificato il 1\u00ba ottobre la revoca dell'incarico di ministro degli interni a Dan Nica, per motivi di un continuo aumento della delinquenza e dell'insicurezza nel paese, provocando l'abbandono del governo da parte di tutti i ministri del PSD che hanno interpretato questa mossa come un abuso di potere del presidente B\u0103sescu e del vicino partito PD-L di Boc per poter controllare le elezioni presidenziali del seguente 22 novembre.\nNel gennaio del 2012 dopo misure di austerit\u00e0 fatte dal governo per fronteggiare la violenta crisi che ha colpito l'Europa, la Romania vede l'accendersi di forte contestazioni di piazza con la conseguente, durante una riunione di gabinetto ed all'indomani dell'incontro tra Fondo Monetario Internazionale ed Unione europea, dimissione da Primo Ministro. Assieme alle sue dimissioni ha dichiarato che pi\u00f9 che per i risultati economici, che stanno iniziando a dargli ragione, la rinunicia dal suo mandato \u00e8 stata fatta per disinnescare la tensione politica e sociale che s'era creata nel Paese con l'augurio che al pi\u00f9 presto si crei un nuovo esecutivo.\nDal 2004 al 2009 \u00e8 stato sindaco di Cluj-Napoca e riconfermato il 12 giugno 2012\nBiografia.\nLaureato nel 1991 in Lettere e Filosofia all'Universit\u00e0 di Cluj-Napoca e nel 1995 in Giurisprudenza, \u00e8 iscritto dal 1996 all'ordine degli avvocati del capoluogo transilvano. Ha ottenuto il Dottorato nel 2000. Oltre all'attivit\u00e0 politica, \u00e8 docente universitario alla facolt\u00e0 di Scienze politiche."}
{"id": "2128445", "revid": "118226027", "url": "https://it.wikipedia.org/wiki?curid=2128445", "title": "Pupa (disambigua)", "text": ""}
{"id": "2128450", "revid": "73843", "url": "https://it.wikipedia.org/wiki?curid=2128450", "title": "Palazzo Pantaleo Spinola", "text": "Il palazzo Pantaleo Spinola o palazzo Gambaro \u00e8 un edificio sito in via Garibaldi al civico 2 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. L'edificio \u00e8 oggi sede del Banco di Chiavari e della Riviera Ligure.\nStoria.\nFu eretto dall'architetto Bernardo Spazio e proseguito poi da Pietro Orsolino fino alla fine dei lavori, nel 1558, per Pantaleo Spinola, che mor\u00ec nel 1536 senza mai abitare il palazzo. Successivamente agli Spinola fu propriet\u00e0 dei Giustiniani e quindi dei Gambaro, che fecero coprire le nudit\u00e0 delle figure sopra il portale. Oggi \u00e8 sede di una banca.\nFu incluso da Rubens nell'edizione del 1652 dei \"Palazzi di Genova\".\nDescrizione.\nLa facciata, dalle linee assai semplici, \u00e8 movimentata dal ritmo delle finestre, dall'aggetto dei balconi e soprattutto dal portale sormontato da due statue marmoree, allegoria della Prudenza e della Vigilanza.\nIl piano terreno \u00e8 riccamente affrescato con episodi biblici realizzati nei primi decenni del Seicento da Giovanni Carlone: \"Susanna e i vecchioni\", \"Il giudizio di Salomone\", \"La fine di Assalonne\". Fu una delle ultime opere dell'anziano Carlone, ancora attardato su stilemi tardomanieristi. Di notevole pregio la bussola a vetri, realizzata nel 1923, in forme D\u00e8co.\nAl piano superiore si trovano affreschi cinquecenteschi dei fratelli Semino e Calvi. Le opere pi\u00f9 celebri sono tuttavia i cicli di affreschi di Domenico Piola e Giovanni Battista Carlone, fra i pi\u00f9 alti esiti del barocco genovese. Nel salone del piano nobile, al quale si accede salendo un elegante scalone, la volta fu affrescata a fine Seicento, con un soggetto mitologico raffigurante \"L'offerta a Giove delle chiavi del tempio di Giano\", con un significato allegorico inneggiante alla pace, eseguito dal genovese Domenico Piola e dall'emiliano Paolo Brozzi, specialista in quadrature prospettiche. Anche le decorazioni degli altri salotti sono ispirate alla storia romana. Sempre Piola, artista dominante nel secondo seicento a Genova, \u00e8 autore della volta con \"Le sibille mostrano la vergine Maria ad Augusto\", reinterpretazione in chiave cristiana di temi pagani, contornata da episodi raffiguranti \"Le stagioni\". In altri due salotti fu attivo Giovanni Bastista Carlone, con \"Episodi della vita di Lucrezia\", di \"Coriolano\", e con il \"Ratto delle sabine\".\nDal salone si accede alla terrazza, nel cui ninfeo si trovava un tempo il celebre gruppo marmoreo raffigurante il \"Rapimento di Elena\", uno dei capolavori della scultura barocca eseguito dal marsigliese Pierre Puget e oggi conservato nel Museo di Sant'Agostino."}
{"id": "2128455", "revid": "767487", "url": "https://it.wikipedia.org/wiki?curid=2128455", "title": "Steve Mix", "text": ""}
{"id": "2128456", "revid": "767487", "url": "https://it.wikipedia.org/wiki?curid=2128456", "title": "Campionato maltese di baseball", "text": "Il campionato maltese di baseball \u00e8 il campionato organizzato dalla Malta \"Association Baseball e Softball\" dell'isola di Malta, la stagione regolare viene praticata da settembre a marzo, mentre i play-off vengono giocati ad aprile.\n\u00c8 suddiviso in due leghe, una chiamata National league, comprendente quattro squadre e una di livello inferiore denominata National League 2nd Division.\nTutte le partite dei vari campionati vengono giocate al Marsa Field, il campo da baseball regolamentare di Malta.\nDal 2009 il campionato verr\u00e0 incorporato nel campionato italiano di baseball e le varie squadre maltesi verranno distribuite, in base alle capacit\u00e0 di gioco nelle varie categorie italiane.\nSquadre iscritte alla National League.\nPlay off 2008.\nNei play-off 2008 Si affrontano le prime due del campionato e si scontrano in una serie di tre partite di finale che decretano il campione di Malta."}
{"id": "2128459", "revid": "1318658", "url": "https://it.wikipedia.org/wiki?curid=2128459", "title": "Palazzo Lercari-Parodi", "text": "Il palazzo Lercari-Parodi o palazzo Franco Lercari \u00e8 un edificio sito in via Garibaldi al civico 3 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria.\nFu fatto erigere a partire dal 1571 da Franco Lercari, facoltoso banchiere, che occup\u00f2 la carica di governatore della Repubblica Genovese negli anni settanta del Cinquecento e fu committente anche di Villa Lercari a Sampierdarena e della Cappella Lercari nell'abside della Cattedrale di San Lorenzo. Nel 1586 Franco Lercari lasci\u00f2, con l'obbligo di assumere anche il cognome Lercari, tutto il suo patrimonio a Francesco Maria Imperiali di Francavilla. L'ultima discendente degli Imperiali Lercari fu Maria Luigia che sposando il marchese modenese Lodovico Coccapani, in seguito Coccapani Imperiali, port\u00f2 il palazzo in dote. I discendenti Ercole e Lodovico Coccapani Imperiali nel 1845 lo vendettero al banchiere Bartolomeo Parodi, la cui famiglia ne \u00e8 ancora proprietaria.\nDescrizione.\nIl palazzo, di cui non si conosce il progettista, si differenzia dagli edifici della Strada Nuova. La parte inferiore della facciata \u00e8 decorata a bugnato a punta di diamante, mentre i piani superiori risultavano all'origine alleggeriti da una serie di logge aperte, poi chiuse da vetrate e murate all'inizio dell'Ottocento, come si vede dalle incisioni di Rubens nell'edizione dei Palazzi di Genova del 1652.\nSempre nella facciata ha particolare rilievo il portale retto da due telamoni con nasi mozzi, opera di Taddeo Carlone, che qui rievoca l'atroce leggenda di Megollo Lercari, antenato del committente, vendicatosi dei suoi nemici mutilandoli di nasi e orecchie.\nPrimo Piano.\nSalendo al primo dei due piani nobili si trovano, nella loggia, entro due nicchie, i busti di Franco Lercari e della moglie Antonia De Marini opera di Taddeo Carlone, dell'imperatore Carlo V d'Asburgo e del re di Spagna Filippo II. La decorazione ad affresco, della fine del Cinquecento, \u00e8 dovuta a Lazzaro Calvi, aiutato dal fratello Pantaleo, con ariosi paesaggi alle pareti e, nella volta, scene militari ispirate alla storia romana\u02d0 La \"Sfida tra Orazi e Curiazi\", Curzio Rufo, Orazio Coclite. Altri salotti del primo piano sono affrescati dai calvi con \"Episodi Biblici\". La sala di maggior pregio del primo piano \u00e8 affrescata da Luca Cambiaso con le \"Storie di Niobe\" sulla volta.\nSecondo Piano.\nNella loggia, della decorazione originaria sopravvive soltanto nella volta la \"Gigantomachia\" di Ottavio Semino, autore anche delle \"Storie bibliche di Re David\", mentre le \"Storie Bibliche\" della \"Sala del Moltiplico Lercari\" sono dei Calvi.\nNella volta del salone del secondo piano nobile si trova un celebre capolavoro del manierismo genovese: l'affresco di Luca Cambiaso che raffigura \"L'impresa di Megollo Lercari della costruzione del fondaco dei genovesi a Trebisonda\", ossia le costruzioni necessarie per condurre i commerci nella colonia genovese sul mar Nero. L'affresco, attorniato da \"Antenati illustri dei Lercari\", vuole al tempo stesso ricordare la costruzione del palazzo Lercari in Strada Nuova, fornendo cos\u00ec un'idea dell'aspetto della via negli anni della sua apertura."}
{"id": "2128461", "revid": "543975", "url": "https://it.wikipedia.org/wiki?curid=2128461", "title": "Episodi di Rescue Me (prima stagione)", "text": "La prima stagione di \"Rescue Me\", composta da 13 episodi, \u00e8 stata trasmessa sul canale statunitense FX dal 21 luglio al 13 ottobre 2004. \nIn Italia \u00e8 andata in onda su AXN, canale di Sky, dal 12 marzo al 23 aprile 2008; in chiaro \u00e8 stata trasmessa su Italia 1 dall'8 dicembre 2008 al 2 gennaio 2009 in orario notturno.\nOde agli eroi.\nTrama.\nLa vita di Tommy Gavin (Denis Leary), un vigile del fuoco di New York, \u00e8 piena di fantasmi, sia in senso letterale che figurato: infatti, mentre affronta ogni giorno la sfida di salvare vite dai pericoli del fuoco, le memorie di colleghi che hanno perso la vita in azione e dei civili che non \u00e8 riuscito a salvare non cessano di tormentarlo.\nTommy presiede a una commemorazione dei quattro vigili della sua squadra che hanno perso la vita negli attentati dell'11 settembre 2001, incluso suo cugino e migliore amico Jimmy Keefe: quest'ultimo, in particolare, gli appare spesso sotto forma di visione. Tornato in caserma, Tommy inizia un nuovo turno; alla squadra 62, comandata dal capo anziano Jerry Reilly (Jack McGee), si aggiunge una nuova recluta, Mike Silletti (Mike Lombardi), che, in quanto nuovo arrivato, viene subito preso di mira dagli scherzi dei compagni, tra cui Franco Rivera (Daniel Sunjata), Sean Garrity (Steven Pasquale) e Billy Warren (Ed Sullivan): i ragazzi lo convincono a lasciare sulla scrivania di Perolli, il capo della caserma, campioni di feci e urine da analizzare, prassi necessaria dopo una fantomatica epidemia di Epatite.\nA complicare ulteriormente la vita di Tommy \u00e8 la recente separazione dalla moglie Janet (Andrea Roth), che si \u00e8 trasferita nella casa sull'altro lato della strada assieme ai loro tre figli: anche a causa delle angosce che Tommy non riesce a superare dal giorno del disastro, i due litigano continuamente, specialmente ora che lei ha iniziato a frequentare un altro uomo, Roger; nonostante l'amarezza e la rabbia che prova continuamente, Tommy vorrebbe rimettere insieme la sua famiglia e inizia tenere d'occhio il \"nuovo arrivato\" e a meditare su come evitare che la moglie lo lasci definitivamente e gli porti via i figli.\nAlla fine di un salvataggio, Sean, Billy e Franco credono di vedere una bambina lanciarsi da una finestra per sfuggire alle fiamme, che in realt\u00e0 si rivela una bambola: uno scherzo di cattivo gusto di Tommy.\nDopo la fine del turno, una psicoterapeuta, mandata dalla direzione dei Vigili, arriva in caserma per offrire assistenza ai membri della squadra, che, per orgoglio, rifiutano di parlarle: Tommy coglie l'occasione per sfogare l'amarezza repressa e le racconta delle persone che ha perso o che non \u00e8 riuscito a salvare anche prima di Ground Zero, ma resta comunque carico di risentimento.\nIntanto, ognuno reagisce a suo modo al trauma delle Torri Gemelle: il tenente Kenneth \"Lou\" Shea, collega di vecchia data di Tommy, su consiglio di uno psicoterapista, inizia a scrivere poesie per esprimere i suoi sentimenti riguardo al disastro.\nTentando di sfogare il rancore, Tommy si mette a bere sulla spiaggia: quando se ne va, i fantasmi di colleghi e vittime, che sono sempre con lui, lo seguono.\nAlla fine, Perolli beve dalla tazza di caff\u00e8 sulla sua scrivania, scoprendo disgustato che contiene urina -il contenitore fornito a Mike dai ragazzi-, e la busta di feci con nome e cognome della nuova recluta."}
{"id": "2128466", "revid": "1305772", "url": "https://it.wikipedia.org/wiki?curid=2128466", "title": "Kananga", "text": ""}
{"id": "2128468", "revid": "1543377", "url": "https://it.wikipedia.org/wiki?curid=2128468", "title": "Punta Lamet", "text": "La Punta Lamet (3.504 - in francese Pointe du Lamet) \u00e8 una montagna delle Alpi Graie (sottosezione Alpi di Lanzo e dell'Alta Moriana).\nCaratteristiche.\nSi trova interamente in territorio francese, ma lungo lo spartiacque tra la val di Susa e la Maurienne; sovrasta il lago del Moncenisio, ed ha un suggestivo ghiacciaio pensile sul versante valsusino. La montagna \u00e8 l'elevazione pi\u00f9 alta della dorsale che collega il Rocciamelone con la Punta Roncia e chiude in sinistra idrografica la conca del Moncenisio.\nSalita alla vetta.\nL'ininerario di salita pi\u00f9 facile segue il lato sud della montagna. Salendo al Lago del Moncenisio si imbocca la stradina che porta alla cava utilizzata per la costruzione della diga. Si segue la stradina verso l\"Alpe Tour\" e poi si sale al \"Baracon de Chamois\" (2.700\u00a0m). Si continua a salire fino ad arrivare al vasto altopiano roccioso posto a quota 3.430\u00a0m. Infine si risale la breve cresta ovest."}
{"id": "2128471", "revid": "117605930", "url": "https://it.wikipedia.org/wiki?curid=2128471", "title": "Sorridi, piccola Anna", "text": ", \u00e8 un anime del 2009 prodotto dalla Nippon Animation, prequel di \"Anna dai capelli rossi\" del 1979. La serie si basa sul romanzo prequel \"Sorridi, piccola Anna dai capelli rossi\", scritto nel 2008 dall'autrice canadese Budge Wilson con il consenso degli eredi di Lucy Maud Montgomery in occasione del centenario della pubblicazione del romanzo originale \"Anna dai capelli rossi\".\nLa serie animata in 39 episodi fa parte del progetto \"World Masterpiece Theater\" della Nippon Animation ed \u00e8 stata trasmessa per la prima volta a partire da domenica 5 aprile 2009 dal network giapponese BS Fuji. Il primo dei 39 episodi \u00e8 stato presentato in anteprima assoluta presso l'ambasciata canadese in Giappone il 16 marzo 2009, nell'ambito di un incontro con il regista Katsuyoshi Yatabe, con i doppiatori e con Azumi Inoue, interprete della sigla.\nIn Italia, la serie animata \u00e8 stata acquistata da Mediaset e trasmessa su Italia 1 a partire dal 25 ottobre 2010 nella fascia mattutina con il titolo \"Sorridi, piccola Anna\", e replicata successivamente sul canale a pagamento Hiro. La sigla italiana della serie, intitolata \"Sorridi piccola Anna\", \u00e8 cantata da Cristina D'Avena e vede il ritorno, come compositore, di Augusto Martelli.\nTrama.\nLa storia \u00e8 ambientata nella seconda met\u00e0 del XIX secolo e racconta i primi undici anni di vita di Anna Shirley, prima del suo arrivo a casa di Marilla e Matthew Cuthbert ad Avonlea.\nAnna nasce a Bolingbroke nella Nuova Scozia da Walter e Bertha Shirley, due insegnanti di liceo, ma dopo soli tre mesi entrambi i genitori muoiono di una malattia infettiva. La piccola, non avendo altri parenti, viene affidata prima a Joanna Thomas, l'ex governante degli Shirley, dove vivr\u00e0 la sua primissima infanzia non propriamente felice a causa di Bert, il marito alcolizzato di Joanna, e di Horace, Edward e Harry, i figli dei Thomas, che non la considereranno mai come parte integrante della famiglia. Ricever\u00e0 affetto praticamente soltanto da Eliza, la figlia maggiore dei Thomas, che per\u00f2 ben presto lascer\u00e0 la casa andando a vivere in Inghilterra col marito.\nDopo la morte di Bert, investito da un treno, la piccola Anna non trova pi\u00f9 posto in casa Thomas e viene affidata alla famiglia Hammond, dove rimane qualche anno occupandosi prevalentemente degli otto bambini della casa. Quando anche il signor Hammond muore per un attacco cardiaco, viene mandata in orfanotrofio a Hope Town dove rimarr\u00e0 qualche mese, prima di essere affidata definitivamente a Marilla e Matthew Cuthbert, presso i quali trover\u00e0 finalmente una casa ed una vera famiglia.\nLa storia si conclude con il viaggio in battello di Anna verso l'Isola di Prince Edward e \"Green Gables\", esattamente da dove inizia la serie \"Anna dai capelli rossi\".\nDoppiaggio.\nIl doppiaggio italiano \u00e8 stato eseguito presso lo studio Merak Film di Milano, sotto la direzione di Guido Rutta e Loredana Nicosia. I dialoghi italiani sono di Manuela Scaglione e Serena Clerici."}
{"id": "2128473", "revid": "24443", "url": "https://it.wikipedia.org/wiki?curid=2128473", "title": "Monte Lamet", "text": ""}
{"id": "2128475", "revid": "913245", "url": "https://it.wikipedia.org/wiki?curid=2128475", "title": "Luke Adams", "text": ""}
{"id": "2128476", "revid": "300067", "url": "https://it.wikipedia.org/wiki?curid=2128476", "title": "Sam Lacey", "text": ""}
{"id": "2128481", "revid": "287204", "url": "https://it.wikipedia.org/wiki?curid=2128481", "title": "Malik Sealy", "text": "Carriera.\nHa giocato negli Indiana Pacers, Los Angeles Clippers, Detroit Pistons e Minnesota Timberwolves.\nDurante la sua carriera NBA, ha riportato una media di 10,1 punti per gara in 23,8 minuti. Ha fatto anche alcune comparsate come attore in serie televisive quali \"Un detective in corsia\" e \"Sentinel\".\nMorte.\nIl 20 maggio 2000, mentre tornava a casa dopo aver partecipato alla festa di compleanno del suo compagno di squadra e migliore amico Kevin Garnett, ha perso la vita in un incidente stradale nei pressi di St. Louis Park (Minnesota). La sua Range Rover \u00e8 stata travolta da un pick-up che viaggiava in contromano. Sealy, il cui veicolo non era dotato di airbag e che non aveva la cintura di sicurezza allacciata, \u00e8 morto sul colpo. Il conducente del pick-up, che si \u00e8 salvato grazie all'airbag, aveva un tasso alcolico superiore al limite consentito e per questo \u00e8 stato condannato a quattro anni di reclusione.\nIn suo onore i Timberwolves hanno ritirato la maglia #2. Garnett ha inoltre fatto inserire la scritta \"2MALIK\" all'interno della linguetta delle scarpe \"Adidas Garnett 3\", modello a lui intitolato. Sealy \u00e8 stato anche menzionato nei testi delle canzoni di alcuni rapper come AZ ed il duo Gang Starr. Nel luglio 2013 Garnett, dopo essere passato ai Brooklyn Nets, ha deciso di indossare la maglia #2 proprio in onore di Sealy."}
{"id": "2128483", "revid": "1318658", "url": "https://it.wikipedia.org/wiki?curid=2128483", "title": "Palazzo Carrega-Cataldi", "text": "Il palazzo Carrega-Cataldi o palazzo Tobia Pallavicino \u00e8 un edificio sito in via Garibaldi al civico 4 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. L'edificio \u00e8 oggi sede della Camera di Commercio di Genova.\nStoria e descrizione.\nIl palazzo fu costruito tra il 1558 e il 1561 per Tobia Pallavicino da Giovan Battista Castello \"il Bergamasco\" con la collaborazione di Bartolomeo Riccio, di Domenico Solari e di Antonio Roderio. Si tratta della prima opera nota eseguita a Genova dal bergamasco, alla quale lavor\u00f2 in contemporanea con la decorazione della villa suburbana dello stesso Pallavicino, progettata pochi anni prima da Galeazzo Alessi, nota come Villa Pallavicino delle Peschiere. Tobia Pallavicino, facoltoso commerciante in allume, era discendente di una delle famiglie di pi\u00f9 antica nobilt\u00e0 della citt\u00e0 e occup\u00f2 numerose cariche per la repubblica genovese. Fu tra i primi ad acquistare una vasta area per l'edificazione del palazzo di famiglia prospiciente la Strada Nuova progettata pochi anni prima dal Cantoni, con un giardino, poi scomparso durante gli ampliamenti settecenteschi, che si apriva sulla retrostante piazza del ferro.\nNella costruzione del palazzo il Bergamasco, gi\u00e0 attivo nella sua citt\u00e0 d'origine come decoratore e frescante, procede simultaneamente e coerentemente con la decorazione delle superfici esterne ed interne. La chiarezza del prospetto \u00e8 rinascimentale e di chiara influenza alessiana, con il rivestimento a bugnato in pietra di finale al piano terreno, e le lesene di ordine ionico al primo piano che scandiscono armoniosamente la facciata.\nLa costruzione cinquecentesca era costituita da un blocco cubico di due piani pi\u00f9 due mezzanini. L'edificio non sub\u00ec modifiche rilevanti fino all'inizio del XVIII secolo, quando passato in propriet\u00e0 alla famiglia Carrega venne sopraelevato di un piano ed ampliato considerevolmente: furono costruiti due bracci perpendicolari e il corpo retrostante delimitati verso Piazza del Ferro da una semplice facciata ad intonaco.\nLa decorazione cinquecentesca.\nLa decorazione interna rispecchia le due fasi della costruzione: In particolare sono giunti intatti fino a noi i due vestiboli del piano terreno e del piano nobile, completamente rivestiti dalla decorazione tardo rinascimentale. Qui \u00e8 evidente l'inspirazione ai modelli romani ed in particolare raffaelleschi da parte del Castello, autore del progetto e degli affreschi racchiusi fra gli stucchi e le grottesche. Al piano terreno cornici dalla delicata modulazione in stucco bianco corrono fra fantasiosi e minuti decori a grottesca e pi\u00f9 ampi affreschi raffiguranti le divinit\u00e0 dell'Olimpo a figura intera, mentre negli ottagoni centrali sono rappresentate \"Giunone\" e \"Leda\". Sulle pareti laterali e sulla volta del vestibolo del piano nobile, pi\u00f9 luminoso, la cromia delle decorazioni si fa invece pi\u00f9 accesa. Anch'esse sono interamente rivestite, grazie all'intervento del Bergamasco, da stucchi e grottesche e riquadri affrescati che rappresentano \"Apollo Citaredo con le Muse e figure musicanti\". Anche qui \u00e8 evidente l'unitariet\u00e0 del progetto di architettura e decorazione.\nGli ambienti settecenteschi.\nAlla fase settecentesca appartiengono in particolare due ambienti, la cappella e la galleria dorata, capolavori del tardo barocco genovese dovuti a Lorenzo De Ferrari, di cui costituiscono le opere estreme ultimate poco prima della morte nel 1744. In entrambi gli ambienti la decorazione si fa totalizzante fondendo pareti, soffitti, porte, specchiere e arredi in un sofisticato apparato scenografico destinato allo stupore dello spettatore.\nLa Cappella \u00e8 un piccolo ambiente chiuso, destinato a mettere in risalto la celebre statua della \"Vergine con Bambino\" (nota come \"Madonna Carrega\"), scolpita da Pierre Puget intorno al 1680, che attualmente si trova esposta al Museo di Sant'Agostino ed \u00e8 stata sostituita da una copia nel 2004. L'artista si serve di una finta architettura a trompe-l'\u0153il realizzata in stucco dorato e affresco per fingere un colonnato aperto sul giardino, quale quinta teatrale per gruppo marmoreo della Vergine, che risalta grazie al contrasto tra il candore del marmo e i colori accesi dello sfondo. Parimenti sul soffitto la finta architettura a stucco crea un oculo che inquadra l'affresco con un volo di angeli. Le ante della porta sono dipinte su tela dallo stesso pittore che vi raffigur\u00f2 due medaglioni con l\"'Annunciazione\" e la \"Nativit\u00e0\" a monocromo.\nLa complessa macchina decorativa della \"Galleria Dorata\" realizzata dal De Ferrari probabilmente in collaborazione con Diego Francesco Carlone, rappresenta uno degli esiti pi\u00f9 alti del tardo barocco genovese. Essa \u00e8 posta a chiusura della struttura settecentesca del palazzo, e costituisce un esempio significativo del gusto Rococ\u00f2 a Genova. Fu interamente ideata dal De Ferrari tra il 1734 e il 1744 seguendo un disegno unitario che fonde insieme stucchi dorati, specchi ed affreschi. L'intero ciclo decorativo \u00e8 ispirato alle storie di Enea; nel medaglione centrale della volta e nei tondi su tela vengono svolti gli episodi pi\u00f9 importanti nell'Eneide. Sull'ovale della volta \u00e8 il \"Concilio degli dei\", con Venere, madre di Enea al cospetto di Giove. Nelle due grandi lunette, lo \"Sbarco di Enea\" e \"Enea e Venere\", mentre nei quattro tondi sono \"La fuga da Troia, Enea e Didone, Venere commissiona a Vulcano le armi di Enea\" e \"La sconfitta di Turno.\""}
{"id": "2128484", "revid": "216538", "url": "https://it.wikipedia.org/wiki?curid=2128484", "title": "Aris Kristatos", "text": ""}
{"id": "2128490", "revid": "1318658", "url": "https://it.wikipedia.org/wiki?curid=2128490", "title": "Codice civile svizzero", "text": "Il codice civile svizzero (tedesco: \"Schweizerisches Zivilgesetzbuch\"; francese: \"Code civil suisse\"; romancio: \"Cudesch civil\") \u00e8 il codice civile della Confederazione Elvetica.\nAdottato il 10 dicembre 1907 e in vigore dal 1912, \u00e8 stato creato da Eugen Huber e tradotto in italiano da Brenno Bertoni e in francese da Virgile Rossel. \u00c8 fortemente influenzato dal \"B\u00fcrgerliches Gesetzbuch\" tedesco. \nIl codice civile svizzero fu anche ripreso dalla Turchia nel 1926.\nStoria.\nNel XIX secolo la svizzera era frazionata in pi\u00f9 cantoni, i quali a loro volta avevano un proprio codice. Era presente quindi un frazionamento giuridico.\nStruttura del codice.\nCodice pandettistico, ispirato al BGB ma con alcune differenze: manca di una \"parte generale\", orientato pi\u00f9 su una \"clausola generale\". Il linguaggio \u00e8 chiaro e compatto in quanto destinato al cittadino. Oltre a questo, 3 elementi lo distinguono nettamente dal BGB: conoscenza giuridica popolare; coinvolgimento pi\u00f9 attivo dei cittadini; realizzazione di un'opera da parte di un solo creatore, Huber; \u00e8 il frutto dei un'integrazione nazionale della svizzera"}
{"id": "2128498", "revid": "2202610", "url": "https://it.wikipedia.org/wiki?curid=2128498", "title": "Crocodylus acutus", "text": "Il coccodrillo americano (Crocodylus acutus ()) \u00e8 un coccodrillo endemico dei neotropici. \u00c8 la pi\u00f9 diffusa delle quattro specie esistenti di coccodrilli originari delle Americhe.\nTassonomia.\nCuvier \u00e8 stato il primo a descrivere la specie come \"Crocodylus acutus\" nel 1807. Con l'andar del tempo questo \u00e8 diventato volgarmente noto come \"sharp-snout alligator\". Nel 1822, Constantine Samuel Rafinesque ha confermato che la specie era di fatto un coccodrillo.\nLa specie \u00e8 stata poi descritta come \"Crocodylus floridanus\" da William T. Hornaday nel 1875, quando Hornaday e C.E. Jackson erano stati inviati da Washington, DC fino in Florida per raccogliere pelli di alligatore. Una volta sentito di un \"big old gator\" nell'Arch Creek alla testata della Biscayne Bay, Hornaday e i suoi compagni lo hanno cercato e trovato dopo qualche ora in un banco di \"Cyperaceae\". Ora il \"Crocodylus floridanus\" \u00e8 considerato un sinonimo non valido del \"Crocodylus acutus\".\nDescrizione.\nCome gli altri coccodrilli anche il coccodrillo americano ha quattro zampe corte e tozze con una lunga e potente coda e una copertura di squame con file di scudi ossificati lungo la schiena e la coda. Il suo muso \u00e8 allungato e comprende un paio di forti fauci. I suoi occhi sono protetti dalla membrana nittitante e hanno ghiandole lacrimali che producono lacrime. Come negli altri coccodrilli le narici, le orecchie e gli occhi sono posizionati nella parte superiore della testa cos\u00ec che il resto del corpo pu\u00f2 rimanere nascosto durante gli agguati in acqua. Il mimetismo \u00e8 utilizzato a fini predatori. Il muso \u00e8 relativamente pi\u00f9 stretto e pi\u00f9 lungo rispetto a quello dell'alligatore americano (\"Alligator mississippiensis\"), ma pi\u00f9 largo rispetto a quello del coccodrillo dell'Orinoco (\"Crocodylus intermedius\"). I coccodrilli americani sono anche pi\u00f9 pallidi e grigiastri rispetto all'alligatore che \u00e8 pi\u00f9 scuro. Questa specie normalmente striscia sulla pancia, ma pu\u00f2 anche camminare elevandosi sulle zampe. Gli esemplari pi\u00f9 grandi possono galoppare fino a 16\u00a0km/h. Possono nuotare fino a circa 30\u00a0km/h muovendo il corpo e la coda in un modo sinuoso, ma non possono mantenere a lungo questa velocit\u00e0.\nIl coccodrillo americano \u00e8 spesso confuso con il coccodrillo di Morelet, una specie pi\u00f9 piccola originaria del Messico.\nDimensioni.\nI neonati sono lunghi circa 27\u00a0cm e pesano mediamente 60 g. Un maschio adulto pu\u00f2 misurare fino a 5 m - 6 m di lunghezza e pesare persino fino a 900\u00a0kg; La femmina \u00e8 sensibilmente pi\u00f9 piccola. La lunghezza minore rappresenta la dimensione media all'et\u00e0 della maturit\u00e0 sessuale, quella maggiore rappresenta il limite pi\u00f9 alto per il rispettivo sesso nella maggioranza delle popolazioni conosciute. Nel fiume T\u00e1rcoles in Costa Rica, ci sono numerosi individui di 4 m e qualcuno anche di 5 m che frequentano i ponti di attraversamento dove costituiscono un'attrazione turistica e sono quotidianamente nutriti, il che spiega perch\u00e9 hanno raggiunto tali dimensioni. Si dice che questa specie possa raggiungere dimensioni ancora maggiori nei bacini dei fiumi sudamericani, ma raramente eccedono i 5 m o raggiungono i 6 m. I coccodrilli delle isole o delle coste hanno solitamente dimensioni molto minori. Il peso degli adulti lungo le coste del Belize raggiunge in media i 77,8\u00a0kg. In Florida la lunghezza massima degli adulti \u00e8 stata misurata in 5,2 m, ma i maschi adulti in media misurano 3,35 m, probabilmente pi\u00f9 piccoli degli altri maschi delle popolazioni continentali. \u00c8 stato trovato un cranio che misurava 72,6\u00a0cm e si stima sia appartenuto a un esemplare di 6,6 m di lunghezza. I grandi maschi maturi regolarmente pesano intorno ai 500\u00a0kg, mentre gli individui di 6 o pi\u00f9 metri sorpassano i 1000\u00a0kg.\nDistribuzione e \"habitat\".\nLe popolazioni di coccodrillo americano sono presenti sulle coste atlantiche e pacifiche dal Messico meridionale fino al Sud America raggiungendo il Per\u00f9 e il Venezuela. Vive anche in molte isole caraibiche come Cuba, Giamaica, Hispaniola, Grand Cayman, le grandi Antille e le Indie occidentali. All'interno degli Stati Uniti, la distribuzione \u00e8 limitata a Porto Rico e alla parte meridionale della Florida, anche se sono stati registrati due avvistamenti nell'area della Baia di Tampa. La popolazione attuale all'interno degli Stati Uniti \u00e8 stimata in 2.000 esemplari, il che rappresenta un significativo recupero dalle poche centinaia segnalate negli anni Settanta. L'\"habitat\" \u00e8 limitato generalmente alle aree costiere. Lo si pu\u00f2 trovare anche in sistemi fluviali, anche se ha la tendenza a preferire e non semplicemente a tollerare, un certo livello di salinit\u00e0, il che porta la specie a concentrarsi in laghi salmastri, mangrovieti, lagune, cayos e piccole isole. Anche altri coccodrilli tollerano l'acqua salata grazie alle ghiandole del sale che hanno sotto la lingua, ma il coccodrillo americano \u00e8 l'unica specie, oltre al coccodrillo marino (\"C. porosus\") che vive e prospera comunemente in acqua salata. Possono essere trovati sulle spiagge e sulle barre di sabbia senza alcuna fonte d'acqua dolce, come certi cayos e isolette nella zona delle Bahamas e dei Caraibi. Si trovano anche in laghi ipersalini, come il lago Enriquillo, che ospita una delle maggiori popolazioni conosciute Il \"C. acutus\" \u00e8 stato osservato anche a Grand Cayman, suggerendo cos\u00ec l'ipotesi che possa essere arrivato a nuoto da Cuba (che ne ospita una popolazione ragguardevole) e stia ripopolando la Grand Cayman. Inoltre, un ibrido di coccodrillo cubano con coccodrillo americano \u00e8 stato recentemente osservato nell'area di Cancun. Il coccodrillo probabilmente \u00e8 originario della Cienaga de Zapata, a Cuba (l'unico posto dove questi ibridi sono stati osservati allo stato naturale), e ha nuotato fino alla penisola dello Yucat\u00e1n. La loro tolleranza all'ambiente salino ha permesso ai coccodrilli americani di colonizzare alcune porzioni degli Stati Uniti (Porto Rico e il meridione della Florida). Contrariamente a quanto viene comunemente detto, la presenza dell'alligatore americano non \u00e8 dovuta al fatto che il coccodrillo americano non fosse in grado di colonizzare gli ambienti salmastri, ma piuttosto il clima.\nI coccodrilli americani, contrariamente agli alligatori, sono estremamente suscettibili alle temperature fredde e vivono esclusivamente in acque tropicali. Nel 2009, un inverno insolitamente freddo per la Florida, si sono registrate le morti di 150 coccodrilli americani in condizioni selvatiche, compreso un esemplare molto ben conosciuto che abitava l'isola di Sanibel, molto a nord rispetto all'areale naturale. I coccodrilli americani, negli Stati Uniti, coesistono con l'alligatore americano e si trovano principalmente nelle latitudini a sud di Miami, nel parco nazionale delle Everglades, nella Baia di Florida, nella Baia di Biscayne e nei Florida Keys. Una buona popolazione si \u00e8 stabilit\u00e0 nei pressi di Homestead, Florida, presso la centrale nucleare di Turkey Point. Alcuni esemplari vagano verso nord in acque calde estive e sono stati osservati nelle contee di Sarasota e di Palm Beach. Nell'estate del 2008, \u00e8 stato catturato un coccodrillo tra le onde presso l'isola delle Palme, nella Carolina del Sud. Nel 2013, un coccodrillo di 400\u00a0kg \u00e8 stato catturato a Tarpon Springs, Florida. I coccodrilli richiedono temperature tropicali continuative, da questo deriva quindi la loro discontinua presenza negli Stati Uniti del Sud. In America centrale, coesistono con il piccolo caimano dagli occhiali; gli altri coccodrilli presenti nell'areale occupato dal coccodrillo americano sono il coccodrillo cubano, pi\u00f9 piccolo e in pericolo critico, e il coccodrillo di Morelet, nel Messico meridionale, e in Guatemala.\nBiologia e comportamento.\nMentre l'alligatore americano pu\u00f2 sopravvivere in acque con temperature fino a 7,2\u00a0\u00b0C per un tempo limitato, un coccodrillo americano non potrebbe resistere a uno \"shock\" di questo tipo e rimarrebbe immobile fino ad annegare. D'altra parte, il coccodrillo americano ha invece una velocit\u00e0 di crescita maggiore di quella dell'alligatore e risulta molto pi\u00f9 tollerante all'acqua salmastra. Una simbiosi \"di pulizia\" \u00e8 stata descritta nel caso del coccodrillo americano: contrariamente ai coccodrilli del vecchio mondo, che hanno rapporti simbiotici con alcuni uccelli per quanto riguarda la pulizia dai parassiti, il coccodrillo americano confida invece pi\u00f9 spesso su alcuni pesci.. La speranza di vita si aggira intorno ai 50-60 anni.\nPredazione e dieta.\nIl coccodrillo americano si ciba prevalentemente di pesce, il muso relativamente stretto indica questa preferenza. Ogni pesce che si trovi nelle acque dolci o salmastre vicino alle coste \u00e8 una potenziale preda. Il muso del coccodrillo americano \u00e8 comunque pi\u00f9 largo di quello di alcune specie specializzate nell'alimentazione a base di pesce come ad esempio il gaviale (\"Gavialis gangeticus\") e il coccodrillo di Johnson (\"Crocodylus johnsoni\"), permettendogli di complementare la dieta con una maggior variet\u00e0 di prede. Le specie predate possono variare in dimensioni, dagli insetti catturati dai giovani coccodrilli fino al bestiame adulti catturato da grossi esemplari maturi, e pu\u00f2 comprendere uccelli, mammiferi, tartarughe, granchi, lumache, rane e occasionalmente carogne. Ad Haiti gli esemplari appena nati e i giovani coccodrilli si nutrono primariamente di granchio violinista (Uca spp.) che possono raggiungere i 2/3 della dieta in peso. In altri luoghi, insetti acquatici, le loro larve e le lumache occupano posti principali nella dieta dei giovani coccodrilli. Gli individui non maturi e subadulti, secondo uno studio svolto in Messico, hanno una dieta pi\u00f9 diversificata che comprende insetti, pesci, rane, piccole tartarughe, uccelli e piccoli mammiferi. Un esemplare di 1,2 m aveva nello stomaco un pesce gatto, una tortora luttuosa e un opossum dalla coda pelata (Caluromys philander). In Florida il branzino, il tarpon (\"Megalops atlanticus\"), e specialmente il cefalo sono le prede preferite degli esemplari adulti e subadulti di coccodrillo americano. \nAd Haiti sembra che gli adulti si nutrano spesso di vari uccelli (molti dei quali sono Charadri in riproduzione e altri uccelli come l'airone, la cicogna, il fenicottero, i pellicani, svassi, folaghe e gallinule seguiti da una concentrazione di pesci marini che comprendono la tilapia e i ciclasoma); a volte sono state osservate catture di tartarughe, cani e capre. Nello stomaco di un adulto di 3 m in Honduras \u00e8 stato trovato un esemplare di coccodrillo della sua stessa specie di 1,5 m, il carapace di una tartaruga e gli zoccoli di pecari. A Quintana Roo in Messico, la maggior parte delle prede che sono state identificate in adulti e subadulti erano pesci e i subadulti mostravano una maggior variet\u00e0 di prede rispetto sia ai pi\u00f9 giovani sia agli adulti. In Costa Rica \u00e8 stato registrato che i coccodrilli americani cacciano e uccidono le femmine adulte di tartarughe bastarde olivacee mentre depongono le uova nella spiaggia. Si sa che questi coccodrilli cacciano soprattutto nelle prime ore dopo il tramonto specialmente nelle notti senza luna, sebbene poi consumino il cibo in qualsiasi ora. La caccia avviene nella maniera tipica per la maggior parte delle specie di coccodrilli, tendendo imboscate alle prede terrestri quando si avvicinano al bordo dell'acqua o quando sono sedute in acque basse, trascinandole sott'acqua e affogandole, oppure tendendo imboscate alle prede acquatiche vicino alla superficie dell'acqua.\nRelazioni predatorie interspecifiche.\nI coccodrilli americani adulti normalmente non hanno predatori naturali e praticamente ogni animale terrestre o fluviale che incontrano costituisce una potenziale preda. Un caso eccezionale di predazione \u00e8 stato riportato riguardante un adulto di coccodrillo americano poco al largo della Colombia, che \u00e8 stato attaccato e ucciso da un grande squalo bianco (\"Carcharodon carcharias\"). Si trattava probabilmente di un episodio locale dato che in acqua salata i coccodrilli americani non raggiungono grandi dimensioni. Tuttavia questo coccodrillo \u00e8 notoriamente predatore degli squali-limone, i quali evitano le aree con i coccodrilli. Un esemplare subadulto di 2,5 m \u00e8 stato predato in Chiapas, Messico, da un giaguaro (\"Panthera onca\"). Un coccodrillo americano di 4,4 m, noto per essere il maggior esemplare tenuto in cattivit\u00e0, \u00e8 scappato da uno zoo nella Florida e ha ingaggiato un combattimento con un grande maschio di alligatore americano di 4,1 m ed \u00e8 finito ucciso da quest'ultimo. Reciprocamente esiste un caso confermato di un coccodrillo che ha predato un subadulto di alligatore in natura in Florida, e mediamente i coccodrilli americani sono molto pi\u00f9 potenti degli alligatori delle stesse dimensioni. Alligatori e coccodrilli normalmente non entrano in conflitto in natura dato che occupano \"habitat\" segregati e hanno distribuzioni ampiamente separate. Ci sono numerose registrazioni di coccodrilli americani che hanno ucciso e divorato i caimani dagli occhiali di ogni et\u00e0 in Sud America cos\u00ec come casi di cannibalismo. Le aree dove vivono popolazioni sane di coccodrillo americano spesso ospitano un numero limitato di caimano dagli occhiali, al contrario le aree che prima erano colonizzate da coccodrilli, che ora si sono significativamente indeboliti o si sono localmente estinti, mostrano una crescita numerica del caimano. In Messico alcuni coccodrilli di Morelet che sono fuggiti dalla cattivit\u00e0 hanno costituito delle popolazioni selvatiche che hanno creato problemi alle popolazioni di coccodrillo americano, che si trovano a competere con questa specie invasiva.\nRiproduzione.\nI coccodrilli americani si moltiplicano nel tardo autunno o all'inizio dell'inverno, ingaggiando delle cerimonie di accoppiamento durante le quali i maschi emettono dei muggiti a frequenza bassissima per attirare le femmine. La dimensione del corpo \u00e8 pi\u00f9 importante dell'et\u00e0 nel determinare le capacit\u00e0 riproduttive. Le femmine raggiungono la maturit\u00e0 sessuale in corrispondenza alla lunghezza di 2,8 m. Nel mese di febbraio-marzo le femmine gravide cominciano a creare dei nidi di fango, sabbia e vegetazione morta lungo il bordo dell'acqua. Dato che la determinazione del sesso dipende dalla temperatura, piccole alterazioni della temperature possono terminare in covate di soli maschi o di sole femmine con possibili conseguenze sulla salute della popolazione. Circa un mese pi\u00f9 tardi quando \u00e8 il tempo della deposizione, le femmine scaveranno una grande fossa diagonale al lato del nido ove depongono da 30 a 70 uova dipendendo dalla loro dimensione. Dopo la deposizione, le femmine possono coprire le uova con dei residui vegetali o lasciarle scoperte; le uova bianche e allungate sono lunghe 8\u00a0cm e larghe 5\u00a0cm e hanno dei pori che cospargono il guscio. Durante il periodo di incubazione di 75-80 giorni, i genitori custodiscono il nido e normalmente abitano in un buco sulla riva nei pressi del nido, si sa che le femmine sono particolarmente aggressive durante questo periodo. Malgrado queste precauzioni, le uova di coccodrillo a volte sono preda di procioni (probabilmente il pi\u00f9 pericoloso predatore di nidi di coccodrillo nelle Americhe), di coati, di volpi, moffette o di altri mammiferi predatori (perfino i coyote in Messico e l'orso nero nel sud della Florida), cos\u00ec come di grandi formiche predatrici, granchi e avvoltoi. A Panama \u00e8 stato osservato che l'iguana verde predava le uova di coccodrillo anche se i molti casi sono state catturate dalla madre coccodrillo e successivamente uccise. Le uova di coccodrillo sono fragili, ma pi\u00f9 soffici delle uova di uccello. Le uova si schiudono dopo 75-80 giorni, quindi in prossimit\u00e0 delle prime piogge estive (luglio-agosto) al termine della stagione secca, ma prima che i bacini acquatici dove andranno a vivere si inondino. In questo stadio di sviluppo dei loro piccoli, le madri coccodrillo mostrano un singolare comportamento di cure parentali. Durante il processo di schiusa, quando i giovani coccodrilli sono pi\u00f9 vulnerabili ai predatori istintivamente emettono un richiamo simile a dei sommessi gracidii. Questi suoni spingono la femmina ad accorrere al nido, scoprendo le uova se per caso sono rimaste coperte. In seguito aiuter\u00e0 i giovani a abbandonare le uova e le protegger\u00e0 all'interno della propria bocca trasportandoli fino alla pi\u00f9 vicina sorgente d'acqua. I giovani, che sono lunghi dai 24 ai 27\u00a0cm, sono immediatamente attivi come predatori fin dai primi giorni, non \u00e8 insolito il caso che la madre si prenda cura dei giovani anche alcune settimane dopo la schiusa, continuando a fornire loro attenzione e a trasportarli. Dopo circa sei settimane dalla schiusa, i giovani coccodrilli si disperdono alla ricerca della loro vita indipendente: molti di loro naturalmente non sopravviveranno, cadendo preda di numerosi tipi di rapaci e di grandi pesci come pesci gatto, tarponi e squali limone o rettili come il boa, iguane nere, caimani dagli occhiali e mammiferi come il procione. I sopravvissuti ai primi stadi della vita crescono rapidamente cibandosi di insetti, pesci e rane; inoltre \u00e8 stato notato che alcuni giovani coccodrilli praticano il cannibalismo.\nConservazione.\nA seguito della caccia per la pelle, dell'inquinamento, della perdita dell'\"habitat\" e della cattura degli adulti per l'allevamento commerciale, il coccodrillo americano \u00e8 in pericolo in alcune parti del suo \"habitat\". Nel 1972, il Venezuela ha proibito la commercializzazione della pelle di coccodrillo per dieci anni in seguito alla eccessiva caccia degli anni Cinquanta e Sessanta. Tra i 1.000 e i 2.000 coccodrilli americani vivono in Messico e in America centrale e meridionale, ma i dati sulla popolazione sono scarsi; nel sud della Florida \u00e8 stata stimata una popolazione di 500-1.200 individui. In Florida il 67,8% dei coccodrilli muore a causa di investimento lungo le strade, il 10,5% per uccisione intenzionale, mentre solo il 4,5% pu\u00f2 essere attribuito a cause naturali (nel resto dei casi non si conosce la causa di morte).\nInterazioni con l'uomo.\nI coccodrilli americani sono considerati pericolosi: sono stati registrati attacchi in Messico, Costa Rica e Panam\u00e1, ma la specie non \u00e8 considerata mangiatrice di uomini come i suoi parenti. Questa specie \u00e8 spesso considerata timida e apparentemente non mostra propensione ad attaccare l'uomo cos\u00ec regolarmente come i coccodrilli del vecchio mondo. In ogni caso \u00e8 pi\u00f9 aggressivo dell'alligatore americano. Uno studio dell'IUCN ha scoperto che il coccodrillo americano \u00e8 il pi\u00f9 aggressivo verso gli uomini e il pi\u00f9 propenso all'attacco rispetto a tutti i coccodrilli dell'America, ciononostante il numero di attacchi da parte dei coccodrilli americani \u00e8 di gran lunga inferiore a quello delle specie notoriamente pi\u00f9 pericolose quali il coccodrillo marino e il coccodrillo del Nilo. Si sa che il coccodrillo cubano \u00e8 decisamente pi\u00f9 aggressivo nelle relazioni interspecifiche che non il coccodrillo americano e apparentemente lo attacca e lo scaccia nei casi in cui convivano nello stesso territorio chiuso, come negli zoo e negli allevamenti, anche se \u00e8 di dimensioni minori. Nel mese di maggio 2007 sono avvenuti due casi nel giro di una settimana in cui dei bambini sono stati attaccati e uccisi, uno in Messico, poco a sud di Puerto Vallarta e uno in Costa Rica. Nell'agosto 2014 \u00e8 stato riportato il primo attacco di coccodrillo selvatico nella storia della Florida quando un uomo e una donna sono stati morsi a una spalla e una mano mentre nuotavano in un canale di Coral Gables. Nel maggio 2015, un ragazzo di 7 anni \u00e8 stato ucciso da un coccodrillo americano nell'estuario di Barra Santa Ana, nei pressi della citt\u00e0 di L\u00e1zaro C\u00e1rdenas del R\u00edo in Messico. In questo caso si trattava dell'ottavo attacco di coccodrillo negli ultimi due anni nello stesso luogo."}
{"id": "2128499", "revid": "57872", "url": "https://it.wikipedia.org/wiki?curid=2128499", "title": "Palazzo Tobia Pallavicini", "text": ""}
{"id": "2128503", "revid": "125856062", "url": "https://it.wikipedia.org/wiki?curid=2128503", "title": "Lorenzo Perrone", "text": "Biografia.\nPerrone faceva parte di un gruppo di abili muratori italiani, contrattati dalla ditta Boetti, che furono trasferiti ad Auschwitz per l'espansione del campo. Nell'estate del 1944, mentre lavorava alla costruzione di un muro, Levi ud\u00ec Perrone esprimersi in piemontese con un suo collega e, da quel momento, nacque un'amicizia tra i due. Fino al dicembre dello stesso anno Perrone port\u00f2 a Levi del cibo che sottraeva dalla sua razione, salvandogli la vita; gli don\u00f2 anche una veste multicolore che veniva indossata sotto l'abbigliamento del campo per aumentare la protezione al freddo. Sped\u00ec per suo conto anche una cartolina alla madre, facendogli avere la risposta.\nPerrone riusc\u00ec ad aiutare altri prigionieri italiani nel campo, anche se ne fece menzione solo una volta con Levi, dicendo che quando qualcuno fa qualcosa di buono, non deve mai vantarsi di ci\u00f2. Dopo la guerra, Perrone ritorn\u00f2 in Italia, ma le brutalit\u00e0 del campo di Auschwitz a cui aveva assistito come lavoratore, lo perseguitarono per il resto della vita, causandogli un grave caso di alcolismo e la perdita del lavoro. In questo periodo, Primo Levi, tornato a casa, cerc\u00f2 di aiutarlo, tentando inutilmente di convincerlo a farsi curare.\nA causa anche della sua fragile salute dovuta all'alcolismo, Perrone mor\u00ec di tubercolosi nel 1952. Il 7 giugno 1998 fu inserito tra i Giusti tra le nazioni (dossier 3712), presso il museo Yad Vashem di Gerusalemme. I nomi dei due figli di Levi furono scelti in omaggio a Lorenzo Perrone: sua figlia Lisa Lorenza e suo figlio Renzo."}
{"id": "2128504", "revid": "1123126", "url": "https://it.wikipedia.org/wiki?curid=2128504", "title": "Principi di Monaco", "text": ""}
{"id": "2128505", "revid": "1123126", "url": "https://it.wikipedia.org/wiki?curid=2128505", "title": "Signori di Monaco", "text": ""}
{"id": "2128509", "revid": "83531", "url": "https://it.wikipedia.org/wiki?curid=2128509", "title": "Piscopo", "text": ""}
{"id": "2128510", "revid": "453768", "url": "https://it.wikipedia.org/wiki?curid=2128510", "title": "Puma concolor couguar", "text": "Il puma nordamericano (Puma concolor couguar ()) \u00e8 una sottospecie di puma originaria dell'America settentrionale. Un tempo comune anche nella parte orientale del continente, \u00e8 oggi diffuso prevalentemente nella sua met\u00e0 occidentale. A questa sottospecie appartengono le popolazioni diffuse nel Canada occidentale, negli Stati Uniti occidentali, in Florida, in Messico, in America centrale e, forse, quelle dell'America meridionale a nord-ovest della Cordigliera delle Ande. \u00c8 il felino pi\u00f9 grande dell'America settentrionale, in quanto il giaguaro nordamericano \u00e8 leggermente pi\u00f9 piccolo. La sottospecie comprende anche il puma orientale, ormai scomparso, e la cosiddetta \u00abpantera della Florida\u00bb, un tempo considerate sottospecie a s\u00e9.\nTassonomia.\n\"P. c. cougar\" \u00e8 stata riconosciuta come sottospecie valida dalla Cat Classification Taskforce del Cat Specialist Group della IUCN nel 2017. In passato gli esemplari dell'America centrale venivano trattati come una sottospecie distinta, denominata \"P. c. costaricensis\".\nDescrizione.\nIl puma nordamericano ha un mantello uniforme color marrone chiaro e un peso che varia tra 25 e 80 kg. Le femmine pesano in media 50 kg, quanto i giaguari della riserva della biosfera di Chamela-Cuixmala sulla costa pacifica del Messico.\nDistribuzione e habitat.\nIl puma nordamericano occupa un areale molto vasto ed \u00e8 presente in vari tipi di habitat. Ne esistono ancora diverse popolazioni che prosperano negli Stati Uniti occidentali, nella Florida meridionale e nel Canada occidentale, ma in passato era presente anche in gran parte delle regioni orientali degli Stati Uniti, da dove \u00e8 scomparso agli inizi del XX secolo. Negli stessi anni il puma scompariva anche dal Michigan. Attualmente le prove indicano che la specie sia in aumento in Messico, dove la popolazione potrebbe divenire florida negli anni a venire. Alcuni scienziati ritengono che possano esistere piccole popolazioni relitte (circa 50 individui in tutto) sugli Appalachi e nel Canada orientale. Il recente ritrovamento di campioni in trappole per peli posizionate nel parco nazionale di Fundy nel Nuovo Brunswick ha confermato l'esistenza di almeno tre puma nella regione. La Ontario Puma Foundation stima che ci siano attualmente 850 puma nell'Ontario.\nAvvistamenti negli Stati Uniti orientali.\nGli avvistamenti di puma negli Stati Uniti orientali si susseguono tuttora, nonostante la specie sia stata ufficialmente dichiarata estinta nella regione.\nSebbene il luogo di provenienza degli esemplari in questione sia sconosciuto, alcuni esperti di puma ritengono che si tratti, almeno in alcuni casi, di animali in cattivit\u00e0 appositamente liberati o fuggiti.\nBiologia.\nIl puma nordamericano di solito caccia di notte e talvolta percorre lunghe distanze in cerca di cibo. La femmina d\u00e0 alla luce una cucciolata composta in media da tre piccoli. \u00c8 un predatore veloce, in grado di cambiare facilmente direzione con grande abilit\u00e0 durante gli inseguimenti. A seconda dell'abbondanza di prede, come i cervi, condivide le stesse prede del giaguaro in America centrale o settentrionale. Altri predatori presenti nel suo areale sono il grizzly e l'orso nero. \u00c8 noto che i puma predano i cuccioli di orso. I puma del Gran Bacino danno anche la caccia ai cavalli inselvatichiti.\nLa rivalit\u00e0 tra il puma e il grizzly \u00e8 da sempre un argomento popolare nel folklore nordamericano. In passato furono addirittura organizzati dei combattimenti tra di loro, mentre scontri avvenuti in natura sono stati segnalati da osservatori occasionali, nativi compresi.\nConservazione.\nAnche se i programmi di conservazione del puma sono diminuiti a favore di quelli del giaguaro, \u00abpi\u00f9 attraente\u00bb, esso viene cacciato meno frequentemente, perch\u00e9 la sua pelliccia \u00e8 priva di macchie ed \u00e8 quindi meno desiderabile agli occhi dei cacciatori."}
{"id": "2128517", "revid": "1318658", "url": "https://it.wikipedia.org/wiki?curid=2128517", "title": "Palazzo Angelo Giovanni Spinola", "text": "Il palazzo Angelo Giovanni Spinola o palazzo Spinola , detto della Banca d'America gi\u00e0 sede del Circolo Artistico Tunnel \u00e8 un edificio sito in via Garibaldi al civico 5 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Gli interni ospitano un vasto ciclo pittorico dei maggiori interpreti del manierismo a Genova.\nStoria.\nFu iniziato nel 1558 per Angelo Giovanni Spinola, ambasciatore della Repubblica di Genova in Spagna e banchiere dell'Imperatore Carlo V d'Asburgo, e completato nel 1576, sotto il figlio Giulio, che dopo una carriera militare che lo port\u00f2 a prendere parte alla battaglia di Lepanto e alla presa di Lisbona, per poi divenire banchiere del re di Spagna Filippo II d'Asburgo.\nA quest'ultimo si devono gli sbancamenti di parte della collina posteriore, intorno al 1580, che permisero l'ampliamento del cortile e del giardino. Autore del progetto fu Giovanni Ponzello, \"architetto camerale\" di Genova. Non fu mai realizzata il prospetto della facciata da questi progettato, e documentato dalle incisioni di Rubens. Dall'inizio del XX secolo \u00e8 sede di uffici bancari. Il giardino a terrazze con ninfei fu distrutto per la sistemazione viaria della piazza Portello.\nDescrizione.\nFacciata.\nIl palazzo presenta una facciata che lascia scorgere, a fatica, gli affreschi dei fratelli Calvi, cui forse collabor\u00f2 Lazzaro Tavarone. Le cornici delle finestre con finto timpano in marmo sono decorate con maschere satiresche e coppie di genietti alati. Al primo piano, fra le finestre sono dipinte figure di \"Imperatori Romani\", assisi su alti basamenti con coppie di prigioni ai piedi. Si distinguono in particolare Nerone e Claudio. Ai piani superiori, figure maschili e femminili circondate da simboli di guerra, imprese e panoplie con le armi degli Spinola. Sia in facciata, sia negli affreschi dell'atrio, i Calvi vollero celebrare i committenti: i vari membri della nobile famiglia compaiono vestiti come condottieri romani, chiara allusione al valore ed alla grandezza della stirpe.\nInterni.\nNell\u2019atrio di ingresso, la bottega di Antonio, Aurelio e Felice Calvi, realizza la decorazione ad affresco con figure allegoriche e segni zodiacali, dominata al centro dal riquadro ottagonale con la \"Battaglia di Gherardo Spinola contro i Fiorentini.\" Nel vestibolo, e nelle numerose sale a piano terra la medesima bottega realizza imprese militari, fra cui la battaglia di Lepanto e decorazioni a tematica mitologica.\nSalendo ai piani superiori per un bello scalone affrescato da \"grottesche\" troviamo affreschi di Andrea Semino, Bernardo Castello e di Lazzaro Tavarone. Nel Piano nobile, l'antisala, \u00e8 opera di Bernardo Castello, del 1592 con, \"La famiglia di Dario ai piedi di Alessandro Magno\". Nel salone Andrea Semino dipinse nel riquadro centrale \"Alessandro Magno incontra Simitre, regina delle Amazzoni\". Le sale ad est sono opera di Bernardo Castello: la sala di Antonio, di Ottaviano, di Scipione. Le sale ad ovest, invece, sono a cura di Lazzaro Tavarone\u02d0 la sala di Cesare e la sala di Pompeo.\nIn particolare un affresco, attribuito a Andrea Semino, conserva la preziosa immagine del palazzo come era alla sua origine, visto dal lato monte: grazie ad esso si pu\u00f2 comprendere l'originale modo di \"costruire in costa\", adottato dagli architetti di Strada Nuova. Per la costruzione di questi palazzi si dovettero superare le difficolt\u00e0 poste da un terreno accidentato che dalla collina scendeva rapidamente a valle. La realizzazione di monumentali scaloni interni e scenografici giardini terrazzati all'esterno permisero di superare, in maniera brillante e innovativa, il problema."}
{"id": "2128524", "revid": "2116208", "url": "https://it.wikipedia.org/wiki?curid=2128524", "title": "Merlin (serie televisiva)", "text": "Merlin \u00e8 una una serie televisiva inglese prodotta dalla societ\u00e0 indipendente Shine Limited di Elisabeth Murdoch, trasmessa da BBC One dal 20 settembre 2008 al 24 dicembre 2012. La serie \u00e8 basata interamente sul Ciclo Arturiano.\nLa serie racconta le avventure del mago Merlino e di Art\u00f9 Pendragon in et\u00e0 giovanile, descrivendo il loro primo incontro e l'evoluzione del loro rapporto.\nVisto il successo della serie in Gran Bretagna, 112 paesi ne hanno poi acquistato i diritti per la messa in onda, tra cui gli Stati Uniti sul network NBC, la Germania sulla rete RTL, la Francia su Canal Plus, il Sudafrica su Mnet, il Giappone su MICO e anche l'Italia, che ha trasmesso la serie dal 15 dicembre 2008 al 30 aprile 2014 su Italia 1 (st. 1-4) e Joi (st. 5). Negli anni successivi andr\u00e0 in onda su Sky Atlantic (dal 2015 al 2018) e su Spike (dal 2019), dopo la replica delle ultime tre stagioni su Joi (la terza e la quarta) e Italia 2 (la quinta) tra il 2012 e il 2014.\nLa serie \u00e8 stata girata tra il Galles e il Castello di Pierrefonds in Francia.\nIl 26 novembre 2012 la BBC ha confermato, con un annuncio pubblicato a mezzanotte, che la quinta stagione sarebbe stata l'ultima e che sarebbe finita con una \"spettacolare conclusione\". Lo speciale finale in due parti vede la rivisitazione del finale delle leggende arturiane, nella famosa battaglia di Camlann.\nTrama.\nIl regno di Camelot era abitato dalla Magia e quindi da maghi, streghe draghi e tutte le altre creature mistiche. Il re Uther Pendragon, non potendo avere un erede dalla moglie Ygraine, fece uso della magia della strega Nimueh, per riuscire a realizzare il suo desiderio. Per ristabilire gli equilibri del ciclo vitale nel mondo, la strega, alla nascita di Art\u00f9, prese la vita di Ygraine. Uther, accecato dal dolore e dalla rabbia, band\u00ec l'uso della magia dal regno, dando inizio alla sua guerra contro la stregoneria chiamata la \"Grande Epurazione\", facendo uccidere tutti gli stregoni, le streghe e le creature magiche, eccetto l'ultimo drago rimasto Kilgharrah e le streghe Nimueh, Morgause e Morgana, quest'ultima figlia di Uther, avuta da una relazione extraconiugale, e sorellastra materna di Morgause.\nMerlino, un giovane ragazzo del villaggio di Eldor (al di fuori del regno di Camelot), vive tranquillamente nel suo villaggio senza mai imparare a usare i suoi poteri con incantesimi e parole magiche, essendo tanto potente da usare la magia anche senza formule magiche; un giorno per\u00f2 sua madre lo manda a Camelot affidandolo al saggio medico di corte, Gaius, affinch\u00e9 Merlino riceva uno scopo per i suoi doni durante la vita adempiendo al suo destino, quale che esso sia.\nA Camelot Merlino incontrer\u00e0 il Grande Drago, ormai prigioniero di Uther Pendragon da vent'anni, il quale gli riveler\u00e0 che Merlino ha un grande destino che consiste nel proteggere e servire il principe Art\u00f9, cosicch\u00e9 un giorno Art\u00f9 possa diventare re e fondare il regno di Albion. Spetter\u00e0 quindi a Merlino il compito di proteggere Art\u00f9 dai molti nemici di Camelot e del re Uther Pendragon, ma il giovane mago dovr\u00e0 sempre cercare di tenere nascosti i suoi poteri in quanto Uther, avendo bandito la magia dal regno, condanna a morte chiunque la possieda, indipendentemente dall'uso che ne faccia.\nEpisodi.\nLa prima stagione \u00e8 stata trasmessa nel Regno Unito in prima visione assoluta su BBC One dal 20 settembre al 13 dicembre 2008, la seconda dal 19 settembre al 19 dicembre 2009, la terza dall'11 settembre al 4 dicembre 2010, la quarta dal 1\u00ba ottobre al 24 dicembre 2011, la quinta dal 6 ottobre al 24 dicembre 2012.\nIn Italia la prima stagione \u00e8 andata in onda in prima visione assoluta su Italia 1 dal 15 dicembre 2008 al 20 gennaio 2009, la seconda dal 9 gennaio al 13 febbraio 2010, la terza dal 29 marzo al 14 aprile 2011, la quarta dal 10 settembre al 26 settembre 2012. La quinta \u00e8 stata trasmessa in prima visione assoluta su Joi di Mediaset Premium dal 26 marzo al 30 aprile 2014 e in chiaro su Italia 2 dal 22 ottobre al 26 novembre 2014.\nDifferenze tra il mito e la serie.\nIl progetto fantasy presenta varie differenze con la leggenda. Gli autori hanno liberamente modificato la storia, l'aspetto e i caratteri che i personaggi hanno nell'originale ciclo arturiano."}
{"id": "2128526", "revid": "41851", "url": "https://it.wikipedia.org/wiki?curid=2128526", "title": "Chiesa di San Lorenzo Martire - XIX secolo", "text": ""}
{"id": "2128529", "revid": "113703518", "url": "https://it.wikipedia.org/wiki?curid=2128529", "title": "Municipalit\u00e0 distrettuale di West Rand", "text": "La municipalit\u00e0 distrettuale di West Rand (in inglese \"West Rand District Municipality\") \u00e8 un distretto della provincia di Gauteng e il suo codice di distretto \u00e8 DC48. La sede amministrativa e legislativa \u00e8 la citt\u00e0 di Randfontein e il suo territorio si estende su una superficie di .\nUna parte del territorio della municipalit\u00e0 distrettuale \u00e8 un DMAs, chiamato GTDMA48.\nGeografia fisica.\nConfini.\nLa municipalit\u00e0 distrettuale di West Rand confina a nord e a ovest con quella di Bojanala (Nordovest), a ovest con quella di Dr Kenneth Kaunda (Nordovest), a est e a sud con quella di Sedibeng e a est con i municipi metropolitani di Tshwane e Johannesburg.\nSuddivisione amministrativa.\nIl distretto \u00e8 suddiviso in 3 municipalit\u00e0 locali:"}
{"id": "2128536", "revid": "7459", "url": "https://it.wikipedia.org/wiki?curid=2128536", "title": "Monastero idiorritmico", "text": ""}
{"id": "2128539", "revid": "4175", "url": "https://it.wikipedia.org/wiki?curid=2128539", "title": "Adams Park", "text": "Adams Park \u00e8 un impianto sportivo multifunzione di High Wycombe, citt\u00e0 del Regno Unito nella contea inglese del Buckinghamshire.\nInaugurato nel 1990, \u00e8 lo stadio degli incontri interni del Wycombe Wanderers F.C., la societ\u00e0 calcistica che detiene la propriet\u00e0 della struttura, cui \u00e8 annesso anche un centro congressi ed eventi; tra il 2002 e il 2014 fu anche l'impianto interno della squadra di rugby a 15 degli , che milita in Premiership.\nDeve il suo nome a Frank Adams, ex calciatore del Wycombe Wanderers, che nel 1947 don\u00f2 al club lo stadio Loakes Park, precedente impianto, dalla vendita del cui terreno fu ricavata la somma destinata a costruire Adams Park.\nOriginariamente capace di circa spettatori, lo stadio fu sottoposto a due ampliamenti che ne portarono la capienza a quella attuale di poco pi\u00f9 di .\nStoria.\nIl terreno di gioco storico del Wycombe Wanderers era il Loakes Park, sede sociale dal 1895 al 1991; nel 1947 l'ex giocatore Frank Adams rilev\u00f2 da Lord Carrington l'usufrutto vita natural durante dello stadio e di tutte le sue pertinenze, e lo don\u00f2 al club.\nLa stagione 1989-90 fu l'ultima in tale stadio: per costruire il nuovo impianto il Wycombe Wanderers aveva infatti venduto Loakes Park al comune, il quale necessitava di tale area per espandere l'ospedale cittadino; il ricavato della vendita fu impiegato per costruire il nuovo stadio cui fu dato il nome di Adams Park per omaggiare la memoria di Frank Adams, la cui originaria donazione permise al club di avere il patrimonio necessario per affrontare le spese successive.\nIl nuovo stadio presentava una capacit\u00e0 di circa posti, sottodimensionata rispetto alla portata effettiva, per venire incontro alle nuove leggi sugli stadi nel Regno Unito successive al disastro di Hillsborough del 1989; nel corso degli anni intervennero successivi ampliamenti alle strutture, che portarono la capienza dell'impianto a circa posti alla fine degli anni novanta.\nNel 2002 gli , club londinese di rugby a 15 militante in Premiership, concluse un accordo con il Wycombe per condividere il campo di gioco.\nNel 2003 lo stadio assunse il nome di Causeway Stadium, avendo ceduto i diritti di \"naming\" a Causeway, una locale \"software house\"; la cosa provoc\u00f2 malcontento tra i tifosi che accusarono la societ\u00e0 di \u00abaver svenduto le proprie radici per sterline all'anno\u00bb (il prezzo della sponsorizzazione) e di avere trascurato il nome della persona che permise al club di avere un impianto, Frank Adams; il contratto dur\u00f2 comunque solo tre anni e alla fine non fu rinnovato, per cui lo stadio torn\u00f2 al suo nome usuale.\nNel 2008 Steve Hayes acquis\u00ec la propriet\u00e0 sia del Wycombe che degli Wasps e, nel 2009, present\u00f2 la proposta di abbandonare Adams Park per un nuovo stadio da posti fuori dai confini comunali, ma la cosa non ebbe mai un seguito perch\u00e9 non giunsero mai autorizzazioni formali dalle istituzioni che, al contrariono, bocciarono il progetto; a seguito di ci\u00f2 Hayes mise in vendita le due societ\u00e0 e nel 2012 cedette gli a un consorzio privato mentre il Wycombe Wanderers fu rilevato da un fondo costituito dai capitali dei tifosi della squadra, il Wycombe Wanderers Trust Limited, che acquis\u00ec anche la propriet\u00e0 dello stadio.\nNel 2013 Adams Park ospit\u00f2 anche, in via eccezionale, un incontro della Super League franco-britannica di rugby a 13 tra i Bradford Bulls e i London Broncos, a causa dell'indisponibilit\u00e0 temporanea, da parte di questi ultimi, del proprio terreno interno, il londinese Stoop.\nDella fine del 2014 \u00e8 l'abbandono da parte degli Wasps dell'Adams Park per il City of Coventry Stadium; il Wycombe Wanderers \u00e8 quindi rimasto l'unico utilizzatore dello stadio.\nCaratteristiche.\nAdams Park sorge a circa dall'uscita di Wycombe dell'autostrada M40 Londra-Solihull e a 5 dalla stazione ferroviaria cittadina; lo stadio \u00e8 parte di un centro congressi ed eventi.\nLa capacit\u00e0 totale dello stadio \u00e8 di posti di cui 60 per persone disabili, ripartiti in (di cui 50 per disabili) nella tribuna principale, il South Stand, in quella opposta, il North Stand, (di cui 10 per disabili) nella tribuna laterale orientale, l'East Stand e in quella occidentale, il West Terrace.\nDurante gli incontri di rugby era permesso aggiungere 232 posti nel paddock sotto la South Stand, alzando cos\u00ec la capienza complessiva a .\nDal 2002 il materiale del terreno di gioco \u00e8 il GrassMaster, erba mista composta da un sostrato di fibra sintetica avente funzione di rinforzo di quella naturale.\nLa modifica si rese necessaria in quanto da quella data lo stadio avrebbe dovuto ospitare due squadre, con aumento dello stress del terreno erboso e necessit\u00e0 di tempi di recupero pi\u00f9 brevi."}
{"id": "2128543", "revid": "1318658", "url": "https://it.wikipedia.org/wiki?curid=2128543", "title": "Palazzo Doria (Genova)", "text": "Il palazzo Doria, \"o\" palazzo Gio Battista Spinola o palazzo Andrea e Gio Batta Spinola \u00e8 un edificio sito in via Garibaldi al civico 6 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nIl terreno ove sorge il palazzo fu acquistato all'asta nel 1551 da Constantino Gentile, che lo rivendette a prezzo raddoppiato ai fratelli Giambattista e Andrea Spinola, che commissionarono la costruzione del palazzo nel 1563. Nel 1566, Andrea cedette la sua quota a Giambattista e la costruzione continu\u00f2 spedita, cosicch\u00e9 nel 1567 il palazzo fu quasi completato. Nel 1723 il palazzo fu acquistato dalla famiglia Doria.\nFino al 1968, si riteneva che Giovan Battista Castello ne fosse l'architetto principale. Nel 1968, tuttavia, fu documentato che Bernardino Cantone fu l'architetto e direttore dei lavori, mentre il camino del piano nobile e la corte interna furono progettati da Castello.\nIl palazzo sub\u00ec notevoli trasformazioni tra il XVII e XVIII secolo, quando fu rialzato di un piano e la facciata fu rimodellata, in seguito ai gravi danni subiti nel bombardamento da parte della flotta francese nel 1684, la facciata. In quell'occasione, la facciata ricevette l'attuale decorazione a stucco, con coppie di lesene intervallate dagli assi di finestre. Nell'atrio si trova una grande lanterna pensile coronata dall'aquila araldica, emblema della famiglia Doria. Da qui si giunge al cortile colonnato e quindi nel piccolo ma grazioso giardino pensile.\nL'interno presenta una ricca decorazione realizzata in gran parte dalla bottega dei Semino. Gli affreschi della volta del salone a piano nobile, riflettono la volont\u00e0 di celebrazione dinastica degli Spinola rappresentando \"L'ambasceria di Oberto Spinola e Federico Barbarossa\", e altre vicende legate alla famiglia. In una sala Andrea e Ottavio Semino, rappresentano le consuete tematiche mitologiche, quali gli amori degli dei, predilette dalla committenza genovese: \"Giove e Dafne\", \"Nettuno e Proserpina\", \"Venere e Adone\", \"Giovane ed Europa\", \"Giove e Antiope\". \"Di notevole interesse una sala al piano nobile, che oltre alla volta affrescata da Luca Cambiaso con la \"Caduta di Fetonte\" e altri episodi di audacia punita come la \"Caduta di Icaro\", presenta stucchi settecenteschi di raffinato gusto rococ\u00f2 e preziosi arredi. Sempre nel salone troneggia il monumentale camino cinquecentesco in marmo di gusto manierista, mentre alle pareti sono appesi cinque arazzi fiamminghi della fine del Cinquecento con Storie di Abramo. In un salotto del piano nobile risulta ancora visibile, nella sua disposizione settecentesca, l'importante quadreria costituita dalla famiglia Doria."}
{"id": "2128545", "revid": "41851", "url": "https://it.wikipedia.org/wiki?curid=2128545", "title": "Chiesa di San Celestino - XII secolo", "text": ""}
{"id": "2128553", "revid": "1718925", "url": "https://it.wikipedia.org/wiki?curid=2128553", "title": "Magnani", "text": ""}
{"id": "2128557", "revid": "486946", "url": "https://it.wikipedia.org/wiki?curid=2128557", "title": "Corte Baldiserotto - XV secolo-XVII secolo", "text": ""}
{"id": "2128561", "revid": "113757", "url": "https://it.wikipedia.org/wiki?curid=2128561", "title": "Francesco Grimaldi, Signore di Monaco", "text": ""}
{"id": "2128562", "revid": "599013", "url": "https://it.wikipedia.org/wiki?curid=2128562", "title": "Paul Westhead", "text": ""}
{"id": "2128566", "revid": "1318658", "url": "https://it.wikipedia.org/wiki?curid=2128566", "title": "Palazzo Podest\u00e0", "text": "Il palazzo Podest\u00e0 o di Nicolosio Lomellino \u00e8 un edificio sito in via Garibaldi al civico 7 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria e descrizione.\nFu costruito tra il 1559 e il 1565 da Giovan Battista Castello detto il \"Bergamasco\" e da Bernardino Cantone per volere di Nicolosio Lomellino, esponente di una famiglia in piena ascesa economica e politica. Imparentato con il principe Andrea Doria, accumul\u00f2 ingenti capitali nella prima met\u00e0 del Cinquecento quale concessionario della redditizia pesca del corallo nell'isola tunisina di Tabarca. Agli inizi del Seicento la propriet\u00e0 pass\u00f2 alla famiglia Centurione che effettu\u00f2 una ristrutturazione interna, poi ai Pallavicini, ai Raggi ed infine ad Andrea Podest\u00e0, pi\u00f9 volte sindaco di Genova tra il 1866 e il 1895.\nLa facciata, su progetto del Bergamasco, \u00e8 movimentata da una ricca decorazione a stucco, con erme femminili alate, a sorreggere la cornice marcapiano del pianterreno; nastri e drappi a reggere, al primo piano, trofei d'armi; ghirlande e mascheroni a coronamento delle finestre, con figure classiche entro medaglioni ovali, al secondo. La decorazione a stucco all'antica, applicata per la prima volta in epoca moderna da Raffaello nelle Logge vaticane e precocemente importata a Genova dal suo allievo Perin del Vaga nella decorazione della villa del Principe, si dispiega qui per la prima volta su vasta scala coprendo l'intero prospetto. La sua esecuzione \u00e8 attribuita all\u2019urbinate Marcello Sparzo. \nAnche nell'apparato festoso di stucchi dell'atrio a pianta ovale \u00e8 evidente l'intervento progettuale del Bergamasco, che seppe introdurre a Genova le suggestioni della pi\u00f9 aggiornata cultura manierista. La decorazione si dispiega dal medaglione ovale centrale con una \"Scena di trionfo di un condottiero\" circondata da mascheroni raccordati a quattro putti seduti sulla cornice stessa che reggono un capo dei festoni di frutti, agganciati agganciati a loro volta alle incorniciature delle quattro storie a bassorilievo, alternate ad altre figure efebiche sedute sul cornicione. Nonostante la complessit\u00e0 del disegno l'insieme risulta leggero e armonico allo spettatore che viene introdotto all'ampio cortile.\nIl cortile aperto \u00e8 delimitato ai lati dalle ali posteriori del palazzo, mentre le terrazze sovrastano un grandioso ninfeo realizzato nel Settecento su disegno di Domenico Parodi. Il ninfeo, che fonde armoniosamente elementi architettonici, naturali e scultorei, \u00e8 erede di una tradizione particolarmente florida a Genova, che aveva gi\u00e0 esempi illustri nella villa Pallavicino delle peschiere, nella villa del Principe, e nei vicini palazzi di Pantaleo Spinola e Balbi Senarega. Qui l'architetto-scultore Parodi ha ideato una soluzione monumentale e inedita che sfruttando le copiose acque di Castelletto raccorda il cortile con il giardino posto due livelli pi\u00f9 in alto, affidando all'allievo Biggi le sculture in stucco dei giganteschi tritoni e del putto che getta l'acqua, mentre \u00e8 perduto il gruppo di \"Fetonte precipitante dal cielo\" posto al centro della grotta e sgretolato nei secoli dall'acqua. Un giardino si apre verso il monte, eretto sfruttando il declivio della collina retrostante.\nInterni.\nL'opera pittorica pi\u00f9 antica del palazzo \u00e8 il ciclo di affreschi realizzati nel 1623-1624 dal pittore genovese Bernardo Strozzi e successivamente occultati a causa di una lite con il committente Luigi Centurione, che aveva acquistato il palazzo nel 1609 da Nicolosio Lomellino. I documenti, ancor oggi esistenti, relativi alla lite intercorsa tra l'artista e Centurione (1625), confermano l'intervento del pittore in tre stanze del primo piano nobile, i cui affreschi furono celati dai successivi interventi con uno spesso strato di intonaco e una controsoffittatura nel salone centrale. Rimossa nel 2002, al di sotto di essa \u00e8 ricomparsa, con i suoi colori smaglianti, l'\"Allegoria della Fede\". L'affresco mostra una scialuppa a remi dalla quale una donna, che rappresenta la Fede cristiana \u00e8 aiutata a sbarcare sulla terraferma, per portare la fede agli indigeni del Nuovo Mondo, raffigurati nelle lunette circostanti insieme con gli animali esotici. A bordo della scialuppa vi sono anche due marinai e i quattro evangelisti, riconoscibili in quanto ciascuno di essi tiene in mano un libro. La Fede, sorretta dagli angeli, \u00e8 invece identificata dal calice e dalla croce, mentre non \u00e8 chiaramente riconoscibile il nobile con la spada che si ipotizza essere Cristoforo Colombo, che intratteneva rapporti di amicizia con la famiglia Centurione Scotto. Le imprese di Colombo erano frequente soggetto nella decorazione dei palazzi genovesi, gi\u00e0 protagoniste nel salone centrale di palazzo Belimbau affrescato dal Tavarone. Nelle altre due stanze, in condizioni pi\u00f9 precarie, sono stati rinvenuti l\"'Astrologia\" e frammenti con la \"Navigazione e Tritoni\". Questo affresco, incompiuti, offrono oggi la rara opportunit\u00e0 di osservare la quadrettatura e il disegno preparatorio fatto con gesso nero.\nAl secondo piano nobile \u00e8 invece conservata la decorazione a tema mitologico voluta agli inizi del XVIII secolo dai Pallavicino. \u00c8 costituita da capolavori dei maggiori esponenti del tardo barocco genovese. In due salotti del piano nobile il bolognese Giacomo Antonio Boni affresc\u00f2 \"Giove e la capra Amaltea\" e Domenico Parodi \"Bacco regge la corona Arianna\". Di Lorenzo De Ferrari \u00e8 la decorazione a stucco e ad affresco con figure di divinit\u00e0 sulla volta della galleria. Il salone, decorato da Tommaso Aldrovandini, custodisce cinque celebri tele con \"Storie di Diana\" eseguite da Marcantonio Franceschini, pittore bolognese chiamato a Genova per la decorazione del salone del Maggior Consiglio di palazzo Ducale."}
{"id": "2128567", "revid": "1543377", "url": "https://it.wikipedia.org/wiki?curid=2128567", "title": "Municipalit\u00e0 distrettuale di Sedibeng", "text": "La municipalit\u00e0 distrettuale di Sedibeng (in inglese \"Sedibeng District Municipality\") \u00e8 un distretto della provincia di Gauteng e il suo codice di distretto \u00e8 DC42.\nLa sede amministrativa e legislativa \u00e8 la citt\u00e0 di Vereeniging e il suo territorio si estende su una superficie di .\nGeografia fisica.\nConfini.\nLa municipalit\u00e0 distrettuale di Sedibeng confina a nord e a ovest con quella di West Rand, a est e a sud con quella di Gert Sibande (Mpumalanga), a sud con quella di Fezile Dabi (Free State), a nord con quella di Nkangala (Mpumalanga), a ovest con quella di Dr Kenneth Kaunda (Nordovest) e a nord con i municipi metropolitani di Johannesburg e Ekurhuleni.\nSuddivisione amministrativa.\nIl distretto \u00e8 suddiviso in 3 municipalit\u00e0 locali:"}
{"id": "2128571", "revid": "1684799", "url": "https://it.wikipedia.org/wiki?curid=2128571", "title": "Earthling", "text": "Earthling \u00e8 il ventesimo album del cantautore britannico David Bowie. Pubblicato nel 1997, l'album mette in mostra un suono influenzato dall'elettronica, in parte ispirato dalla cultura rave degli anni novanta.\nIl disco.\nSebbene non rappresenti uno dei suoi maggiori successi commerciali, l'album si \u00e8 guadagnato una serie di recensioni positive. Inoltre dall'album fu tratto il singolo \"Little Wonder\", che raggiunse la top 20 britannica e pu\u00f2 vantare anche un \"hit-single\" minore (nella Billboard Hot 100) con il remix di Trent Reznor di \"I'm Afraid of Americans\". \nL'album si contraddistingue per inconsueti elementi di musica elettronica da ballo, come chitarra acustica, chitarra elettrica e piano jazz, tutti dal vivo, e per le strutture delle canzoni pi\u00f9 affini al pop-rock che al genere techno. L'album ebbe maggiore successo rispetto a \"Outside\" tant'\u00e8 che raggiunse la sesta posizione in classifica nel Regno Unito e la 39\u00aa negli Stati Uniti. L'album conferma un forte interesse di Bowie per il remix ed i numerosi singoli in esso contenuti vennero inviati anche alle discoteche, e messi anche on-line: tre versioni di \"Telling Lies\" furono pubblicate sul sito ufficiale di Bowie mesi prima della pubblicazione dell'album, dando luogo al primo singolo liberamente scaricabile composto da un artista di grido.\n\"Little Wonder\" ha costituito il pi\u00f9 grande successo dell'album, avendo raggiunto la 14\u00aa posizione in classifica nel Regno Unito. Altri tre singoli, \"Dead Man Walking\", \"Seven Years in Tibet\" e \"I'm Afraid of Americans\" non incontrarono un analogo favore del pubblico, sebbene l'ultimo sia rimasto in classifica negli Stati Uniti per 16 settimane, raggiungendo la posizione numero 66. I video musicali di Earthling erano elaborati. L'artista e regista Floria Sigismondi li realizz\u00f2 per \"Little Wonder\" e \"Dead Man Walking\", mentre Dom and Nic (i registi Nick Goffey e Dominic Hawley) diressero il video di \"I'm Afraid of Americans\"; quest'ultimo ha ricevuto una nomination agli MTV Video Music Award. Un altro video, comprendente un ampio spezzone del concerto, fu girato anche per \"Seven Years in Tibet\".\nCopertina.\nLa copertina dell'album mostra una fotografia di Bowie che indossa un cappotto interamente costituito dalla bandiera britannica, opera dell'artista Alexander McQueen, che aveva precedentemente disegnato vari costumi di scena per Bowie e la sua band.\nTracce.\nI testi di tutte le tracce sono scritti da David Bowie. La musica \u00e8 di Bowie, di Reeves Gabrels e di Mark Plati, ad eccezione di \"Seven Years in Tibet\", \"Dead Man Walking\" e \"Law (Earthlings on Fire)\" composta da Bowie e Gabrels, di \"Telling Lies\" musicato da Bowie e di \"I'm Afraid of Americans\" di Bowie e Brian Eno."}
{"id": "2128572", "revid": "2212320", "url": "https://it.wikipedia.org/wiki?curid=2128572", "title": "Monumento a Dante (Trento)", "text": "Il Monumento a Dante di Trento \u00e8 un gruppo scultoreo (tecnicamente non \u00e8 una scultura, perch\u00e9 \u00e8 in bronzo) dedicato a Dante Alighieri, opera dell'artista fiorentino Cesare Zocchi, situato nel parco antistante la stazione ferroviaria. Fu realizzato come simbolo della lingua italiana e dell'italianit\u00e0 della citt\u00e0 nel 1896 allorch\u00e9 il Trentino era territorio della Contea del Tirolo, nell'Impero austro-ungarico.\nStoria.\nGuglielmo Ranzi ebbe l'idea di un monumento a Dante gi\u00e0 nel 1886, in occasione della fondazione della societ\u00e0 \"Pro Patria\" a Rovereto, allora sotto l'amministrazione austro-ungarica, ma poi l'abbandon\u00f2. Nel 1889 a Bolzano fu eretta una statua al poeta tedesco Walther von der Vogelweide come simbolo della cultura germanica della citt\u00e0 e Ranzi ripropose l'idea, questa volta ottenendo l'appoggio del podest\u00e0 di Trento Paolo Oss Mazzurana e dell'ingegnere Annibale Apollonio di costruire la statua come simbolo dell'identit\u00e0 linguistica di Trento e del Tirolo italiano. Nell'ottica dell'impero austro-ungarico, quale entit\u00e0 multietnica, il Monumento a Dante aveva un forte valore simbolico; stava cio\u00e8 a indicare la convivenza pacifica della lingua italiana e tedesca nella Contea del Tirolo, una terra da sempre trilingue (oltre all'italiano e al tedesco si parla anche il ladino), la cui popolazione per\u00f2 era particolarmente fedele e legata alla Casa d'Asburgo.\nVenne quindi creato un comitato per raccogliere i fondi composto da: Carlo Dordi, Annibale Apollonio, Silvio Dorigoni, Riccardo Ferrari, Giovanni Pedrotti, Guglielmo Ranzi e Antonio Tambosi. Nonostante i dubbi sui risvolti irredentistici del progetto le autorit\u00e0 imperiali hanno collaborato perch\u00e9 si trattava di un monumento simbolico per la citt\u00e0 di lingua italiana del Tirolo e dell'Impero. Il fondo di 11 000 fiorini per l'isolamento del Duomo di Trento, costituito in precedenza da don Giuseppe Grazioli, fu devoluto per la costruzione dell'opera. Il comune cedette gratuitamente il terreno necessario e altri 10 000 fiorini. Gli elenchi dei donatori venivano pubblicati dai giornali locali e le offerte giunsero numerose, da privati cittadini, da associazioni culturali in difesa dell'italianit\u00e0 (quali \"Pro Patria\", \"Lega Nazionale\" e anche dalla SAT), da Comuni trentini e da numerose citt\u00e0 italiane a causa delle relazioni di alcuni idealizzatori del monumento con la Carboneria. Il roveretano Ignazio Puecher Passavalli, che viveva a Foggia, scrisse l'ode \"Un monumento a Dante Alighieri nella citt\u00e0 di Trento\", di ispirazione irredentista. Visti questi sviluppi il commissario di polizia austriaco propose ai superiori di vietare la costruzione del monumento ma il ministro degli Interni rifiut\u00f2.\nAll'inizio del 1891 il comitato eman\u00f2 il bando di concorso, chiedendo la presentazione di progetti per il monumento. Al fine di valutare il gran numero di bozzetti pervenuti (circa 42), si decise di istituire una commissione di cui facevano parte gli artisti Ettore Ferrari, Ercole Rosa, Luca Beltrami, Eleuterio Pagliano, Bartolomeo Bezzi; l'ing. Annibale Apollonio e il podest\u00e0 Paolo Oss Mazzurana, il cav. Vincenzo Lutti, l'avv. Carlo Dordi e Guglielmo Ranzi per il comitato. Dopo una lunga selezione rimasero in gara tre bozzetti: \"Conca d'oro\" di Ettore Ximenes, \"Tanto nomini nullum par elogium\" di Giuseppe Grandi e \"Ghibellino\" di Cesare Zocchi. Quello dello Ximenes venne giudicato essere il pi\u00f9 rispondente al programma del concorso, ma si ritenne che nessuno dei tre fosse pronto per la posa in opera e si richiese ai tre autori di realizzare un secondo bozzetto. Il secondo bozzetto di Grandi venne escluso perch\u00e9 piuttosto esoso, superando il limite delle 125 000 lire. Venne infine scelto il bozzetto dello Zocchi, che per\u00f2 dovette apportare alcune modifiche.\nLa \"pietra fondamentale\" fu posata il 20 aprile 1893 con incise le parole:\nLa Societ\u00e0 degli Studenti trentini organizz\u00f2 per il 6 settembre 1896 delle conferenze in varie localit\u00e0 del Trentino per spiegare il significato dell'opera, fra gli oratori Cesare Battisti. L'inaugurazione avvenne l'11 ottobre 1896, in una giornata uggiosa. La mattina vennero deposte delle corone di fiori al cimitero di Trento sulle tombe di don Giuseppe Grazioli, Carlo Dordi e Paolo Oss Mazzurana, promotori dell'opera scomparsi prima di vederla realizzata. Tennero dei discorsi il presidente del Comitato per l'erezione del monumento a Dante Guglielmo Ranzi e il Podest\u00e0 di Trento Antonio Tambosi. Giovanni Peterlongo, allora direttore del magistrato della citt\u00e0, lesse l'atto di consegna ufficiale. Antonio Piscel a nome dei socialisti trentini tenne un discorso su \"Dante e il socialismo\". Giosu\u00e8 Carducci dedic\u00f2 una poesia all'evento. L'attore Angelo Pezzaglia, invitato dal comitato organizzatore, declam\u00f2 un canto dell'Inferno. La sera al Teatro Sociale ci fu un concerto al quale parteciparono musicisti della Scala di Milano.\nPer l'occasione fu realizzato l'\"\", scritto da Antonio Stefenelli e musicato da Cesare Rossi.\nNel 1996 in occasione del centenario il Museo Storico in Trento ha organizzato una mostra, inaugurata l'11 ottobre.\nNel 2009 Lara Favaretto di Treviso ha realizzato, in occasione dei 20 anni della Galleria Civica di Arte Contemporanea di Trento, l'installazione \"\u201cMomentary Monument\u201d\", che consisteva nel circondare la statua con migliaia di sacchetti di sabbia, sorretti da ponteggi. Scopo dell'opera, del costo di 160.000 euro, era portare l'attenzione sul monumento e sul suo significato. Il 6 ottobre 2009 l'opera \u00e8 collassata per cedimento strutturale ponendo dei dubbi sulla correttezza dei calcoli statici, che prevedevano la possibilit\u00e0 che la struttura arrivasse ad otto metri di altezza e a inizio 2010 la struttura temporanea \u00e8 stata smantellata.\nDescrizione.\nLa base \u00e8 realizzata in granito carnicino di Predazzo, le statue sono di bronzo con evidenti risvolti allegorici. Al livello inferiore \u00e8 rappresentato l'Inferno, con Minosse, giudice dei dannati, al quale \u00e8 sotteso il concetto di \"giustizia\", seduto su un drago. La statua, in cui Minosse poggia il mento sul dorso del pugno, \u00e8 un'evidente citazione del \"pensatore\" di Rodin.\nAl secondo livello il Purgatorio: Dante e Virgilio sono rappresentati mentre incontrano anime espianti: Sordello da Goito che indica \"l'amor di Patria\", infatti \u00e8 il suo incontro con Virgilio nel canto VI del Purgatorio che fa scrivere a Dante la famosa terzina: \"Ahi serva Italia, di dolore ostello, / nave nocchiere in gran tempesta, / non donna di , ma bordello!\" , i superbi, (gli uomini che portano dei massi sulle spalle) (Canto XI), gli invidiosi (Canto XV) (l'uomo cerca di coprirsi gli occhi con le mani, perch\u00e9 l'invidia acceca), gli oziosi, seduti ad attendere. Due anime hanno gi\u00e0 espiato e stanno per raggiungere il Paradiso.\nSi propone anche che \"Cesare Zocchi sintetizzava [...] i sentimenti dei trentini\": \"l'ansia\" (l'uomo con i polpastrelli delle mani sulle gote), la \"speranza\" (la donna che prega con il viso rivolto verso i poeti) e la \"disperazione\" (l'uomo prono col braccio sinistro alzato).\nAl terzo livello, il Paradiso, Beatrice con le braccia distese rappresenta l'\"ideale\" e gli angeli ricordano la \"circulata melodia\" dei Beati.\nIn cima al monumento Dante \u00e8 ritratto mentre avanza, con la mano sinistra regge un libro (presumibilmente la Divina Commedia), mentre il braccio destro \u00e8 proteso a Nord nelle parole dello scultore \u00abcome a proteggere ed animare i suoi figli\u00bb secondo un'altra interpretazione (del periodo fascista) invece il gesto indicherebbe le Alpi, confine geografico dell'Italia.\nIscrizioni.\nSul Monumento e attorno ad esso sono state incise numerose iscrizioni. Sotto i piedi di Minosse:\nDante\nMCCLXV - MCCCXXI\nOvvero gli anni di nascita e di morte (1265 - 1321) di Dante in numeri romani.\nAlla base del monumento, sul lastricato, \u00e8 incisa un'epigrafe dettata da Guglielmo Ranzi:\nInchiniamoci Italiani\nInchinatevi Stranieri\nDeh! Rialziamoci\nAffratellati nella giustizia\nSei degli otto lati del piedistallo compongono queste parole:\nA Dante\nAl padre il\nTrentino\nCol plauso\nE l'aiuto della\nNazione\nUn'epigrafe riporta la data dell'11 ottobre 1896, giorno dell'inaugurazione del Monumento:\nAffermazione e simbolo\nDel pensiero italiano\nQuesto monumento\nDalle genti Tridentine eretto\nAll'altissimo poeta\nVeniva oggi affidato alla custodia\nDel municipio di Trento\nXI OTTOBRE MDCCCXCVI\nUn'ulteriore epigrafe \u00e8 stata apposta nel 1919, dopo l'occupazione e annessione del Trentino-Alto Adige all'Italia:\nLe parole di consacrazione\nAl poeta nazionale\nCancellate dall'Austriaco\nLa societ\u00e0 nazionale\nDante Alighieri\nNuovamente incise\nCelebrando la vittoria d'Italia\nMCMXIX"}
{"id": "2128573", "revid": "62748", "url": "https://it.wikipedia.org/wiki?curid=2128573", "title": "Bus Optile", "text": ""}
{"id": "2128574", "revid": "1543377", "url": "https://it.wikipedia.org/wiki?curid=2128574", "title": "Municipalit\u00e0 distrettuale di Metsweding", "text": "La municipalit\u00e0 distrettuale di Metsweding (in inglese \"Metsweding District Municipality\") era un distretto della provincia di Gauteng e il suo codice di distretto era DC46; nel 2011 \u00e8 stato soppresso e accorpato nella municipalit\u00e0 metropolitana di Tshwane.\nLa sede amministrativa e legislativa era la citt\u00e0 di Bronkhorstspruit e il suo territorio si estendeva su una superficie di .\nGeografia fisica.\nConfini.\nLa municipalit\u00e0 distrettuale di Metsweding confinava a nord con quella di Waterberg (Limpopo), a est e a sud con quella di Nkangala (Mpumalanga), a ovest con quella di Bojanala (Nordovest), a sudovest con il municipio metropolitano di Ekurhuleni e a ovest con il municipio metropolitano di Tshwane.\nSuddivisione amministrativa.\nIl distretto era suddiviso in 2 municipalit\u00e0 locali:"}
{"id": "2128584", "revid": "775372", "url": "https://it.wikipedia.org/wiki?curid=2128584", "title": "Monastero di Iviron", "text": "Il monastero di Iviron o Iveron (, in georgiano \u10d8\u10d5\u10d4\u10e0\u10d7\u10d0 \u10db\u10dd\u10dc\u10d0\u10e1\u10e2\u10d4\u10e0\u10d8, \"iverta monasteri\") \u00e8 uno dei venti monasteri ortodossi del Monte Athos, in Grecia. \n\u00c8 situato a nord-est della penisola.\nIl monastero a statuto idiorritmico occupa il terzo posto nella gerarchia monastica della Repubblica. Da questo monastero dipende la skita di San Giovanni Battista \"Pr\u00f2dromos\" omonima di quella che dipende dalla Grande Laura.\n\u00c8 dedicato alla Dormizione di Maria, festa votiva ricorrente il 15 agosto.\nStoria.\nIl monastero \u00e8 stato fondato nel 979.\nLe vicende della fondazione del monastero sono strettamente legate al burrascoso periodo che l'Impero bizantino attravers\u00f2 alla morte di Giovanni I Zimisce. Un monaco presente presso la lavra di Sant'Atanasio, che prima di ritirarsi a vita monastica era stato un generale georgiano, venne sollecitato dal giovane monarca Basilio a accorrere in suo aiuto contro l'usurpatore Barda II Foca. Il monaco si chiamava Tornike Eristavi (Eristavi significa il Duca in Georgiano), egli dopo molte reticenze e sollecitato dai suoi compagni monaci, si rec\u00f2 presso il re georgiano David III e da lui ottenne un esercito di dodicimila cavalieri. Con questo esercito torn\u00f2 in Cappadocia e nella battaglia di Pancaglia del 24 marzo 979 port\u00f2 un decisivo supporto al giovane imperatore che riusc\u00ec a sconfiggere gli usurpatori. Tornike torn\u00f2 alla \"Santa Montagna\" e con la ricompensa e l'appoggio dell'Imperatore inizi\u00f2 la costruzione della lavra di Iviron. Fu aiutato nell'impresa da due suoi conterranei e parenti che prima di lui erano giunti presso Sant'Atanasio. Essi si chiamavano Giovanni e suo figlio Eutimio. Il padre fu il primo igumeno del nuovo monastero e suo figlio gli succedette alla sua morte. Iviron rimase un importante centro monastico georgiano fino al XVI secolo a cui fecero seguito monaci greci. Ancora oggi la biblioteca del convento possiede molte opere risalenti al periodo Georgiano.\nOrigine del nome Iviron.\nIviron significa il monastero \"degli Iberi\", come il monastero degli ortodossi italiani viene chiamato \"Amalfion\" (degli amalfitani). Con \"iberi\" non si intendono gli spagnoli o i portoghesi, in quanto \u00e8 un antico termine per indicare i georgiani, ovvero gli abitanti dell'Iberia caucasica."}
{"id": "2128585", "revid": "1318658", "url": "https://it.wikipedia.org/wiki?curid=2128585", "title": "Palazzo Cattaneo-Adorno", "text": "Il palazzo Cattaneo-Adorno o palazzo Lazzaro e Giacomo Spinola \u00e8 un edificio sito in via Garibaldi, nel centro storico di Genova, contraddistinto dai numeri civici 8 e 10, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO. Ospita al suo interno un notevole ciclo di affreschi barocco di Lazzaro Tavarone.\nStoria.\nI cugini Lazzaro e Giacomo Spinola (di Luccoli) fecero costruire il palazzo tra 1583 e 1588. L'attribuzione di due distinti numeri civici \u00e8 dovuta al fatto che il palazzo, bench\u00e9 costituito da un unico corpo di fabbrica, \u00e8 formato da due distinte e simmetriche dimore, caratteristica che lo rende un unicum fra i palazzi di Strada Nuova. L'assoluta simmetricit\u00e0 concepita dall'ignoto architetto che ne cur\u00f2 la costruzione caratterizza sia le facciate, che la pianta e i giardini, come si evince dai rilievi fatti da Rubens per l'edizione del 1622 dei Palazzi di Genova. La particolarit\u00e0 della doppia costruzione \u00e8 ancor oggi evidenziata dalla presenza dei due identici portali affacciati sulla via.\nNel 1609 la parte occidentale (civico 10) fu ceduta a Filippo Adorno. La famiglia Adorno, i cui discendenti ne manterranno la propriet\u00e0 fino al XX secolo, ne commissionarono la decorazione interna. Fu in particolare Giovanni Battista Adorno (1566-1638), fratello dell\u2019acquirente, a far eseguire a Lazzaro Tavarone il celebre ciclo di affreschi negli anni venti del Seicento, aventi a soggetto le gesta della famiglia Adorno. Dal suo matrimonio con Paola Spinola nacque Paolina Adorno (1610-1648), sposa di Anton Giulio Brignole Sale, immortalata nel celebre ritratto di Van Dyck oggi a Palazzo Rosso.\nLa dimora orientale (civico 8) conobbe invece un maggior numero di avvicendamenti proprietari. Appartenuta ai Saluzzo dal Seicento alla met\u00e0 dell'Ottocento, pass\u00f2 poi agli Scassi, quindi ai Cattaneo. Successivamente alla fusione delle famiglie Cattaneo e Adorno, con il matrimonio di Luigi Cattaneo e Viola Adorno, il palazzo assunse l'attuale denominazione.\nDescrizione.\nPi\u00f9 modesta la decorazione dell'ala orientale, che presenta affreschi cinquecenteschi di Giovanni Andrea Ansaldo (1584 \u2013 1638) con \"Storie di Amore e Psiche\".\nAll'interno dell'ala occidentale al numero 10 la decorazione affrescata, datata 1624 e opera di Lazzaro Tavarone, celebra sulla volta dell'atrio un\"'impresa bellica di Antoniotto Adorno\", doge antenato dei proprietari. In un'altra sala del piano terra, \u00e8 celebrata \"conquista di Gerusalemme,\" con \"Guglielmo Embriaco espugna Gerusalemme, la Consegna delle ceneri del Battista, il Dono del Sacro Catino,\" attorniati da \"Figure allegoriche.\" Nella sala del piano nobile, sempre di Lazzaro Tavarone, \u00e8 l'affresco raffigurante le \"Gesta del doge Antoniotto Adorno per la liberazione di papa Urbano VI assediato da Carlo III re di Napoli a Nocera\" \"(1385)\". Altre sale presentano soggetti encomiastici (\"Raffaele Adorno conquista l\u2019isola di Gerba nel 1388)\" biblici \"(Annuncio dell\u2019angelo ad Agar e Ismaele, Storie di Daniele)\" e mitologici \"(Cupido bendato)\"\".\" \nIn altri salotti sotto le volte affrescate con soggetti mitologici, si conservano preziosi mobili e soprammobili e parte della ricca e nota quadreria comprendente notevoli dipinti tra il XVI e il XVII secolo."}
{"id": "2128586", "revid": "306444", "url": "https://it.wikipedia.org/wiki?curid=2128586", "title": "Messianismo Lubavitch", "text": ""}
{"id": "2128591", "revid": "113592013", "url": "https://it.wikipedia.org/wiki?curid=2128591", "title": "Bernardo Malacrida", "text": "Biografia.\nNasce a Monte Olimpino nel 1925 da gente semplice, di paese. Dopo i primi studi abbandona il Seminario per dedicarsi al teatro. Frequenta la Scuola del Piccolo Teatro a Milano e, in seguito, la Accademia Nazionale d'Arte Drammatica a Roma.\nNel 1969 partecipa alla fondazione della Famiglia Comasca e fa nascere il Teatro Stabile di Como, \"Il Portico degli Amici\" (che mutua il nome dal porticato in Villa Pisani Dossi a Cardina). Con l\u2019opera \"La tragedia \u00e8 morta, viva la tragedia\" (testo e regia di Malacrida) inizia un\u2019operazione culturale che vedr\u00e0 la compagnia e il suo regista protagonisti quasi assoluti del teatro non ufficiale della citt\u00e0 di Como. Questa entusiasmante esperienza termina nel 1981, per incomprensioni e difficolt\u00e0 economiche. \nOltre che regista, sia in teatro che per la televisione, \u00e8 stato attore e scrittore."}
{"id": "2128593", "revid": "84184", "url": "https://it.wikipedia.org/wiki?curid=2128593", "title": "Maggioni", "text": ""}
{"id": "2128594", "revid": "125983280", "url": "https://it.wikipedia.org/wiki?curid=2128594", "title": "Bernard Madoff", "text": "Biografia.\nNasce a New York da una famiglia di origine ebraica, si sposa con Ruth Madoff. Era molto conosciuto e stimato nella comunit\u00e0, come dimostrano le numerose cariche ricevute presso le pi\u00f9 importanti istituzioni culturali della citt\u00e0. Era consigliere della Sy Syms School of Business della Yeshiva University, del New York City Center e membro del Cultural Institutions Group. \u00c8 stato anche presidente del NASDAQ, il listino dei titoli tecnologici statunitensi.\nAttivit\u00e0 imprenditoriale.\nHa iniziato la sua attivit\u00e0 come broker negli anni sessanta, reinvestendo gli utili della sua attivit\u00e0 di bagnino a Long Island. Man mano che la sua impresa, la \"Bernard Madoff Investment Securities\", cresceva di dimensioni, ha assunto molti familiari, a partire dal fratello Peter e fino ai figli Mark e Andrew. La sua reputazione personale, specialmente nella comunit\u00e0 ebraica, era cos\u00ec grande da essere stato soprannominato \"Jewish Bond\" (\"Obbligazione ebraica\").\nScoperta della truffa.\nL'11 dicembre 2008 Madoff \u00e8 stato arrestato dagli agenti federali, accusato di aver truffato i suoi clienti causando un ammanco pari a circa 65 miliardi di dollari (60 miliardi di euro). La sua societ\u00e0 si \u00e8 infatti rivelata come un gigantesco schema Ponzi. Tale sistema deve il suo nome a un immigrato italiano, che agli inizi del '900 lo mise in atto per primo su grande scala, e consisteva nel promettere fraudolentemente agli investitori alti guadagni, pagando gli interessi maturati dai vecchi investitori con i soldi dei nuovi investitori.\nRispetto agli altri hedge fund Madoff non vantava profitti del 20-30%, ma si attestava su un pi\u00f9 credibile rendimento del 10% annuo, costante nonostante l'andamento del mercato. La truffa consisteva nel fatto che Madoff versava l'ammontare degli interessi pagandoli con il capitale dei nuovi clienti. Il sistema salt\u00f2 nel momento in cui i rimborsi richiesti superarono i nuovi investimenti. Nell'ultimo periodo le richieste di disinvestimento avevano raggiunto una tale cifra, circa 7 miliardi di dollari, che Madoff non fu pi\u00f9 in grado di onorare la remunerazione degli interessi promessi con le risorse finanziarie disponibili.\nI dubbi sulle autorit\u00e0 di controllo e sulle grandi societ\u00e0 di revisione.\nLa revisione della societ\u00e0 di Madoff era stata affidata ad un suo amico David G. Friehling, che operava da un piccolo ufficio a New City, un sobborgo a nord di New York, assieme ad un collaboratore (Jerome Horowitz) ed una segretaria. Molti osservatori espressero dubbi sul fatto che una piccola societ\u00e0 con un solo auditor potesse revisionare una societ\u00e0 come quella di Madoff che gestiva fondi per miliardi di dollari. Poco dopo lo scoppio dello scandalo si scopr\u00ec che gi\u00e0 dal 1993 Friehling &amp; Horowitz avevano informato l'American Institute of Certified Public Accountants che in effetti non effettuavano audit. Un'indagine del Procuratore Distrettuale della Contea di Rockland Thomas Zugibe si limit\u00f2 alla trasmissione degli atti alla Procura Federale di New York. In ogni modo Friehling sosteneva di avere centinaia di clienti.\nFriehling non era registrato presso il Public Company Accounting Oversight Board, creato dalla legge antifrode Sarbanes-Oxley Act del 2002. Il suo ufficio non era soggetto ad audit sulla qualit\u00e0 da parte del programma della AICPA a cui era iscritto ma a cui non era tenuto a partecipare perch\u00e9 si riteneva che non svolgesse in effetti attivit\u00e0 di audit. Venne anche fuori che la banca di Madoff JPMorgan Chase gi\u00e0 dal 2006 sapeva che Friehling non era iscritto alla PCAOB o soggetto ad audit di qualit\u00e0 peer review. Infine, alcuni funzionari del Fairfield Greenwich Group, che gestiva il pi\u00f9 grande fondo che faceva confluire denaro al fondo di Madoff (\"feeder fund\"), erano a conoscenza gi\u00e0 dal 2005 che Friehling era il solo auditor dell'ufficio che revisionava Madoff.\nIn un articolo uscito su Time nel 2008 si esprimono dubbi anche sulla responsabilit\u00e0 delle societ\u00e0 di audit che effettuavano la revisione sui grandi fondi che facevano confluire denaro nel fondo di Madoff (\"feeder fund\"). Queste societ\u00e0 di revisione non erano composte da un solo auditor come la Friehling &amp; Horowitz che revisionava Madoff. Si trattava infatti di nomi come KPMG, PricewaterhouseCoopers, BDO Seidman e McGladrey &amp; Pullen. Ma anche loro diedero una valutazione di adeguatezza sui grandi fondi che facevano confluire denaro a Madoff, senza indagare sull'adeguatezza del fondo di Madoff che in effetti gestiva quel denaro.\nIl caso Madoff rappresenta un fallimento per la SEC, che gi\u00e0 a partire dal 1992, aveva effettuato diverse verifiche presso la Bernard Madoff Investment Securities, senza rilevare gravi violazioni. Addirittura nel dicembre del 2008 era stato segnalato che nonostante Madoff gestisse circa 17 miliardi di dollari per conto dei suoi clienti, solamente 1 miliardo era investito in azioni.\nAnche i concorrenti e gli altri analisti avevano nel tempo espresso dubbi sulle incredibili performance di Madoff, come ad esempio Harry Markopolos, che nel 1999 e nel 2005, dopo essere arrivato alla conclusione che i risultati di Madoff erano tecnicamente molto sospetti se non impossibili, denunci\u00f2 la cosa alle autorit\u00e0 di controllo.\nKathleen Furey (un funzionario della SEC) nel 2013 ha sostenuto che l'agenzia avrebbe informalmente invitato i suoi investigatori a non indagare sui casi che coinvolgevano soggetti classificati come IM (Investement Manager), come era Madoff. In altre parole la SEC avrebbe intenzionalmente limitato le sue attivit\u00e0 di indagine a soggetti che emettevano azioni, come le societ\u00e0 quotate, per tutelare gli investitori da frodi quali l'insider trading, ma avrebbe evitato di indagare su coloro che come Madoff davano consulenza in materia di investimenti..\nIn una conferenza tenuta nel 2016 Harry Markopolos, che aveva reso noto alla SEC il sospetto che tutta l'attivit\u00e0 di Madoff fosse un gigantesco \"schema Ponzi\", ha affermato che l'intero sistema della revisione contabile \u00e8 inefficace nel prevenire le frodi, auspicando una sua completa riforma. Ha spiegato che i funzionari che effettuano gli audit sono giovani sottopagati e costretti ad orari di lavoro estenuanti, e le checklist che sono costretti ad applicare sono accuratamente progettate per \"navigare attorno alle frodi\" (cio\u00e8 a non vederle). \"Ditemi un solo caso di una grande frode fatta da una grande societ\u00e0 che \u00e8 stata scoperta da una delle Big Four della revisione\" ha chiesto provocatoriamente Markopolos \"Non ce ne sono. Se \u00e8 cos\u00ec a che serve l'audit?\". Negli USA la percentuale delle frodi scoperte dagli auditor esterni \u00e8 stata solo il 4% del totale. La maggior parte delle frodi \u00e8 stata scoperta grazie alla collaborazione di dipendenti interni che avevano collaborato alle stesse frodi (cosiddetti whistleblower). Nella stessa conferenza Markopolos ha proposto di far pagare i costi degli audit agli investitori e non e alle societ\u00e0 auditate e di prevedere compensi maggiori per gli auditor che dovrebbero essere presi tra persone con una lunga esperienza nel settore.\nSecondo un articolo del Los Angeles Times uscito dopo la morte di Madoff la SEC in effetti avvi\u00f2 indagini dopo le segnalazioni ricevute nel corso degli anni, ma le affid\u00f2 a personale inesperto e impreparato che prese per buone tutte le spiegazioni fornite da Madoff senza fare ulteriori verifiche&lt;ref name=\"https://www.latimes.com/business/story/2021-04-14/the-sec-madoff-fraud\"&gt;&lt;/ref&gt;.\nRipercussioni della truffa.\nI clienti di Madoff erano perlopi\u00f9 grandi istituti finanziari e investitori istituzionali, sui quali sono ricadute le conseguenze della truffa. Diverse banche in tutto il mondo hanno dichiarato di essere esposte verso il fondo di Madoff sia direttamente, sia attraverso fondi da loro gestiti. Tra le italiane UniCredit per 75 milioni di euro e il Banco Popolare per 8 milioni. Pi\u00f9 gravi invece le ricadute per altri istituti europei come Royal Bank of Scotland, esposta per circa 445 milioni di euro, la spagnola Bbva, per circa 300 milioni di euro, e la francese Natixis, a sua volta con perdite pari a 450 milioni di euro. L'importo pi\u00f9 consistente pare essere quello del gruppo britannico HSBC, esposto per circa un miliardo di dollari (tuttavia al mese di ottobre 2011, la SEC ritiene che il gruppo britannico sia riuscito a rientrare in possesso di almeno 600 milioni di dollari tramite indagini private) e della societ\u00e0 di gestione Fairfield Greenwich Group, che ha investito nel fondo di Madoff oltre met\u00e0 del suo patrimonio per una cifra di 7,5 miliardi di dollari.\nSembra che anche alcuni importanti personaggi del mondo degli affari o dello spettacolo abbiano investito cifre pi\u00f9 o meno ingenti con Madoff, direttamente o tramite fondazioni a loro riconducibili. Ad esempio, la Wunderkinder Foundation di Steven Spielberg potrebbe aver perso una buona parte del suo capitale; stessa sorte sarebbe toccata al magnate dell'editoria Mortimer Zuckerman, al premio Nobel Elie Wiesel, all'icona cinematografica Zsa Zsa G\u00e1bor (che avrebbe perso una somma compresa tra i 7 e i 10 milioni di dollari), all'attore Kevin Bacon e sua moglie, Kyra Sedgwick, e a John Malkovich. Il 29 giugno 2009 Madoff \u00e8 stato condannato a 150 anni di carcere per i reati commessi.\nMalattia e morte.\nNel mese di agosto 2009 viene rivelato dal New York Post, che Bernand Madoff era malato di cancro e che lo avrebbe consumato al punto di lasciargli solamente pochi mesi di vita e che per questa ragione si sarebbe dichiarato \u2014 durante il procedimento \u2014 come unico responsabile della truffa. Tramite una nota pubblicata in seguito dal \"The Wall Street Journal\", per\u00f2, il Bureau of Federal Prison ha smentito la malattia. Il 24 dicembre del 2009 comunque Madoff venne ricoverato in ospedale, ufficialmente per motivi di vertigini e pressione alta. L'11 dicembre 2010 suo figlio Mark si suicida a Manhattan, mentre il 3 settembre 2014 muore anche l'altro figlio Andrew, affetto da linfoma mantellare.\nEra detenuto presso il carcere federale di Butner dove \u00e8 deceduto, per cause naturali, il 14 aprile 2021."}
{"id": "2128596", "revid": "4175", "url": "https://it.wikipedia.org/wiki?curid=2128596", "title": "Stadio Aim\u00e9 Giral", "text": "Lo stadio Aim\u00e9 Giral (in francese \"Stade Aim\u00e9-Giral\"; in catalano \"Estadi Aim\u00e9 Giral\") \u00e8 un impianto di rugby di Perpignano, in Francia.\nDi propriet\u00e0 dell'USA Perpignan, compagine cittadina di rugby a 15, \u00e8 utilizzato anche dai Dragons Catalans, squadra professionistica di rugby a 13.\n\u00c8 intitolato alla memoria di Aim\u00e9 Giral, gi\u00e0 giocatore storico dell'USA Perpignan, che mor\u00ec al fronte durante la prima guerra mondiale."}
{"id": "2128597", "revid": "1305772", "url": "https://it.wikipedia.org/wiki?curid=2128597", "title": "Rita Dove", "text": " Nel 1987 \u00e8 stata la seconda afroamericana a vincere il Premio Pulitzer per la poesia (dopo Gwendolyn Brooks nel 1987). \nBiografia.\nRita Dove \u00e8 nata ad Akron, in Ohio nel 1952 da Ray ed Elvira Dove. Quello stesso anno, il padre, ricercatore della Goodyear era diventato il primo chimico afroamericano nell'industria degli pneumatici a infrangere la barriera dei pregiudizi razziali, diventando ricercatore. La madre, Elvira Hord, aveva vinto una borsa di studio alla scuola superiore e amava molto la letteratura, passione che avrebbe ben presto condiviso con la figlia.\nNel 1973 Rita Dove si \u00e8 laureata con lode alla Miami University. Ha ricevuto il premio Pulitzer per la poesia nel 1987 e nel 1993 \u00e8 stata nominata \"Poet Laureate of the United States\" dalla Biblioteca del Congresso, carica che ha mantenuto dal 1993 al 1995. In seguito ha continuato a servire come \"Special Bicentennial Consultant in Poetry\" alla Biblioteca del Congresso insieme a Louise Gl\u00fcck e W. S. Merwin. Nel 2004 il governatore Mark Warner le ha assegnato l'incarico biennale di \"Poet Laureate of the Commonwealth of Virginia\". Nei suoi scritti ufficiali, la Dove pone la propria attenzione sul tentativo di diffondere la poesia nel mondo ed aumentare la consapevolezza pubblica dei benefici della letteratura. Fino al 1989 ha insegnato alla University of Virginia di Charlottesville.\nVive a Charlottesville con il marito, lo scrittore Fred Viebahn. Hanno una figlia, Aviva Dove-Viebahn (nata nel 1983). Prima di trasferirsi in Virginia, ha insegnato scrittura creativa alla Arizona State University dal 1981 al 1989.\nIl lavoro di Rita Dove non pu\u00f2 essere inserito specificamente in un'epoca o scuola della letteratura contemporanea: le varie tematiche affrontate e la meticolosa ricerca linguistica con cui riesce a catturare e trasferire sul foglio emozioni complesse non sono semplici da inquadrare in una precisa categoria. La sua opera pi\u00f9 famosa \u00e8 \"Thomas and Beulah\", pubblicata dalla Carnegie-Mellon University Press nel 1986. Si tratta di una raccolta di poesie liberamente ispirate alla vita dei suoi nonni materni, per la quale ha ottenuto il Pulitzer nel 1987. Ha pubblicato otto volumi di poesie, un libro di racconti, una collezione di saggi, il romanzo \"Through the Ivory Gate\" ed il testo teatrale \"The Darker Face of the Earth\", rappresentato per la prima volta ad Ashland all'\"Oregon Shakespeare Festival\" nel 1996. Ha collaborato con il compositore John Williams scrivendo la canzone \"Seven for Love\". La pubblicazione del suo prossimo libro di poesie, \"Sonata Mulattica\", \u00e8 prevista per la primavera del 2009.\nOltre al Pulitzer, ha ricevuto numerosi altri premi letterari ed onorificenze, tra cui 22 lauree Honoris Causa, la \"National Humanities Medal\" nel 1996, il terzo Heinz Award nel 1997. Pi\u00f9 recentemente, nel 2006, il \"Common Wealth Award of Distinguished Service in Literature\" e, nel 2008, il \"Library of Virginia Lifetime Achievement Award\". Dal 1994 al 2000 \u00e8 stata senatrice della confraternita accademica Phi Beta Kappa, ed \u00e8 attualmente Presidente dell'Accademia di Poesia Americana."}
{"id": "2128601", "revid": "15756", "url": "https://it.wikipedia.org/wiki?curid=2128601", "title": "Palazzo Doria-Tursi", "text": "Il palazzo Doria-Tursi, o palazzo Niccol\u00f2 Grimaldi, \u00e8 un edificio sito in via Garibaldi al civico 9 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova, divenuti in tale data Patrimonio dell'umanit\u00e0 dell'UNESCO. L'edificio \u00e8 sede del Comune di Genova e fa parte del polo museale della citt\u00e0.\nIl termine \"Palazzo Tursi\" spesso anche usato per indicare la giunta comunale o il consiglio comunale del Comune di Genova.\nStoria.\nIl palazzo, il maggiore per estensione in Strada Nuova, come era detta all'epoca via Giuseppe Garibaldi, fu eretto a partire dal 1565 dai fratelli Domenico e Giovanni Ponzello, architetti manieristi discepoli di Galeazzo Alessi, per Niccol\u00f2 Grimaldi, appellato \"il Monarca\" per il novero di titoli nobiliari di cui poteva vantarsi, e ai quali sommava gli innumerevoli crediti che aveva nei confronti di Filippo II, di cui era il principale banchiere. \n\u00c8 l'edificio pi\u00f9 maestoso della via, unico edificato su ben tre lotti di terreno, con due ampi giardini a incorniciare il corpo centrale. Le ampie logge affacciate sulla strada vennero aggiunte nel 1597, quando il palazzo divenne propriet\u00e0 di Giovanni Andrea Doria che lo acquis\u00ec per il figlio cadetto Carlo, duca di Tursi, al quale si deve l'attuale denominazione. \nA seguito dell'annessione della Repubblica di Genova nel Regno di Sardegna, fu acquistato da Vittorio Emanuele I di Savoia nel 1820, ed in tale occasione ristrutturato dall'architetto di corte Carlo Randoni, cui \u00e8 dovuta la costruzione della torretta dell'orologio.\nDal 1848 \u00e8 sede del municipio genovese.\nDescrizione.\nFacciata.\nLa facciata \u00e8 la pi\u00f9 lunga della via, tanto che fra le incisioni dei \"Palazzi di Genova\", realizzate dal Rubens nel 1622, l'incisione dedicata al \"palazzo di Don Carlo Doria Duca di Tursi\" ne pu\u00f2 contenere solo met\u00e0. Le due logge laterali furono un'aggiunta successiva voluta da Giovanni Andrea Doria e realizzate da Taddeo Carlone, autore del portale in marmo bianco con figure di armati, che in origine circondavano l'aquila dei Doria, oggi sostituita dallo scudo crociato, stemma di Genova. Il prospetto \u00e8 caratterizzato dall'alternarsi di materiali di diverso colore: il rosa della pietra di Finale, il grigio-nero dell'ardesia, il bianco del pregiato marmo di Carrara. Il prospetto principale consta di due ordini sovrapposti. Il piano rialzato sopra la grande zoccolatura alterna finestre dal disegno originale con paraste rustiche aggettanti sostituite, al piano superiore, da paraste doriche. Mascheroni dalle smorfie animalesche sormontano le finestre di entrambi i piani, contribuendo alla resa plastica della facciata.\nInterni.\nParticolarmente innovativa \u00e8 l'inedita e geniale soluzione architettonica che con la successione degli spazi interni - atrio, scala, cortile rettangolare sopraelevato rispetto al portico e scalone a doppia rampa - crea un meraviglioso gioco di luci e prospettive. Il palazzo rappresenta il culmine del fasto residenziale dell'aristocrazia genovese, come testimoniato dalle decorazioni interne, dai dipinti, in parte facenti parte della collezione museale di Palazzo Bianco o come visibile all'interno del \"Salone di rappresentanza\" negli affreschi e nei dipinti.\nAlcune immagini dell'architettura del palazzo:\nLa sede museale.\nL'edificio \u00e8 collegato all'adiacente Palazzo Bianco. Fa parte del polo museale genovese dei Musei di Strada Nuova, e ospita le ultime sale della galleria del museo con la pittura genovese del XVII e XVIII secolo, la \"Maddalena Penitente\" di Antonio Canova, la collezione numismatica e quella di ceramiche del comune di Genova. Due sale del percorso espositivo sulle volte presentano affreschi di Nicol\u00f2 Barabino (\"La Munificenza\") e Pietro Fea (\"Carro del Sole\"). \nNella \"Sala Paganiniana\" sono conservati: il violino costruito dal liutaio italiano, Bartolomeo Giuseppe Antonio Guarneri e appartenuto a Niccol\u00f2 Paganini e detto \"Il Cannone\", la copia del violino costruita dal liutaio francese Jean-Baptiste Vuillaum, a Parigi 1834 per Paganini e appartenuta a Camillo Sivori e altri cimeli appartenuti al pi\u00f9 celebre violinista italiano di ogni tempo.\nTra le varie collezioni, di interesse vi \u00e8 una relativa ai pesi e alle misure ufficiali utilizzati nell'antica Repubblica di Genova."}
{"id": "2128603", "revid": "767487", "url": "https://it.wikipedia.org/wiki?curid=2128603", "title": "Alleluja e Sartana figli di... Dio", "text": "Alleluja e Sartana figli di... Dio \u00e8 un western all'italiana del 1972, diretto da Mario Siciliano.\nCome era pratica di quegli anni, nella trama di questo film furono inseriti i personaggi di \"Alleluja\" e Sartana seppure non facciano parte delle serie \"canoniche\" dei film.\nTrama.\nAlleluja e Sartana rubano alcuni cavalli di propriet\u00e0 di un delinquente soprannominato Lupo. I suoi uomini li inseguono, il secondo viene catturato ma il primo riesce a salvarlo. Si travestono a quel punto da curati, e per aiutare una giovane donna continuano a fingersi uomini di chiesa. Continuano nella finzione fino a quando Lupo li trova e con l'aiuto dei fratelli scozzesi McGregor e due inglesi li affrontano. Dopo la vittoria i due fuggono.\nCritica.\nIl film non mostra elementi parodici innovativi ma gli interpreti recitano bene il loro ruolo caricaturale."}
{"id": "2128606", "revid": "300067", "url": "https://it.wikipedia.org/wiki?curid=2128606", "title": "Kenny Natt", "text": ""}
{"id": "2128609", "revid": "287204", "url": "https://it.wikipedia.org/wiki?curid=2128609", "title": "Jhalod", "text": " \nJhalod \u00e8 una suddivisione dell'India, classificata come \"municipality\", di 25.095 abitanti, situata nel distretto di Dahod, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 6' 0 N e 74\u00b0 9' 0 E e ha un'altitudine di 263 .\nSociet\u00e0.\nEvoluzione demografica.\nAl censimento del 2001 la popolazione di Jhalod assommava a 25.095 persone, delle quali 12.677 maschi e 12.418 femmine, per un totale di 4.262 nuclei familiari."}
{"id": "2128612", "revid": "709565", "url": "https://it.wikipedia.org/wiki?curid=2128612", "title": "Pariser Platz", "text": "Pariser Platz (\"Piazza Parigi\") \u00e8 una piazza del centro di Berlino, collocata nei pressi della Porta di Brandeburgo alla fine dell'Unter den Linden.\nPrende il nome dalla capitale francese, in onore dell'occupazione di Parigi da parte della Sesta coalizione nel 1814. \u00c8 uno dei punti focali della citt\u00e0."}
{"id": "2128615", "revid": "116534749", "url": "https://it.wikipedia.org/wiki?curid=2128615", "title": "Broncospasmo", "text": "In medicina il termine broncospasmo identifica il restringimento del lume bronchiale, ovvero la riduzione del calibro dei bronchi dovuto ad una contrazione anomala della muscolatura liscia che circonda la parete bronchiale. Questo restringimento dei bronchi provoca grave difficolt\u00e0 respiratoria secondaria ad un ridotto passaggio dell'aria.\nSegni e sintomi.\nIl paziente affetto da broncospasmo riferisce pressoch\u00e9 sempre dispnea (difficolt\u00e0 respiratoria) e molto spesso una sensazione di fastidio, costrizione toracica o franco dolore toracico. Talvolta \u00e8 presente tosse insistente, in particolare in inspirazione.&lt;br&gt;\nAlla auscultazione del torace sono facilmente percepibili:\nPatogenesi.\nIl broncospasmo si associa a una riduzione del calibro dei bronchi. Quest'ultimo determina un aumento della resistenza al flusso dell'aria, con conseguente necessit\u00e0 di aumentare la differenza di pressione fra gli alveoli e la bocca per mantenere un flusso espiratorio adeguato. Tale aumento si determina utilizzando i muscoli espiratorii (intercostali interni, muscoli addominali) che normalmente non vengono utilizzati. L'espirazione infatti nel soggetto sano \u00e8 data dal rilasciamento del diaframma e dal ritorno del sistema toraco-polmonare a una situazione di equilibrio). La necessit\u00e0 del reclutamento dei muscoli espiratori determina fatica ed insorgenza di dispnea (respiro difficoltoso e penoso). Il mantenersi di uno stato di broncospasmo comporta l'aumento della quantit\u00e0 di aria che rimane intrappolata nei polmoni alla fine dell'espirazione (iperdistensione del polmone).\nCause.\nIl broncospasmo si pu\u00f2 associare a diversi tipi di problemi. Fra questi:\nInfiammazione dei bronchi.\nA riposo, nel corso degli atti respiratori, attraverso i bronchi si movimenta una quantit\u00e0 relativamente fissa di aria. Il bronco infatti \u00e8 una struttura anatomica di tipo tubulare con la funzione di veicolare l'aria in direzione degli alveoli polmonari e, successivamente alla scambio gassoso, di ritrasportare la stessa aria verso l'esterno.&lt;br&gt;\nIl processo di infiammazione della mucosa bronchiale determina un restringimento del lume bronchiale. Inoltre l'infiammazione stessa innesca dei meccanismi che portano alla contrazione della muscolatura dei bronchi, causando broncospasmo acuto e restringimento bronchiale. Questi due meccanismi determinano una riduzione della quantit\u00e0 di aria che raggiunge gli alveoli. I tentativi di compenso del corpo comportano un aumento della frequenza respiratoria (tachipnea) ed il riflesso della tosse.\nBroncospasmo indotto dall'esercizio.\nIl broncospasmo indotto dall'esercizio compare quando si esegue un'attivit\u00e0 fisica da moderata a intensa, causando una riduzione del volume corrente, e quindi, una ridotta capacit\u00e0 di resistenza. La causa esatta del broncospasmo indotto dall'esercizio non \u00e8 nota. Secondo alcuni la respirazione rapida che si ha durante l'esercizio e l'introduzione di aria pi\u00f9 fredda determinano un'eccessiva secchezza della mucosa bronchiale. Quando le mucose divengono meno umide della norma si irritano e ci\u00f2 causa la broncocostrizione. Secondo altri autori il broncospasmo indotto dall'esercizio sarebbe causato da un'infiammazione dei bronchi (bronchite). Questa infiammazione sarebbe la conseguenza di una lesione di tipo meccanico allo strato di cellule che rivestono le vie respiratorie causata dagli elevati flussi di aria che si muovono attraverso quelle vie aeree nel corso dell'esercizio. Statisticamente il broncospasmo indotto dall'esercizio si verifica con frequenza pi\u00f9 elevata nei periodi dell'anno in cui aumentano le forme di asma allergico.\nIperreattivit\u00e0 bronchiale.\nIn alcuni pazienti la mucosa bronchiale reagisce in modo eccessivo a stimoli di natura diversa, che in altri individui risultano essere assolutamente normali. Questa iperreattivit\u00e0 bronchiale determina broncospasmo. Tra gli agenti che scatenano il quadro clinico vi possono essere fattori respiratori ovvero sostanze presenti nell'ambiente (pollini, fumo, polveri inquinanti) o addirittura farmaci. La iperreattivit\u00e0 \u00e8 presente in diverse situazioni: bronchiolite, asma, reazione anafilattica, reazione orticarioide grave, sensibilit\u00e0 chimica multipla. La iperreattivit\u00e0 della muscolatura dei bronchioli \u00e8 il risultato della esposizione a stimoli che in normali circostanze non determinerebbero alcuna risposta. La broncocostrizione e l'infiammazione determinano un restringimento delle vie aeree ed un aumento nella produzione di muco. Questo fatto riduce la quantit\u00e0 di ossigeno disponibile per il soggetto causando dispnea, tosse ed ipossia.\nBroncospasmo paradosso.\n\u00c8 un tipo di broncospasmo prodotto dall'utilizzo di un broncodilatatore simpaticomimetico.&lt;br&gt;\nSi tratta di una reazione assolutamente contraria alla reazione normalmente prodotta da un broncodilatatore. La reazione paradossa causa costrizione od ostruzione delle vie aeree immediatamente dopo l'inizio del trattamento.\nBroncospasmo in et\u00e0 pediatrica.\nI soggetti in et\u00e0 pediatrica con grande frequenza possono presentare un quadro di broncospasmo. Normalmente questo quadro \u00e8 causato da infezioni delle alte vie respiratorie, frequentemente di origine virale, che spesso si autorisolvono, e che si associano ad un'infiammazione dei bronchi. Quadri di broncospasmo in et\u00e0 pediatrica possono anche associarsi ad interventi chirurgici otorinolaringoiatrici, ed in particolare ad interventi di adenotonsillectomia. L'incidenza globale \u00e8 per\u00f2 piuttosto bassa, intorno al 1,8%."}
{"id": "2128618", "revid": "599013", "url": "https://it.wikipedia.org/wiki?curid=2128618", "title": "Johnny Newman", "text": ""}
{"id": "2128619", "revid": "399", "url": "https://it.wikipedia.org/wiki?curid=2128619", "title": "Macaca fuscata", "text": "Il macaco giapponese, o macaco dalla faccia rossa (\"Macaca fuscata\" Blyth, 1875), \u00e8 una scimmia della famiglia delle Cercopithecidae, diffusa nelle foreste delle montagne giapponesi.\nDescrizione.\nQuesto macaco ha la coda lunga 10\u00a0cm. Mentre i maschi pesano dai 10 ai 14\u00a0kg, le femmine sono molto pi\u00f9 piccole, attestandosi sui 5,5\u00a0kg di media. Vivono soprattutto sulle montagne del Nord e per questo sono soprannominate \"scimmie delle nevi\". Sono degli ottimi nuotatori e per sopportare il freddo si immergono spesso nelle sorgenti di acqua calda tipiche del territorio giapponese.\nIn Giappone, la specie \u00e8 conosciuta come Nihonzaru (Nihon \u65e5\u672c \"Giappone\" + saru \u733f \"scimmia\") per distinguerla dagli altri primati. Il macaco giapponese \u00e8 molto familiare in Giappone, quindi quando i giapponesi semplicemente dicono saru, intendono questa specie.\nTassonomia.\nSe ne conoscono due sottospecie:\nDistribuzione.\nQuesto macaco \u00e8 diffuso in tutto l'arcipelago nipponico, tranne in Hokkaid\u014d. Le colonie sono di numero variabile, alcune sono costituite da pochi elementi altre da centinaia. Junichito Itani \u00e8 uno degli studiosi di tale specie che pi\u00f9 degli altri si \u00e8 distinto.\nBiologia.\nLa loro \u00e8 una struttura gerarchica come osserv\u00f2 J. Itani, dove il rapporto femmine maschi \u00e8 3-1. Si racconta di come abbiano imparato per caso a lavare il cibo. La gestazione dura circa 173 giorni e le femmine partoriscono un solo esemplare che pesa sui 500 grammi. Vivono circa 30 anni."}
{"id": "2128620", "revid": "71433", "url": "https://it.wikipedia.org/wiki?curid=2128620", "title": "Merlino (serie televisiva)", "text": ""}
{"id": "2128627", "revid": "1318658", "url": "https://it.wikipedia.org/wiki?curid=2128627", "title": "Palazzo Baldassarre Lomellini", "text": "Il palazzo Baldassarre Lomellini detto anche palazzo di Cristoforo Spinola o palazzo Campanella \u00e8 un edificio sito in via Garibaldi al civico 12 nel centro storico di Genova, inserito il 13 luglio del 2006 nella lista tra i 42 palazzi iscritti ai Rolli di Genova divenuti in tale data Patrimonio dell'umanit\u00e0 dall'UNESCO.\nStoria.\nFu costruito a partire dal 1562 per Baldassarre Lomellini, banchiere presso re Filippo II di Spagna, su progetto di Giovanni Ponzello, \"architetto camerale\" di Genova e progettista di Palazzo Tursi, appartenente a Niccol\u00f2 Grimaldi, genero di Baldassarre. Andrea Semino ne affresc\u00f2 i saloni con storie romane. Dell'originale facciata cinquecentesca sopravvive oggi solo il portale in marmo bianco di Taddeo Carlone, che reca l\u2019iscrizione \u00abventuri non immemor aevi\u00bb. Il suo aspetto originario \u00e8 testimoniato dalle incisioni del Rubens del 1622.\nIl palazzo cambi\u00f2 propriet\u00e0 gi\u00e0 a fine Cinquecento, passando dapprima nelle mani della famiglia Salvago per pervenire poi nel 1772 nelle mani del Marchese Cristoforo Spinola, ambasciatore della Repubblica di Genova in Francia, che ne commission\u00f2 la ristrutturazione al genovese Emanuele Andrea Tagliafichi coadiuvato dal celebre architetto francese Charles De Wailly, per aggiornarne l'aspetto secondo il nascente gusto neoclassico. L'intervento, realizzato a partire dal 1773, port\u00f2 alla realizzazione del sobrio e rigoroso atrio, del cortile porticato che sostitu\u00ec l'originario giardino, e della terrazza sovrastante, ornata da padiglioni classicheggianti. L'opera pi\u00f9 celebre fu tuttavia il cosiddetto \"Salone del Sole\", magniloquente capolavoro di architettura e decorazione, ispirato alla reggia di Versailles alla quale il De Wailly aveva lavorato. Il suo aspetto fu documentato da quattro incisioni di Louis Jean Desprez incluse nelle tavole della voce \"Architecture\" dell'Encyclop\u00e9die ou Dictionnaire raisonn\u00e9 des sciences, des arts et des m\u00e9tiers de Denis Diderot et d\u2019Alembert, e divenne fra una delle mete pi\u00f9 prestigiose del Grand Tour, ricordato da Stendhal e Flaubert. Il salone fu sventrato dai bombardamenti del 1942, e in seguito quanto rimaneva delle originali decorazioni fu rimosso e non pi\u00f9 ricostruito.\nDopo un decennio di lavori, che portarono all'ampliamento dell'ala ovest ed un rinnovato decoro interno di gusto francese, lo Spinola, trasferitosi in Francia, vendette l'edificio al marchese Domenico Serra. Nel 1917 fu acquistato poi dall'armatore Tito Campanella che vi stabil\u00ec i propri uffici e ne abit\u00f2 il secondo piano nobile.\nDescrizione.\nOggi \u00e8 aperto al pubblico il primo piano, dove \u00e8 possibile ammirare, al Primo piano nobile, la sala detta degli zecchini con gli affreschi del Semino raffiguranti \"Storie di Scipione\" da Tito Livio (nella volta, la \"Continenza di Scipione\", a sud, \"Incendio delle navi cartaginesi\", ad ovest, \"Scipione alleato di Massinissa incendia gli accampamenti dei Cartaginesi e di Siface\" e \"Scipione sconfigge i Cartaginesi ai Campi Magni e fa prigioniero Siface\", a nord, \"Scipione rifiuta i doni\", infine, ad est, \"Scipione dopo la presa di Cartagena onora con corone Tiberilio e Digizio e con quella d\u2019oro l\u2019ammiraglio Caio Lelio\" e \"Scipione incontra Annibale prima della battaglia di Zama\"). Al secondo piano, sopravvive una stanza con affreschi di Giovan Battista Castello \"il Bergamasco\" raffiguranti \"Storie di Enea e Didone\", e una stanza di gusto romantico realizzata agli inizi dell'Ottocento da Michele Canzio."}
{"id": "2128629", "revid": "1543377", "url": "https://it.wikipedia.org/wiki?curid=2128629", "title": "Municipalit\u00e0 metropolitana di Tshwane", "text": "La municipalit\u00e0 metropolitana della Citt\u00e0 di Tshwane (in inglese City of Tshwane Metropolitan Municipality) \u00e8 un municipalit\u00e0 metropolitana della provincia di Gauteng in Sudafrica e il suo codice di distretto \u00e8 TSH.\nLa sede amministrativa e legislativa \u00e8 la citt\u00e0 di Pretoria e il suo territorio si estende su una superficie di ed \u00e8 suddiviso in 76 circoscrizioni elettorali (\"wards\").\nNel 2011 ha inglobato le municipalit\u00e0 locali di Kungwini e di Nokeng tsa Taemane.\nGeografia fisica.\nConfini.\nLa municipalit\u00e0 metropolitana della Citt\u00e0 di Tshwane confina a sud con quelle di Ekurhuleni e Johannesburg, a nord con la municipalit\u00e0 locale di Moretele (Bojanala/Nordovest), a est con la municipalit\u00e0 locale di Nokeng tsa Taemane (Metsweding), a est e a sud con la municipalit\u00e0 locale di Kungwini (Metsweding), a sud con la municipalit\u00e0 locale di Mogale City (West Rand) e a ovest con l'Area della Gestione del Distretto GTDMA48 e la municipalit\u00e0 locale di Bojanala (Nordovest).\nSuddivisione amministrativa.\nIl distretto \u00e8 suddiviso in 15 aree"}
{"id": "2128630", "revid": "7459", "url": "https://it.wikipedia.org/wiki?curid=2128630", "title": "Iviron", "text": ""}
{"id": "2128632", "revid": "599013", "url": "https://it.wikipedia.org/wiki?curid=2128632", "title": "Andrew Lang (cestista)", "text": ""}
{"id": "2128633", "revid": "729019", "url": "https://it.wikipedia.org/wiki?curid=2128633", "title": "Aero HC-2 Heli Baby", "text": "L'Aero HC-2 \"Heli Baby\" era un elicottero biposto prodotto dall'azienda cecoslovacca Aero Vodochody s.a. negli anni cinquanta.\nDescrizione tecnica.\nL'HC-2 era elicottero leggero dotato di un rotore principale tripala e di un rotore di coda a due pale. La struttura era in semimonoscocca metallica con cabina di pilotaggio a due posti affiancati dotata di finestratura in plexiglas e paratie laterali aperte. Posteriormente la trave di coda si estendeva verso l'alto collegandosi tramite un giunto alla trasmissione proveniente dal motore posizionato a vista dietro alla cabina e terminava con il rotore di coda posto all'apice ed una deriva inferiore che aveva anche la funzione di pattino d'appoggio per preservare il rotore di coda stesso. Il carrello d'atterraggio era triciclo anteriore e dotato di ruote ammortizzate di piccolo diametro."}
{"id": "2128635", "revid": "155613", "url": "https://it.wikipedia.org/wiki?curid=2128635", "title": "Via Grande", "text": "Via Grande \u00e8 una strada di Livorno; collega la zona del Porto Mediceo a piazza della Repubblica.\nStoria.\nLe origini della strada risalgono al XVI secolo, quando Bernardo Buontalenti fu incaricato dai Medici di ampliare il piccolo borgo di Livorno mediante la costruzione di una citt\u00e0-fortezza destinata a diventare lo sbocco a mare dei traffici portuali del Granducato di Toscana.\nIl disegno di Buontalenti prevedeva la formazione di una maglia viaria regolare, chiusa all'interno di un pentagono fortificato, al quale si accedeva mediante alcune porte; le principali erano la Porta a Pisa, verso terra, e la Porta Colonnella, verso il porto.\nEsse erano collegate da un asse stradale rettilineo, che in breve divenne il principale corso della citt\u00e0 e lungo il quale si apriva anche la piazza Grande con il Duomo e altri importanti palazzi pubblici; denominata via Ferdinanda (in onore di Ferdinando I de' Medici), all'inizio dell'Ottocento, durante il Regno d'Etruria, fu nota come via Napoleone, per essere poi intitolata a Vittorio Emanuele II con l'Unit\u00e0 d'Italia. Dal secondo dopoguerra \u00e8 denominata via Grande.\nQui si trovavano alcuni importanti edifici della citt\u00e0: lo scomparso \"Palazzo Balbiani\", un tempo ornato da busti dei granduchi (ora per la maggior parte situati a VIlla Fabbricotti), il Cisternino di citt\u00e0, il Palazzo del Picchetto e la chiesa di Santa Barbara.\nNell'Ottocento, con l'abbattimento delle fortificazioni medicee, la strada fu collegata ai sobborghi mediante la piazza del Voltone, mentre nel 1846 la via fu prolungata verso il mare.\nLe devastazioni della seconda guerra mondiale portarono ad una parziale distruzione dei complessi edilizi posti lungo la via; i piani di ricostruzione, che si rifacevano a quelli studiati da Marcello Piacentini prima della guerra, ipotizzarono dapprima l'allargamento della strada e il suo completo rifacimento, con la formazione di vasti porticati.\nTuttavia, la strada mantenne la sua larghezza originaria, ma furono demolite quasi tutte le emergenze storiche poste lungo la via: in particolare, venne rasa al suolo l'antica pieve di Santa Barbara, primo duomo della citt\u00e0, mentre, solo alcuni palazzi presso la piazza Guerrazzi (tra cui il Cisternino ed il Picchetto) furono risparmiati dalle demolizioni."}
{"id": "2128637", "revid": "599013", "url": "https://it.wikipedia.org/wiki?curid=2128637", "title": "Jim Chones", "text": ""}
{"id": "2128642", "revid": "219123", "url": "https://it.wikipedia.org/wiki?curid=2128642", "title": "Gneo Lucio Mummio", "text": ""}
{"id": "2128643", "revid": "49022", "url": "https://it.wikipedia.org/wiki?curid=2128643", "title": "Scipione Emiliano Africano", "text": ""}
{"id": "2128648", "revid": "1543377", "url": "https://it.wikipedia.org/wiki?curid=2128648", "title": "Municipalit\u00e0 metropolitana di Johannesburg", "text": "La municipalit\u00e0 metropolitana di Johannesburg (in inglese \"Johannesburg Metropolitan Municipality\") \u00e8 una municipalit\u00e0 metropolitana della provincia di Gauteng e il suo codice di distretto \u00e8 JBH.\nLa sede amministrativa e legislativa \u00e8 la citt\u00e0 di Johannesburg; il suo territorio si estende su una superficie di ed \u00e8 suddiviso in 109 circoscrizioni elettorali (\"wards\"). In base al censimento del 2001 la sua popolazione \u00e8 di 3.225.310 abitanti.\nGeografia fisica.\nConfini.\nLa municipalit\u00e0 metropolitana di Johannesburg confina a nord con quello di Tshwane, a est con quello di Ekurhuleni, a sud con le municipalit\u00e0 locali di Midvaal e Emfuleni (Sedibeng) e a ovest con le municipalit\u00e0 locali di Westonaria, Randfontein e Mogale City (West Rand)."}
{"id": "2128653", "revid": "1048993", "url": "https://it.wikipedia.org/wiki?curid=2128653", "title": "Mirella Falco", "text": "Biografia.\nFamosa per essere entrata nell'immaginario collettivo come la tipica \"Sci\u00f9ra\" milanese, minuta e caratterizzata da una sua calata tipica, ha partecipato a moltissimi film nei quali ricopre sempre lo stesso ruolo di \"vecchietta\", come ne \"I mitici - Colpo gobbo a Milano\" dove la Falco interpreta la signora Motta, tenutaria della pensione \"Roma\" che diventa una sorta di \"cervello\" del gruppo criminale fino a fingersi una ricca nobile lombarda per intrufolarsi in una gioielleria e indagare sui sistemi di sicurezza, generando una esilarante situazione a equivoci con il personaggio interpretato da Umberto Smaila.\nPartecipa anche al film \"Piedipiatti\" con Renato Pozzetto ed Enrico Montesano, interpretando sempre la parte della signora Motta, dirimpettaia della fidanzata dell'assassino tenuto d'occhio dai protagonisti. In seguito ha molto diradato le sue apparizioni in video: nel 1999 ha avuto una piccola parte in \"Bagnomaria\", esordio alla regia di Giorgio Panariello, mentre nel 2006 ha partecipato alla prima puntata della quinta stagione di \"Don Matteo\", in cui viene doppiata da un'altra attrice veterana, Graziella Polesinanti. Ha vissuto gli ultimi anni della sua vita nella casa di riposo degli artisti di Bologna.\n\u00c8 morta nel 2013 all'et\u00e0 di 80 anni ed \u00e8 stata sepolta alla Certosa di Bologna, Campo degli Ospedali."}
{"id": "2128654", "revid": "253269", "url": "https://it.wikipedia.org/wiki?curid=2128654", "title": "Elizabeth Allen (attrice)", "text": "Biografia.\nElizabeth Allen inizi\u00f2 la sua carriera come modella per l'agenzia Ford per poi, negli anni cinquanta, diventare un'attrice televisiva, il cui ruolo maggiormente conosciuto \u00e8 quello interpretato nella serie \"Ai confini della realt\u00e0\".\nNel 1963 recit\u00f2 accanto a John Wayne, Dorothy Lamour e Lee Marvin ne \"I tre della Croce del Sud\" di John Ford e quindi con Charlton Heston e Yvette Mimieux ne \"Il dominatore\" (1963), e con James Stewart ne \"Il grande sentiero\" (1964).\nVinse un Laurel Award nel 1963 come miglior attrice promettente dell'anno.\nRecit\u00f2 in parecchi spettacoli e musical a Broadway (\"The Gay Life\", \"Do I Hear a Waltz?\", \"Show Boat\", \"South Pacific\" e \"42nd Street\") e si ritir\u00f2 dalle scene nel 1996.\nFu sposata per un breve periodo col barone Karl von Vietinghoff-Scheel, da cui divorzi\u00f2.\nElizabeth Allen \u00e8 morta all'et\u00e0 di 77 anni il 19 settembre 2006 a New York."}
{"id": "2128656", "revid": "1543377", "url": "https://it.wikipedia.org/wiki?curid=2128656", "title": "Municipalit\u00e0 metropolitana di Ekurhuleni", "text": " \nLa municipalit\u00e0 metropolitana di Ekurhuleni (in inglese \"Ekurhuleni Metropolitan Municipality\") \u00e8 una municipalit\u00e0 metropolitana della provincia di Gauteng, in Sudafrica. Il suo codice di distretto \u00e8 EKU.\nLa sede amministrativa e legislativa \u00e8 la citt\u00e0 di Germiston e il suo territorio, che si estende su una superficie di , \u00e8 suddiviso in 88 circoscrizioni elettorali (\"wards\"). In base al censimento del 2001 la sua popolazione \u00e8 di 2.478.629 abitanti.\nGeografia fisica.\nConfini.\nLa municipalit\u00e0 metropolitana di Ekurhuleni confina a nord con quello di Tshwane, a ovest con quello di Johannesburg, a nord con la municipalit\u00e0 locale di Kungwini (Metsweding), a est con la municipalit\u00e0 locale di Delmas (Nkangala/Mpumalanga), a est e a sud con la municipalit\u00e0 locale di Lesedi (Sedibeng) e a sud con la municipalit\u00e0 locale di Midvaal (Sedibeng)."}
{"id": "2128658", "revid": "15756", "url": "https://it.wikipedia.org/wiki?curid=2128658", "title": "Riserva naturale della Madonna della Neve sul Monte Lera", "text": "La riserva naturale della Madonna della Neve sul Monte Lera \u00e8 un'area naturale protetta, pi\u00f9 precisamente una riserva naturale a gestione regionale, situata nei comuni di Givoletto e Varisella, Citt\u00e0 metropolitana di Torino, in Piemonte. \nComprende il versante orientale del Monte Lera.\nL'area \u00e8 inoltre nel Sito di interesse comunitario \"Madonna della Neve sul Monte Lera\" (cod. IT1110008).\nTerritorio.\nLa riserva naturale \u00e8 stata istituita nel 1982, ed \u00e8 amministrata dall'Ente di gestione delle aree protette dei Parchi Reali; include al suo interno la cappella dedicata alla Madonna della Neve, costruita nel 1855-1856 e che sorge a quota 1.211 sul crinale che divide la Val Ceronda dalla conca di Givoletto.\nLa riserva si estende su una superficie di circa 50 ha attorno a quota 1.200\u00a0m ed \u00e8 nata per proteggere una delle pochissime stazioni note di un raro endemismo vegetale, \"Euphorbia gibelliana\" Peola.\nIl tratto di cresta protetto dalla riserva si mostra piuttosto ampio e arrotondato; il substrato roccioso, composto da rocce ultrabasiche, \u00e8 colonizzato da un bosco rado in cui predominano roverelle, tigli, betulle e noccioli.\nFlora.\n\"Euphorbia gibelliana\", classificata nel 1892 dal botanico Paolo Peola come specie a s\u00e9 stante, \u00e8 oggi considerata come una possibile sottospecie di \"Euphorbia hiberna\", peraltro piuttosto simile alla sottospecie \"Euphorbia hiberna\" subsp. \"canuti\".\nLe stazioni geograficamente pi\u00f9 prossime alla riserva naturale in cui \u00e8 possibile rinvenire \"Euphorbia hiberna\" subsp. \"canuti\" si trovano nelle Alpi Marittime.\nLa riserva non protegge solo la stazione di \"E. gibelliana\" ma vi si trovano, oltre alle radure a molinia che permettono la crescita della pianta, anche una fauna e una flora interessanti. La presenza del tiglio allo stato spontaneo \u00e8 piuttosto rara in Piemonte, e sono presenti varie specie erbacee protette.\nFauna.\nLa fauna \u00e8 quella tipica della zona: vi si trovano varie specie di uccelli e, tra i mammiferi, oltre a diversi roditori sono stati segnalati volpi, faine, donnole, puzzole e tassi.\nTradizioni.\nAl culto della Madonna della Neve \u00e8 legata la tradizionale processione del 5 agosto, nel corso della quale i fedeli salgono per sentiero alla cappella dal sottostante paese di Givoletto.\nFruizione.\nData la natura dell'area protetta l'accesso alla stessa \u00e8 sempre vietata, con l'unica eccezione del 5 agosto di ogni anno, nell'ambito della tradizionale processione mariana. Negli altri periodi dell'anno per visitare la riserva occorre l'autorizzazione dell'Ente gestore."}
{"id": "2128660", "revid": "1718925", "url": "https://it.wikipedia.org/wiki?curid=2128660", "title": "Breccia medicea", "text": " \nLa Breccia Medicea (o breccia di Seravezza) \u00e8 un marmo utilizzato fin dal tempo dall'epoca romana. Questo marmo fu scelto per rivestimenti e decorazioni in Toscana, nel XVI secolo dalla famiglia dei Medici, da cui prende il nome. \nSi tratta di una pietra ornamentale ampiamente venata e che presenta varie sfumature dal violetto (colore del legante) al verde chiaro con macchie gialle, rosse, grigie, di dimensioni molto variabili (colore dei clasti o ciottoli). Dal punto di vista geologico \u00e8 una pietra sedimentaria clastica. \nViene detta \"medicea\" sia perch\u00e9 ebbe il suo massimo uso sotto Cosimo I de' Medici, sia perch\u00e9 il granduca aveva il monopolio delle cave di Seravezza e pertanto fece di questo marmo variegato uno dei simboli del suo potere, facendolo utilizzare nel coro del Duomo di Firenze, in Palazzo Pitti e nelle Cappelle medicee.\nI nomi con cui fu chiamata furono diversi: \"fior di pesco\", \"marmo mischio\", \"marmo di Seravezza\" (anche se le cave erano poste presso Stazzema).\nFu usata soprattutto per la costruzione di monumenti disseminati per la citt\u00e0 di Firenze, come i due obelischi di piazza Santa Maria Novella, la colonna di piazza San Felice e la Fontana del Nettuno in piazza della Signoria. \nQuesta pietra ornamentale presenta diversit\u00e0 di aspetto tra una cava e l'altra ed anche all'interno della stessa cava in giaciture poste a livelli diversi. Per questo motivo, con il perdurare dello sfruttamento delle cave nelle diverse epoche, si sono succedute variet\u00e0 del marmo di aspetto piuttosto differente. Per la produzione pi\u00f9 recente si utilizza il termine \"breccia di Stazzema\".\nNel 1845 William Walton apr\u00ec delle cave di marmo mischio sulle vette di Montalto, lungo le Alpi Apuane, nei pressi del paese di Retignano. "}
{"id": "2128661", "revid": "933835", "url": "https://it.wikipedia.org/wiki?curid=2128661", "title": "Quinto Fabio Massimo Emiliano", "text": "Biografia.\nFiglio di Lucio Emilio Paolo Macedonico e Papiria Masone (e quindi fratello di Scipione Emiliano), fu adottato dai Fabii. Fu il padre di Quinto Fabio Massimo Allobrogico. Serv\u00ec sotto il padre carnale nella Terza guerra macedonica e fu da lui mandato a Roma ad annunciare la vittoria romana di Pidna. Pretore in Sicilia nel 149 a.C., fu console nel 145. Fu poi proconsole in Spagna, dove sconfisse Viriato nel corso della Guerra lusitana, senza per\u00f2 riuscire a catturarlo."}
{"id": "2128662", "revid": "1305772", "url": "https://it.wikipedia.org/wiki?curid=2128662", "title": "Elizabeth Allen", "text": "Esistono pi\u00f9 persone di nome Elizabeth Allen:"}
{"id": "2128666", "revid": "54193", "url": "https://it.wikipedia.org/wiki?curid=2128666", "title": "Diossido di titanio", "text": ""}
{"id": "2128668", "revid": "339392", "url": "https://it.wikipedia.org/wiki?curid=2128668", "title": "Sicilia romana", "text": ""}
{"id": "2128670", "revid": "107918759", "url": "https://it.wikipedia.org/wiki?curid=2128670", "title": "Voices (Vangelis)", "text": "Voices \u00e8 il quattordicesimo album in studio del musicista greco Vangelis, pubblicato nel 1995 dalla Eastwest Records per il mercato europeo e dalla Atlantic Records per quello americano.\nIl disco.\nL'album \u00e8 la trentesima pubblicazione discografica ufficiale tra album, colonne sonore e compilations. L'artista greco \u00e8 anche il produttore e, come di consueto, l'arrangiatore dell'album. Come suggerito dal titolo, \"Voices\" \u00e8 principalmente una ricerca sull'uso delle voci e vanta la collaborazione come cantanti di tre artisti noti: Caroline Lavelle (nella traccia \"Come to Me\" dove suona anche il violoncello), Stina Nordenstam (in \"Ask The Mountains\") e Paul Young (in \"Losing Sleep\"). Numerosi brani del Cd sono stati utilizzati per scopi commerciali (musiche per spot pubblicitari) o in telefilm e documentari.\nLe tracce.\nLa \"title-track\" \u00e8 una composizione che sembra riprendere la tradizione corale greca ed \u00e8 caratterizzata dalla predominanza del ritmo (unico brano in tutto il disco) e dalla partecipazione della compagnia dell'Opera di Atene; il tema melodico prosegue in \"Echoes\", che pu\u00f2 essere considerato una sorta di reprise della traccia precedente (anche per la presenza delle voci, questa volta modificate elettronicamente).\nIn \"Come to Me\" protagonista \u00e8 Caroline Lavelle, che oltre a cantare ed essere autrice dei testi, suona anche il violoncello e partecipa all'arrangiamento del brano, che risulta avere sonorit\u00e0 classificabili tra il folk celtico e la new Age. Segue \"P.S.\", breve reprise del tema di \"Voices\".\n\"Ask the Mountains\" \u00e8 uno dei due brani pi\u00f9 noti, a causa del suo utilizzo negli spot HotpointAriston. Dalle sonorit\u00e0 new age, la sua costruzione \u00e8 molto semplice, con un ritmo appena accennato, gli effetti sonori (alcuni a ricordare la natura, come l'ululare di un lupo a inizio brano o il fruscio delle foglie mosse dal vento in sottofondo), la melodia di una tastiera e la voce di Stina Nordenstam, che \u00e8 anche l'autrice del testo.\nIn \"Prelude\" un'appena udibile voce accompagna la melodia di un pianoforte, ed il tema viene poi ripreso in \"Losing Sleep (Still, my Heart)\" dove a prestare la voce, anche se in maniera molto diversa dal suo tipico stile, \u00e8 Paul Young. La melodia \u00e8 eseguita, come nel brano precedente, con un pianoforte ed accompagnata da un ritmo, pi\u00f9 marcato rispetto ai brani precedenti (escluso \"Voices\"). In alcuni punti di \"Prelude\" e di \"Losing Sleep (Still, my Heart)\", la melodia del pianoforte ricalca quella del brano \"La Serenissima\" dei Rond\u00f2 Veneziano.\n\"Messages\" \u00e8 l'altro brano noto ai pi\u00f9, per il suo uso come sigla della trasmissione \"Geo &amp; Geo\". Qui sono le voci sintetiche (generate elettronicamente) ad essere protagoniste, poich\u00e9 la composizione si basa quasi interamente sulla sovrapposizione di varie linee di queste, accompagnate soltanto da un sintetizzatore che suona inizialmente la melodia principale. Anche il ritmo del brano \u00e8 scandito da un coro di voci.\nIl finale, \"Dream in an Open Place\", \u00e8 l'unico brano interamente strumentale, eseguito da un pianoforte in sottofondo, con un sintetizzatore ad eseguire la melodia principale."}
{"id": "2128671", "revid": "775372", "url": "https://it.wikipedia.org/wiki?curid=2128671", "title": "Estrazione (militare)", "text": "Lestrazione (o anche esfiltrazione), nel gergo del combattimento e delle operazioni speciali, \u00e8 il processo di rimozione di elementi da un sito preso di mira quando \u00e8 considerato indispensabile che essi siano immediatamente evacuati dall'ambiente ostile e condotti al sicuro in un'area sotto controllo di forze amiche. L'estrazione pu\u00f2 implicare il recupero di entit\u00e0 da grave pericolo o situazioni contingenti cui non potrebbero sopravvivere. Tanto l'estrazione quanto il recupero possono riguardare persone non consapevoli (del pericolo) o addirittura non consenzienti, e postulano rapido dispiego, difesa dinamica dell'aggiramento tattico in movimento, ed un celere disimpegno per opera di una squadra di protezione fornita dalle forze speciali."}
{"id": "2128673", "revid": "729019", "url": "https://it.wikipedia.org/wiki?curid=2128673", "title": "Un piccolo angolo d'inferno", "text": "Un piccolo angolo d'inferno (titolo originale: \"Vtoraja \u010ce\u010denskaia\") \u00e8 un saggio di Anna Politkovskaja, scritto nel 2002 e che narra alcune delle vicende pi\u00f9 agghiaccianti della seconda guerra cecena (1999-2006), episodi vissuti personalmente dalla giornalista della \"Novaja Gazeta\" e racconti delle esperienze della popolazione cecena.\nLa volont\u00e0 della giornalista \u00e8 di far luce su una guerra dimenticata dall'Occidente, che l'ha frettolosamente liquidata come una questione interna, permettendo anzi al governo centrale russo di nobilitarla con una motivazione antiterroristica. La Politkovskaja si mantiene assolutamente equidistante dalle fazioni che combattono - da una parte l'esercito federale russo, dall'altra le milizie indipendentiste - concentrando la sua attenzione sulle atroci sofferenze dei civili: torture, stupri, rapimenti, spedizioni punitive nei villaggi, saccheggi e abusi commessi sia dall'esercito regolare che dalla guerriglia.\nDietro a questa guerra, dietro alla mancanza di una qualsiasi volont\u00e0 di negoziato, si nasconderebbe un disegno politico preciso del governo, che persegue il ritorno alle ambizioni imperialistiche sovietiche, e di un esercito - corrotto e ormai fuori dallo stesso controllo del governo - che vuole proseguire il saccheggio di questa piccola regione caucasica, popolata da appena un milione di abitanti.\nIl libro si conclude con il racconto dell'assalto al teatro Dubrovka di Mosca, rivendicato dai guerriglieri di Shamil Basayev, nel quale la Politkovskaja tent\u00f2 una mediazione con i terroristi per la liberazione degli ostaggi. Nel blitz dell'esercito russo, gli assaltatori furono uccisi, ma insieme a loro morirono 129 ostaggi a causa soprattutto dei gas tossici utilizzati per immobilizzare i guerriglieri."}
{"id": "2128674", "revid": "287204", "url": "https://it.wikipedia.org/wiki?curid=2128674", "title": "Kalavad", "text": " \nKalavad \u00e8 una suddivisione dell'India, classificata come \"municipality\", di 24.857 abitanti, situata nel distretto di Jamnagar, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 13' 0 N e 70\u00b0 22' 60 E e ha un'altitudine di 86 .\nSociet\u00e0.\nEvoluzione demografica.\nAl censimento del 2001 la popolazione di Kalavad assommava a 24.857 persone, delle quali 12.516 maschi e 12.341 femmine. I bambini di et\u00e0 inferiore o uguale ai sei anni assommavano a 2.831, dei quali 1.519 maschi e 1.312 femmine. Infine, coloro che erano in grado di saper almeno leggere e scrivere erano 16.910, dei quali 9.183 maschi e 7.727 femmine."}
{"id": "2128675", "revid": "125740902", "url": "https://it.wikipedia.org/wiki?curid=2128675", "title": "Consiglio generale (Andorra)", "text": "Il Consiglio generale di Andorra (in catalano: \"Consell General d'Andorra\"), talvolta chiamato con l'antico nome di \"Consell General de les Valls\" (in italiano \"Consiglio generale delle Valli\"), \u00e8 il parlamento unicamerale di Andorra e tiene le sue sedute nella Casa de la Vall.\nElezione.\n\u00c8 formato da ventotto membri eletti per quattro anni. Quattordici di questi sono eletti in modo proporzionale in una circoscrizione nazionale, e gli altri quattordici sono eletti nelle sette parrocchie che formano il Paese. Questo modo di elezione risale a prima del 1997 quando ogni parrocchia eleggeva 4 deputati, quando poi \u00e8 stata istituita la circoscrizione nazionale.\nIl Consell, che \u00e8 soggetto ai coprincipi, elegge il capo del governo. Questi poi designa il governo, che sar\u00e0 formato da un minimo di sette ministri. Il Consell General d'Andorra \u00e8 presieduto dal s\u00edndic general (sindaco generale) e dal subs\u00edndic general (vicesindaco generale). In assenza di questi, la presidenza viene assunta dal consigliere della Parrocchia di Canillo.\nNote storiche.\n\u00c8 da ricordare che l'attuale Parlamento andorrano trae le sue origini dal Consiglio della Terra (Consell de la Terra), istituito l'11 febbraio 1419."}
{"id": "2128679", "revid": "599013", "url": "https://it.wikipedia.org/wiki?curid=2128679", "title": "Conuropsis carolinensis", "text": "Il parrocchetto della Carolina (Conuropsis carolinensis ()) era l'unica specie di pappagallo dell'America settentrionale, estinto durante il XX secolo.\nStoria.\nDiffusi fino agli inizi dell'Ottocento, al culmine della sua diffusione dovevano aver raggiunto una popolazione superiore a quella della Colomba Migratrice. Siccome era considerato un flagello dai contadini, venivano cacciati. Una loro caratteristica era che dopo uno sparo si alzavano in volo per poi ritornare a vedere cosa era successo ai compagni. Nel suo classico American Ornithology, Charles Wilson Peale scrisse che sparava ai parrocchetti per vederli tornare indietro. Nel 1832 l'ornitologo J. Audubon rilevava una diminuzione della popolazione. In seguito si arriv\u00f2 sino al 1850 dove venivano considerati rari. L'ultimo parrocchetto della Carolina, in cattivit\u00e0 nello Zoo di Cincinnati, nell'Ohio, mor\u00ec il 21 febbraio 1918. Un articolo gli fu dedicato dal \"Cincinnati Times-Star\" del giorno seguente, venerd\u00ec 22 febbraio 1918.\nSi trattava del maschio \u00abIncas\u00bb, che era sopravvissuto alla femmina \u00abLady Jane\u00bb. In seguito fu impagliato. L'esemplare and\u00f2 perduto.\nNella primavera del 1926, C. E. Doe, conservatore degli uccelli dell'Universit\u00e0 della Florida, scopr\u00ec tre coppie di parrocchetti a Kissimee, nella contea di Okeechobee, in Florida. Egli identific\u00f2 quegli uccelli come parrocchetti della Carolina. Cominci\u00f2 allora tra gli ornitologi americani una violenta controversia, perch\u00e9 parecchi di loro rifiutavano di ammettere le asserzioni di C. E. Doe. Si racconta che alcuni esemplari siano sopravvissuti almeno sino al 1938.\nDescrizione.\nLa sua lunghezza superava di poco i 30\u00a0cm, il suo piumaggio tendeva al verde e al giallo mentre parte della testa era di colore arancio.\nBiologia.\nSi nutriva di semi, bacche, frutti e gemme. Rilevanti erano i danni causati da questi pappagallini ai frutteti dei coloni. Nidificava da 3 a 6 uova e viveva circa 35 anni.\nTassonomia.\nDi questo pappagallo esistevano due sottospecie distinte:"}
{"id": "2128681", "revid": "54193", "url": "https://it.wikipedia.org/wiki?curid=2128681", "title": "NOEL", "text": ""}
{"id": "2128683", "revid": "1005847", "url": "https://it.wikipedia.org/wiki?curid=2128683", "title": "Consell General de les Valls", "text": ""}
{"id": "2128684", "revid": "486946", "url": "https://it.wikipedia.org/wiki?curid=2128684", "title": "Paolo Rossi (studente)", "text": ""}
{"id": "2128685", "revid": "287204", "url": "https://it.wikipedia.org/wiki?curid=2128685", "title": "Kanodar", "text": " \nKanodar \u00e8 una suddivisione dell'India, classificata come \"census town\", di 11.128 abitanti, situata nel distretto di Banaskantha, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 6' 0 N e 72\u00b0 22' 60 E e ha un'altitudine di 170 .\nSociet\u00e0.\nEvoluzione demografica.\nAl censimento del 2001 la popolazione di Kanodar assommava a 11.128 persone, delle quali 5.615 maschi e 5.513 femmine. I bambini di et\u00e0 inferiore o uguale ai sei anni assommavano a 1.627, dei quali 868 maschi e 759 femmine. Infine, coloro che erano in grado di saper almeno leggere e scrivere erano 8.252, dei quali 4.470 maschi e 3.782 femmine."}
{"id": "2128697", "revid": "287204", "url": "https://it.wikipedia.org/wiki?curid=2128697", "title": "Kapadvanj", "text": " \nKapadvanj \u00e8 una suddivisione dell'India, classificata come \"municipality\", di 43.921 abitanti, situata nel distretto di Kheda, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 1' 0 N e 73\u00b0 4' 0 E e ha un'altitudine di 68 .\nSociet\u00e0.\nEvoluzione demografica.\nAl censimento del 2001 la popolazione di Kapadvanj assommava a 43.921 persone, delle quali 22.688 maschi e 21.233 femmine. I bambini di et\u00e0 inferiore o uguale ai sei anni assommavano a 5.153, dei quali 2.710 maschi e 2.443 femmine. Infine, coloro che erano in grado di saper almeno leggere e scrivere erano 32.188, dei quali 17.973 maschi e 14.215 femmine."}
{"id": "2128701", "revid": "2004071", "url": "https://it.wikipedia.org/wiki?curid=2128701", "title": "Guerra di Lusitania", "text": "La guerra lusitana fu la resistenza che i Lusitani della Spagna Ulteriore opposero ai conquistatori romani dal 155 al 139 a.C. I Lusitani si ribellarono in due diverse occasioni, nel 155 e nel 146 a.C.. \nQuesta trib\u00f9 entr\u00f2 per la prima volta in guerra con i Romani nel 194 a.C., quando erano ancora liberi. Dal 179 a.C. i Romani riuscirono a pacificare gran parte della regione, stipulando un trattato di pace. La prima rivolta scoppi\u00f2 nel 155 a.C. e termin\u00f2 quando il pretore Servio Sulpicio Galba fece uccidere a tradimento nel 150 a.C. i capi dei Lusitani, da lui invitati ad un colloquio di pace. Nel 146 a.C., guidati da Viriato, si ribellarono di nuovo, dando vita a una vasta coalizione anti-romana, comprendente diversi popoli. Viriato fu ucciso nel 139 a.C. nel suo letto da tre suoi uomini, corrotti dai Romani. Il generale Quinto Servilio Cepione giustizi\u00f2 poi i tre, dicendo che Roma non ricompensa i traditori."}
{"id": "2128703", "revid": "287204", "url": "https://it.wikipedia.org/wiki?curid=2128703", "title": "Karamsad", "text": " \nKaramsad \u00e8 una suddivisione dell'India, classificata come \"municipality\", di 28.970 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 33' 0 N e 72\u00b0 54' 0 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Karamsad assommava a 28.970 persone, delle quali 15.372 maschi e 13.598 femmine. I bambini di et\u00e0 inferiore o uguale ai sei anni assommavano a 2.997, dei quali 1.642 maschi e 1.355 femmine. Infine, coloro che erano in grado di saper almeno leggere e scrivere erano 22.584, dei quali 12.897 maschi e 9.687 femmine."}
{"id": "2128704", "revid": "49022", "url": "https://it.wikipedia.org/wiki?curid=2128704", "title": "Guerra lusitana", "text": ""}
{"id": "2128705", "revid": "1745361", "url": "https://it.wikipedia.org/wiki?curid=2128705", "title": "Pernice", "text": "Pernice \u00e8 il termine comunemente usato per descrivere alcune specie di uccelli galliformi della famiglia Phasianidae, appartenenti alle sottofamiglie Perdicinae e Tetraoninae.\nLe specie designate con tale termine presentano caratteristiche comuni che le distinguono dagli altri membri dell'ordine, quali le dimensioni relativamente piccole (mediamente simili a quelle di un piccione), il dimorfismo sessuale scarso o nullo e l'assenza di formazioni quali penne ornamentali e bargigli. Tuttavia, le specie note appartengono a due sottofamiglie distinte e pertanto il termine \"pernice\" non si pu\u00f2 considerare come indicativo di un \"taxon\" distinto.\nIl termine, nella locuzione \"pernici del deserto\" (traduzione dall'inglese \"sandgrouses\"), \u00e8 talvolta utilizzato, seppure impropriamente, per indicare le specie appartenenti all'ordine Pterocliformes, in realt\u00e0 sistematicamente molto lontani dai Galliformi e pi\u00f9 vicini ai Caradriformi.\nPernici della sottofamiglia Perdicinae.\nQueste pernici hanno in comune i tarsi non piumati, la predilezione per terreni asciutti e a volte quasi aridi, la dieta granivora e lo scarsissimo dimorfismo sessuale.\nPernici della sottofamiglia Tetraoninae.\nQueste pernici hanno invece i tarsi completamente piumati, la predilezione per ambienti freddi di quote elevate o alte latitudini, la dieta basata su aghi di pino e insetti e un dimorfismo sessuale leggermente pi\u00f9 evidente. La sottofamiglia Tetraoninae comprende tuttavia anche altre specie, non \"classificate\" come pernici, di dimensioni e caratteristiche molto diverse.\nMito.\nPallade trasform\u00f2 Calo in pernice quando Dedalo, invidioso della bravura del nipote, lo gett\u00f2 dall'alto di una rocca. Una garrula pernice assistette alla tumulazione di Icaro da parte di Dedalo."}
{"id": "2128708", "revid": "211373", "url": "https://it.wikipedia.org/wiki?curid=2128708", "title": "Inchiesta sul cristianesimo (saggio)", "text": " \nInchiesta sul cristianesimo \u00e8 un libro di Corrado Augias e dello studioso Remo Cacitti pubblicato da Arnoldo Mondadori Editore nel 2008.\n\u00c8 un saggio sviluppato in forma dialogica che tratta i primordi e lo sviluppo dottrinale e dogmatico del Cristianesimo.\nCritiche.\nNel febbraio 2009 il libro \u00e8 stato attaccato dalla stampa cattolica.\nHa ricevuto critiche negative anche da parte del sociologo Massimo Introvigne in uno studio del Centro Studi sulle Nuove Religioni, in cui ha definito l'opera \u00abuna truffa intellettuale\u00bb."}
{"id": "2128713", "revid": "287204", "url": "https://it.wikipedia.org/wiki?curid=2128713", "title": "Keshod", "text": " \nKeshod \u00e8 una suddivisione dell'India, classificata come \"municipality\", di 63.253 abitanti, situata nel distretto di Junagadh, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 21\u00b0 18' 0 N e 70\u00b0 15' 0 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Keshod assommava a 63.253 persone, delle quali 32.727 maschi e 30.526 femmine. I bambini di et\u00e0 inferiore o uguale ai sei anni assommavano a 7.635, dei quali 4.178 maschi e 3.457 femmine. Infine, coloro che erano in grado di saper almeno leggere e scrivere erano 45.604, dei quali 25.403 maschi e 20.201 femmine."}
{"id": "2128714", "revid": "124401875", "url": "https://it.wikipedia.org/wiki?curid=2128714", "title": "Ettore Campogalliani", "text": "Biografia.\nSi diplom\u00f2 in pianoforte al conservatorio di Bologna nel 1921, in composizione al Conservatorio di Parma nel 1933 e in ramo didattico del canto al Liceo Musicale di Piacenza nel 1940.\nDopo la iniziale attivit\u00e0 di compositore (nel 1942 scrisse anche la musica per il film \"Musica proibita\", diretto dallo zio Carlo Campogalliani) e di pianista, prefer\u00ec dedicarsi alla carriera di insegnante: fu docente di pianoforte al Liceo Musicale di Piacenza, di canto al Conservatorio di Parma e al Conservatorio Giuseppe Verdi di Milano, di tecnica e interpretazione vocale alla scuola di perfezionamento del Teatro alla Scala.\nTra i molti allievi, diversi conseguirono un successo e una notoriet\u00e0 internazionale: Renata Tebaldi, Carlo Bergonzi, Aldo Protti, Renata Scotto, Flaviano Lab\u00f2, Mirella Freni, Fiorenza Cossotto, Luciano Pavarotti, Felix Rolke, Ruggero Raimondi; form\u00f2 anche maestri di canto, tra i quali si ricordano il modenese Leone Magiera e il mantovano Dino Gatti, entrambi stimati docenti e pianisti accompagnatori, e Lelio Capilupi, docente di Canto e coordinatore di Dipartimento presso il Conservatorio \"Arrigo Boito\" di Parma. \nNel 1946 fond\u00f2 l'\"Accademia Teatrale Francesco Campogalliani\", dedicata al padre, che fu burattinaio, drammaturgo e attore."}
{"id": "2128721", "revid": "3115", "url": "https://it.wikipedia.org/wiki?curid=2128721", "title": "Latte crudo", "text": "Il latte crudo \u00e8 latte che non ha subito alcun procedimento termico, neppure blando, distribuito sfuso e commercializzato appena munto.\nStoria.\nIl latte crudo \u00e8 stato, nel passato, e nelle popolazioni occidentali e medio orientali, un alimento quotidiano tradizionale di giovani e anziani sino al ventesimo secolo, epoca della sua scomparsa commerciale.\nNei primi anni del Novecento, si dimostr\u00f2 che patologie anche gravi erano legate al consumo di latte crudo. Queste malattie (tifo, tubercolosi, e forme correlate alla brucellosi) rendevano necessarie severe norme igieniche. Per questo, nei primi anni trenta in Italia fu imposta la pastorizzazione del latte e la garanzia sulla sanit\u00e0 del prodotto fu affidata alle centrali municipalizzate. Quest'ultimo e diffuso prodotto pastorizzato viene in Italia definito \"latte fresco\".\nIl miglioramento tecnologico e dell'igiene generale han fatto s\u00ec che la legislazione Italiana e Comunitaria permetta nuovamente la vendita di latte crudo, non trattato termicamente, distinto dal \"latte fresco\" pastorizzato, purch\u00e9 venga bollito prima del suo consumo.\nLa vendita \u00e8 permessa esclusivamente tra il produttore ed il consumatore, sempre che l'allevamento di provenienza abbia le condizioni igienico-sanitarie adeguate.\nIl latte crudo \u00e8 la materia prima per la produzione di taluni formaggi ovvero quelli a \"latte crudo\".\nAlcune motivazioni sulla reintroduzione.\nNonostante decenni di positiva diffusione dei prodotti da centrale, freschi ed a lunga conservazione, si \u00e8 assistito, negli ultimi anni ad un \"ritorno all'antico\". Due sono stati i principali moventi. Da un lato un movimento culturale che ha portato alla creazione di una nicchia di mercato alla ricerca di sapori e procedimenti in qualche modo definibili \"genuini\", sull'onda dei movimenti \"slow food\", della promozione dell'agricoltura biologica, e nella valorizzazione della vita e dell'attivit\u00e0 rurale. Dall'altra contenziosi sul margine di guadagno dei produttori primari nella vendita del latte alle centrali, e conseguenti iniziative di commercializzazione diretta.\nRischi per la salute.\nSecondo quanto evidenziato da uno studio scientifico durato 13 anni pubblicato su \"Emerging Infectious Diseases\" nel 2012, il rapporto fra consumatori e casi di malattia \u00e8 maggiore nel latte crudo rispetto ai consumatori di latte pastorizzato di 150 volte.\nSecondo un altro studio scientifico pubblicato nel 2017, il latte non pastorizzato, consumato da solo il 3,2% della popolazione statunitense, nonch\u00e9 il formaggio crudo, consumato da solo l'1,6% della popolazione, \u00e8 la causa del 96% dei casi di intossicazione da latticini e prodotti caseari.\nSecondo l'agenzia governativa statunitense CDC e l'agenzia governativa britannica FSA i rischi connessi all'utilizzo di latte non pastorizzato sono tali da sconsigliarne l'utilizzo, specialmente in bambini che risultano fra i pi\u00f9 colpiti da infezioni correlate.\nIn Italia tra i consumatori di latte crudo sono stati riscontrati casi di Salmonella, Campylobacter, E. coli, Listeria, Norovirus e di sindrome emolitico-uremica, con un decesso nel 2017 e uno nel 2018.\nNell'esperienza USA si sono avuti, tra il 2007 e il 2012, 65 focolai con 73 ricoveri; nel 2017 in uno di questi focolai si sono avuti 2 decessi. Nel 2014, in uno dei focolai in Australia, \u00e8 avvenuto un decesso.\nRequisiti del latte pastorizzato e del latte crudo.\nIn sintesi: entrambi i tipi di latte non devono presentare patogeni come Salmonella, Campylobacter, Listeria, E. coli O157, Streptococcus agalactiae.\nI due prodotti si sono trovati ad essere contrapposti commercialmente in quanto appartenenti a due filiere concorrenti. Il latte fresco ha un elevato costo di confezionamento, di trasporto e di distribuzione. Il latte crudo ha una filiera pi\u00f9 corta e un prezzo di vendita (per il produttore) molto pi\u00f9 alto.\nL'obbligo della bollitura preventiva.\nIl latte crudo correttamente prodotto presenta una carica batterica patogena estremamente bassa. Analogamente ad altri alimenti freschi come carne pesce e uova, consumabili a crudo (carpaccio, sushi e zabaione) potrebbe fungere da terreno di coltura e contenere e veicolarne, in particolare dei batteri patogeni come brucelle, coliformi, salmonelle, e agenti diarroici, anche se a norma non dovrebbero essere presenti nel prodotto. Il latte crudo in tutti i casi possiede certa una protezione data dai batteri lattici oltre che dal naturale lisozima, che per\u00f2 gli fornisce una minore durata se refrigerato.\nPer il principio di esclusione competitiva (principio di Gause), i batteri lattici benefici come ad esempio, \"L. acidophilus\", \"L. brevis\", e altri limitano e neutralizzano come noto in campo microbiologico, e nelle condizioni usuali e corrette di conservazione pH, ossigenazione e temperatura quelli nocivi presenti, per le corrette pratiche di produzione, in carica pi\u00f9 limitata. In condizioni scorrette, come per qualsiasi alimento deteriorabile, pu\u00f2 bastare un'alterazione, ad esempio della corretta temperatura di conservazione di 4 \u00b0C, per avere dei problemi.\nVa notato che la questione conservabilit\u00e0 \u00e8 appunto comune a ogni alimento potenziale terreno di coltura da parte di saprofiti, mentre la pastorizzazione pu\u00f2 essere applicata solo a pochi di questi. Impossibile ad esempio pastorizzare una bistecca, che in alcune preparazioni culinarie pu\u00f2 consumarsi a crudo, o al di sotto delle temperature di sterilizzazione, ma anch'essa, in passato, soggetta a particolari temporanee procedure precauzionali. Nonostante queste premesse, e nonostante la cura degli allevatori, non si pu\u00f2 escludere il rischio di possibili contaminazioni da parte di batteri patogeni, come dimostrano alcune positivit\u00e0 (anche se in percentuale inferiore all'1% dei campioni testati) riscontrate in campioni di latte crudo durante i controlli degli Istituti Zooprofilattici Sperimentali.\nIn Italia, in seguito ad alcuni casi di intossicazione di Escherichia coli - ceppo O157 - nel 2008 e imputabili al consumo di latte crudo, il governo ha imposto precauzionalmente, nel dicembre dello stesso anno, come misura sanitaria di indicare sui distributori che il latte crudo deve essere consumato entro tre giorni e solo previa bollitura, pratica storicamente adottata per evitare le malattie un tempo notoriamente collegate al consumo di latte.\nDopo la prima ordinanza ministeriale (quella del 2008) diverse voci hanno criticato il Ministero, soprattutto per il paventato rischio di chiusura dei distributori, facendo supporre che il suo operato, pi\u00f9 che una forma di tutela verso i cittadini, si configurasse come una connivenza con la grande industria del latte. Attualmente non sono comunque in discussione proposte che prevedano la chiusura dei distributori di latte crudo. L'Escherichia coli O157 \u00e8 un ospite inoffensivo dell'intestino dei ruminanti. Non fa parte, perci\u00f2, degli agenti patogeni sottoposti a controllo negli allevamenti in quanto nei bovini non provoca alcun problema; \u00e8 invece un microrganismo pericoloso per l'uomo.\nIl 4 gennaio 2012 il Ministero della Salute, con il comunicato stampa N\u00b0 4, ricorda la vigenza del precedente obbligo alla bollitura. Il 12 dicembre 2012 la Gazzetta Ufficiale ha pubblicato il decreto ministeriale che d\u00e0 attuazione del disposto \"comma 6 dell'art. 8 del decreto-legge 13 settembre 2012 n. 158. Informazioni obbligatorie per il consumatore di latte crudo o crema cruda\". Sia la confezione del latte (art. 1) sia il distributore automatico (art. 2) devono riportare visibilmente la dicitura: \u00abprodotto da consumarsi previa bollitura\u00bb.\nStatistica sulla bollitura.\nL'Autorit\u00e0 europea per la sicurezza alimentare (Efsa) ha pubblicato dati scientifici a sostegno della necessit\u00e0 di bollitura. La sostanza del rapporto sono i 27 casi di focolai avvenuti tra il 2007 e il 2013 in Europa. Si tratta di un arco temporale di 6 anni e si pu\u00f2 stimare (in assenza di dati pi\u00f9 precisi) in circa un ricovero ospedaliero per focolaio. Quindi \u00e8 stimabile per l'intera Europa una trentina di ricoveri in 6 anni dovuti al consumo di latte crudo pi\u00f9 molti ammalati che si sono curati a casa.\nConservabilit\u00e0 e distribuzione.\nIl latte crudo, se non refrigerato, si conserva per poco tempo a temperatura ambiente: tradizionalmente e proverbialmente in assenza di sistemi di refrigerazione si soleva considerare una giornata (intesa dall'alba, ora della mungitura, al tramonto) per la sua massima conservabilit\u00e0. Questa la ragione per cui fin dai tempi antichi, l'uomo ha cercato modi per prolungarne la conservabilit\u00e0, per esempio producendo formaggi o \u2013 pi\u00f9 tardi \u2013 utilizzando trattamenti termici sempre meno invasivi.\nI batteri lattici come i Lactobacillus presenti naturalmente nel latte crudo non refrigerato e non pastorizzato si moltiplicano (Fermentazione lattica), facendolo inacidire e coagulare naturalmente a temperatura ambiente nel giro di alcune ore. In realt\u00e0 il latte acidificato si trasforma (anche con l'aiuto di pratiche casearie) in derivati del tutto commestibili, alcuni dei quali sono anzi particolarmente utili all'organismo umano, come lo yogurt o il k\u00e9fir, che altro non sono se non selezione di latte fermentato, per il quale, peraltro, la fermentazione viene indotta, ma potrebbe avvenire naturalmente.\nStanno diffondendosi in Italia i distributori di latte crudo gestiti direttamente dagli allevatori, le cui mandrie sono sottoposte a particolari controlli igienico-sanitari. Sono mappati sul territorio da associazioni e consorzi. \u00c8 molto importante che non venga superata in nessuna fase della conservazione, neanche dopo l'acquisto, la temperatura di refrigerazione di 4 \u00b0C. Secondo le disposizioni del Ministero della salute italiano del dicembre 2008, che hanno innescato un acceso dibattito, \u00e8 opportuno bollire il prodotto prima del suo consumo.\n\u00c8 inoltre eventualmente consigliabile agitare la bottiglia prima del consumo: il prodotto non \u00e8 omogeneizzato, di conseguenza il grasso tende a separarsi e a galleggiare; la presenza in emulsione dei globuli di grasso interi rende la digestione della parte lipidica del latte leggermente pi\u00f9 difficile. Per una corretta conservabilit\u00e0 del latte, se il contenitore viene procurato dal consumatore, si ricorda di curarne al massimo grado la pulizia. L'ottimo si raggiunge con una bottiglia di vetro, perfettamente lavata ed asciutta, trasportata in un contenitore termico; per un breve percorso ad esempio anche un comune sacchetto isolato per il trasporto di surgelati."}
{"id": "2128722", "revid": "104485", "url": "https://it.wikipedia.org/wiki?curid=2128722", "title": "Jujutsu", "text": "Il , in Occidente chiamato jujitsu, \u00e8 un'arte marziale giapponese il cui nome deriva da \"j\u016b\" (o \"jiu\" secondo una traslitterazione pi\u00f9 antica, che significa flessibile, adattabile) e \"jutsu\" (arte, tecnica, pratica).\nTalvolta chiamato anche taijutsu (arti del corpo) oppure yawara (\"kun'yomi\" di \"j\u016b\"), il jujutsu era praticato dai \"bushi\" (guerrieri) che se ne servivano per giungere all'annientamento fisico dei propri avversari, provocandone anche la morte, a mani nude o con armi.\nIl jujutsu \u00e8 un'arte di difesa personale che basa i suoi principi sulle radici del detto originale giapponese \"Hey yo shin kore do\", ovvero \"Il morbido vince il duro\". In molte arti marziali, oltre all'equilibrio del corpo, conta molto anche la forza di cui si dispone: nel jujutsu la forza della quale si necessita proviene anche dal proprio avversario. Il principio di base, quindi, sta nell'applicare una determinata tecnica proprio nell'ultimo istante dell'attacco sub\u00ecto in modo che l'avversario trovi davanti a s\u00e9 il vuoto.\nStoria.\nIl jujutsu \u00e8 un'antica forma di combattimento di origine giapponese di cui si hanno notizie certe solamente a partire dal XVI secolo quando la scuola Takenouchi produsse una codificazione dei propri metodi di combattimento.\nMa certo l'origine del jujutsu \u00e8 molto pi\u00f9 antica e la definizione, durante tutto il periodo feudale fino all'editto imperiale del 1876 che proib\u00ec il porto delle spade decretando cos\u00ec la scomparsa dei samurai, si attribuiva alle forme di combattimento a mani nude o con armi (armi tradizionali, cio\u00e8 spada, lancia, bastone, etc.) contro un avversario armato o meno, praticate in una moltitudine di scuole dette Ry\u016b, ognuna con la propria specialit\u00e0. Bo, sai, e nunchaku diventano armi, ma nascendo da semplici attrezzi da lavoro. Le armi erano inaccessibili ai civili, e questi ultimi adattarono nell'uso i pochi strumenti che avevano a disposizione, usandoli appunto per difendersi.\nSi distinguevano perci\u00f2 le scuole dedite all'uso della katana, la spada tradizionale giapponese, quelle maggiormente orientate alla lotta corpo a corpo, fino alle scuole di nuoto con l'armatura, tiro con l'arco ed equitazione. Queste ultime costituivano la base dell'addestramento del samurai, espressa dal motto \"Kyuba no michi\", la via (\"michi\") dell'arco (\"ky\u016b\") e del cavallo (\"ba\"), che pi\u00f9 tardi muter\u00e0 nome in bushido. Una caratteristica che accomunava tutte queste scuole era l'assoluta segretezza dei propri metodi e la continua rivalit\u00e0 reciproca, poich\u00e9 ognuna professava la propria superiorit\u00e0 nei confronti delle altre.\nIn un paese come il Giappone, la cui storia fu un susseguirsi di continue guerre tra feudatari, il ruolo del guerriero rivest\u00ec una particolare importanza nella cultura popolare, e con esso il jujutsu. La difesa del territorio, la disputa di una contesa, la protezione offerta dal pi\u00f9 forte al pi\u00f9 debole sono solo alcuni dei fattori che ne hanno permesso lo sviluppo tecnico, dettato dalla necessit\u00e0 di sopravvivenza.\nCon l'instaurarsi dello shogunato Tokugawa (1603-1867), il Giappone conobbe un periodo di relativa pace: fu questo il momento di massimo sviluppo del jujutsu, poich\u00e9, privi della necessit\u00e0 di combattere e quindi di mantenere la segretezza, fu possibile per i vari Ry\u016b organizzarsi e classificare i propri metodi. Anche la gente comune comincia a interessarsi e a praticare il jujutsu poich\u00e9 la pratica portava un arricchimento interiore dell'individuo, data la relazione intercorrente con i riti\ndi meditazione propri del buddismo zen. Ma la cultura guerriera era talmente radicata nella vita dei Giapponesi da spingere i samurai a combattere anche quando non ve n'era l'effettiva necessit\u00e0.\nCi\u00f2 portava a volte all'organizzazione di vere e proprie sfide chiamate \"d\u014dj\u014d arashi\" (tempesta sul dojo), in cui i migliori guerrieri si confrontavano in modo spesso cruento.\nLa caduta dell'ultimo \"sh\u014dgun\" e il conseguente restauro del potere imperiale causarono grandi sconvolgimenti nella vita del popolo: i giapponesi, che fino a quel momento avevano vissuto in completo isolamento dal resto del mondo, ora si volgevano avidamente verso la cultura occidentale che li stava \"invadendo\". Ci\u00f2 provoc\u00f2 un rigetto da parte del popolo per tutto ci\u00f2 che apparteneva al passato ivi compreso il jujutsu. La diffusione delle armi da fuoco fece il resto: il declino del jujutsu era in atto.\nIl nuovo corso vide la scomparsa della classe sociale dei samurai, che avevano dominato il Giappone per quasi mille anni e il jujutsu, in quanto nobile arte, scomparve insieme ad essi; i numerosi d\u014dj\u014d allora esistenti furono in gran parte costretti a chiudere per mancanza di allievi, mentre i pochi rimasti erano frequentati da gente dedita a combattere per denaro, persone rozze e spesso coinvolte in crimini. Questo aspetto in particolare influenz\u00f2 negativamente il giudizio del popolo nei confronti del jujutsu poich\u00e9 vedeva in esso uno strumento di sopraffazione e violenza.\nDurante il periodo storico chiamato Restaurazione Meiji, si afferm\u00f2 grandemente in Giappone il nuovo jujutsu ideato da Kan\u014d Jigor\u014d con il nome di judo k\u014dd\u014dkan, che si proponeva come metodo educativo, insegnato nelle scuole come educazione fisica ed inserito nei programmi di addestramento della polizia giapponese. Si deve infatti ricordare come durante l'era Meiji, il Giappone form\u00f2 forze armate statali al servizio dell'Imperatore basate sul modello occidentale, ma con caratteristiche autoctone.\nNel secondo dopoguerra per\u00f2, a causa della totale proibizione delle arti marziali tradizionali sancita dal generale MacArthur prima, e poi dell'evoluzione sportiva subita dal judo quando pot\u00e9 essere di nuovo praticato (a partire dal 1950), si riafferm\u00f2 il jujutsu come tecnica di difesa personale, accanto all'aikid\u014d di Morihei Ueshiba.\nIl jujutsu si diffuse nel resto del mondo grazie a quanti, viaggiando per il Giappone (principalmente commercianti e militari) a partire dall'era Meiji, lo appresero reimportandolo nel paese d'origine.\nOggi \u00e8 praticato in numerosi paesi del mondo, con organizzazioni anche di carattere internazionale.\nIn Italia la FIJLKAM Federazione Italiana Judo Lotta Karate Arti Marziali, possiede al suo interno un settore dedicato, sebbene esistano organizzazioni di carattere\nprivato o promozionale (AICS, ACSI, UISP, ecc.) in cui il jujutsu \u00e8 ben sviluppato.\nParticolare rilievo assume l'Associazione Italiana Ju-Jitsu e Discipline Affini (AIJJ &amp; DA), in quanto unica associazione sportiva italiana di jujutsu, internazionalmente riconosciuta dalla federazione sportiva JJIF (Ju-Jitsu International Federation), a sua volta riconosciuta dal GAISF (General Association of International Sports Federations) e dal IWGA (International World Games Association). In seguito, nel 2009, l\u2019AIJJ firm\u00f2 un accordo di collaborazione con la FIJLKAM che prevede un percorso congiunto di attivit\u00e0 tecnica, didattica ed agonistica per i tesserati di entrambe le sigle.[1]\nNel mondo esistono molte Scuole e Federazioni che praticano jujutsu; proprio per questo il governo giapponese ha da tempo istituito un ente, il Dai Nippon Butokukai (\"Sala delle virt\u00f9 marziali del grande Giappone\"), con la funzione di salvaguardare le arti marziali tradizionali giapponesi dal \"possibile attacco sferrato dalla modernit\u00e0 e dall'avidit\u00e0 umana\".\nQuesto ente certifica l'effettivo collegamento tra il passato e il presente di una scuola tradizionale, conservandone documenti e quant'altro risulti utile a certificarne l'autenticit\u00e0.\nNozioni.\nIl jujutsu propone un programma completo ed efficiente, contraddistinto da molteplici gruppi di tecniche dette \"Waza\" in giapponese traslitterato e azioni fondamentali per la tutela della persona e per un corretto percorso di studio. Nella pratica quotidiana e contestuale del jujutsu, dove il costante allenamento porta al continuo miglioramento del praticante, troviamo due figure fondamentali: \"Tori\" ed \"Uke\". \"Tori\" \u00e8 colui che esegue la tecnica dall'attacco sferrato da \"Uke\". L\u2019allenamento costante appunto migliora le relazioni spazio-temporali con l\u2019avversario \"Uke\" e la confidenza con il suolo, interagendo in modo fluido e dinamico, il corpo diventa elastico e non rigido.\nIl concetto fondamentale dello studio e della pratica tecnico-didattica-morale \u00e8 quello di aumentare la sensibilit\u00e0 del \u201cdifensore\u201d, che da ora in avanti chiameremo \u201c\"Tori\"\u201d, nell\u2019applicare il concetto di jujutsu su qualsiasi attacco che viene sferrato da un \u201caggressore\u201d che chiameremo appunto \u201c\"Uke\"\u201d. Volendo elencare sommariamente le materie che compongono il jujutsu in ordine di praticit\u00e0 nell'insegnamento e per fase di apprendimento, le tecniche fondamentali, \"Kihon\" a mani nude che costituiscono i fondamenti di jujutsu, sono:\nGli stili/metodi di jujutsu in Italia.\nIl jujutsu tradizionale giapponese.\nSebbene in Giappone si intenda per jujutsu solo quello tradizionale, in Occidente viene riunito sotto questo termine qualsiasi combinazione tecnica finalizzata alla difesa personale. In occidente \u00e8 quindi abituale distinguere fra gli stili \"tradizionali\", legati alla secolare tradizione marziale giapponese, e quelli \"moderni\" che sono nati negli ultimi decenni spesso anche differenziandosi molto dal jujutsu originale giapponese sia per i principi applicati nelle tecniche che per l'approccio alla disciplina.\nIl jujutsu tradizionale insegna:\nLa completezza della preparazione tecnica e psicologica del praticante di jujutsu tradizionale deriva dal fatto che questa disciplina era l'antica arte marziale praticata dai samurai i quali avevano necessit\u00e0 di difendersi in ogni circostanza. Il jujutsu tradizionale \u00e8 nato molti secoli fa per insegnare a sopravvivere in un periodo, il Giappone medievale, in cui non sapersi difendere significava mettere ogni giorno in grave pericolo la propria vita. \u00c8 per questo che il jujutsu Tradizionale non deve essere tanto inteso come uno sport bens\u00ec come una disciplina marziale. Le arti marziali moderne, essendo nate in un periodo di pace, si sono potute specializzare solo in alcune forme di difesa. Ci\u00f2 non valeva per il jujutsu tradizionale che doveva necessariamente caratterizzarsi per una preparazione pi\u00f9 ampia possibile. Il motivo per cui tale disciplina debba essere considerata tra le pi\u00f9 complete \u00e8 da ricondurre pertanto proprio al periodo storico in cui \u00e8 nata e si \u00e8 evoluta.\nIl jujutsu tradizionale insegna a sfruttare la forza dell'avversario attraverso il principio della circolarit\u00e0, a riconoscere le parti vulnerabili del corpo umano ed in generale ad affrontare il combattimento usando la tecnica e non la forza fisica. Se non fosse cos\u00ec di fronte ad un avversario di massa e forza maggiore si finirebbe certamente con l'essere sconfitti.\nSolo le Scuole di jujutsu tradizionale Giapponese riconosciute dal Nippon Budokan (ossia l'Ente governativo giapponese che certifica l'autenticit\u00e0 delle scuole di arti marziali giapponesi) possono essere considerate tali; tutte le altre vanno annoverate tra le scuole moderne.\nSpesso si afferma che le scuole moderne si basino su principi tradizionali. La questione, tuttavia, non \u00e8 cos\u00ec semplice. Bisognerebbe infatti avere un'altissima conoscenza dei principi base delle scuole tradizionali per poterli poi \u201ctrasferire\u201d alla difesa personale \"moderna\". In chi pratica stili moderni, nella maggior parte dei casi, lo studio delle scuole tradizionali \u00e8 assente. Negli altri casi, generalmente, seppur presente, non \u00e8 sufficientemente approfondito. \nIl jujutsu tradizionale, a differenza degli stili moderni (che comunque non rientrano nelle discipline olimpiche), non prevede l'agonismo (ad eccezione delle gare di kata). \nEsistono in Europa e nel mondo, un'infinit\u00e0 di organizzazioni che divulgano il jujutsu, ognuna con propri programmi tecnici, regolamenti di gara, direzione tecnica, organi federali. Tali organizzazioni nella maggior parte dei casi non hanno alcun rapporto tra di loro. Vi possono pertanto essere tanti campionati (e relativi campioni) regionali, nazionali o mondiali, per quante sono le organizzazioni esistenti.\nIl jujutsu tradizionale non prevede combattimenti agonistici in quanto le sue tecniche male si adattano ad un uso sportivo. Com'\u00e8 noto, \u00abin battaglia non esistono regole\u00bb, ed inserirle significherebbe svilire l'essenza della disciplina stessa. \nNelle scuole tradizionali, le tecniche vengono assimilate ed affinate progressivamente fino ad averne un completo controllo in modo tale da non mettere in pericolo i propri compagni durante gli allenamenti. \nIn gara, poich\u00e9 l'unica preoccupazione dell'atleta sarebbe ovviamente quella di vincere la resistenza dell'avversario, le tecniche sarebbero necessariamente eseguite con un'intensit\u00e0 tale da risultare pericolose per la sua incolumit\u00e0. \nVa precisato che questo metodo di apprendimento progressivo delle tecniche \u00e8 quello da sempre applicato presso le scuole tradizionali giapponesi e non \u00e8 il risultato di un adattamento della didattica alle esigenze dei nostri giorni. \u00c8 facile infatti capire che, senza questa progressivit\u00e0, nessuno riuscirebbe a completare l'apprendimento delle tecniche a causa dei danni che verrebbero inevitabilmente subiti ogni volta durante gli allenamenti.\nOccorre inoltre osservare che nei campionati organizzati dalle federazioni che divulgano il jujutsu moderno l'essenza del jujutsu tradizionale viene distorta dalla suddivisione degli atleti per categorie di peso. Per definizione infatti le tecniche per essere efficaci dovrebbero esserlo indipendentemente dalle differenze di massa fra i due contendenti.\nPer spiegare ancora meglio le ragioni per cui il jujutsu tradizionale giapponese non sia adatto all'agonismo citiamo il maestro Jigoro Kano (1860 \u2013 1938; Fondatore del judo Kodokan) il quale, dopo avere studiato in diverse scuole di jujutsu tradizionale codific\u00f2 il judo partendo dal jujutsu tradizionale, proprio perch\u00e9 riteneva che quest'ultimo non si adattasse all'attivit\u00e0 agonistica.\nLa fondazione del Judo Kodokan risale al 1882. \u00c8 facile quindi comprendere che il fatto che allora un Grande Maestro, e profondo conoscitore di differenti stili e scuole di jujutsu tradizionale, ritenesse necessario codificare un nuovo stile di combattimento pi\u00f9 adatto all'agonismo fosse dovuto al fatto che vi era nei cultori delle arti marziali giapponesi la piena consapevolezza dell'impossibilit\u00e0 di rendere il jujutsu tradizionale una pratica sportiva.\n\u00c8 la storia ad aver deciso che il jujutsu tradizionale non possa essere uno sport, ed \u00e8 la stessa storia a spiegarcene le motivazioni. Pertanto, in base alla cultura marziale giapponese, \u00e8 \u201cfisiologico\u201d che chi pratichi il jujutsu tradizionale giapponese non si dedichi all'attivit\u00e0 agonistica.\nIl jujutsu tradizionale giapponese, proprio in quanto arte marziale pi\u00f9 antica del Giappone, consente pi\u00f9 di ogni altra a chi lo pratica di avvicinarsi alla cultura marziale nipponica apprendendo quegli antichissimi principi di difesa personale che hanno reso famosi i samurai.\nIl metodo Bianchi.\nUna prima fugace apparizione del jujutsu in Italia si deve a Pizzarola e Moscardelli, marinai della Regia Marina, che nel 1908 ne diedero una dimostrazione al Re; ma fu Gino Bianchi (un marinaio), quaranta anni dopo, a portare il jujutsu in Italia.\nIl Maestro Bianchi, gi\u00e0 campione militare di Savate, era impegnato durante la Seconda Guerra Mondiale col contingente italiano presso la concessione italiana di Tien Sing (Tianjin) in Cina dove venne a contatto con jujutsu; rimanendone colpito per l'efficacia, decise di diffonderlo una volta tornato in Italia.\nL'opera di diffusione inizi\u00f2 a Genova, nella palestra di via Ogerio Pane, dove il Maestro Bianchi insegnava gratuitamente a cinque o sei allievi nel difficile clima di ristrettezze del secondo dopoguerra; con la fine degli anni quaranta la palestra si trasfer\u00ec nella sede storica di Salita Famagosta e l'opera di diffusione del jujutsu \"stile Bianchi\" procedette a pieno ritmo, anche grazie alle varie dimostrazioni pubbliche svolte col gruppo dei Kaze Hito (uomini vento), riuniti nell'OLDJ (Organizzazione Ligure Divulgativa Jiu Jitsu).\nDopo la scomparsa del Maestro nel 1964, il \"metodo Bianchi\" fu portato avanti dai suoi allievi.\nUna totale revisione dell\u2019inquadramento delle Azioni, eliminandone alcune, inserendone altre e raggruppandole e ridistribuendole con nuovi criteri su 5 Nuovi Settori (A, B, C, D, E), fu sviluppata dal Maestro Ingegnere Rinaldo Orlandi nel 1972, (quando era 4\u00ba Dan e responsabile del Settore Ju-Jitsu italiano presso la FIK presieduta dall\u2019Avvocato Augusto Ceracchini), per lasciare un programma chiaro, prima di trasferirsi all'estero. Il manoscritto con il nuovo programma fu presentato come parte integrante del nuovo Regolamento Tecnico della F.I.K. (Settore Ju-Jitsu), sottoposto ad \u201cinchiesta pubblica\u201d con scadenza 5 maggio 1972 ed approvato dal Consiglio Direttivo della F.I.K. (Settore Ju-Jitsu), nel settembre 1972.\nNel gennaio 1974 la F.I.K. ha stampato il testo integrale del manoscritto con i 5 Nuovi Settori approvati nel 1972 nel \u201clibretto blu\u201d intitolato \u201cTecniche dello Ju-Jitsu\u201d. \nIn contemporanea anche il maestro Angelo Briano (all'epoca cintura nera VI Dan) con il supporto dei maestri Devoto, Comotto e Mazzaferro diffuse in forma di ciclostilati tali criteri.\nNel giugno 1974 il maestro Rinaldo Orlandi ha ultimato il manoscritto intitolandolo \u201cJu-Jitsu Moderno\u201d e inserendo le considerazioni scientifiche: \u201cGuida allo studio dei Settori ed interpretazione delle azioni fondamentali in essi classificate, quale propedeutica all\u2019autodifesa\u201d. \nNel settembre 1974 il manoscritto veniva depositato alla Siae per sancire l\u2019originalit\u00e0 e la propriet\u00e0 del testo e degli schizzi di cui sopra. \nSuccessivamente diversi maestri si sono ispirati a questo testo nel produrre documenti sotto il loro nome.\nQuesto nuovo criterio \u00e8 quindi l'organizzazione delle tecniche praticate in 5 gruppi di 20 tecniche. I 5 gruppi presero i nomi delle prime cinque lettere dell'alfabeto (A, B, C, D, E) e vennero chiamati Settori . \nIl settore A raggruppa tecniche che studiano lo squilibrio ed il cedimento strutturale dell'avversario provocandone l'atterramento ed un eventuale controllo al suolo.\nIl settore B raggruppa tecniche dove \u00e8 predominante la proiezione dell'avversario mediante sollevamento.\nIl settore C raggruppa tecniche che mirano allo studio del dolore provocato mediante iper-estensione e torsione articolare (le cosiddette leve articolari).\nIl settore D raggruppa tecniche che mirano alla resa dell'avversario agendo sul suo collo tramite strangolamenti e soffocamenti.\nIl settore E raggruppa tecniche che sono la somma ed il sunto dei precedenti gruppi.\nNegli anni cinquanta l'O.L.D.J., raggiunse in breve tempo 5000 soci tesserati, a molti dei quali si deve il proseguimento dell'opera del Maestro Bianchi dopo la sua scomparsa.\nIn onore del maestro Bianchi, ogni anno si svolge una gara, il \"trofeo Gino Bianchi\", aperta a tutte le palestre italiane\nIl metodo World Ju-Jitsu Federation WJJF/WJJKO.\nLa WJJF-WJJKO \u00e8 una federazione di Ju Jitsu internazionale presente anche in Italia dal 1976. In deroga al contratto di rappresentanza, in Italia la WJJF-WJJKO internazionale svolge attivit\u00e0 attraverso il suo presidente internazionale, Spartaco Bertoletti.\nIl cofondatore della WJJF-WJJKO, Soke Robert Clark, era 9\u00ba Dan. Il metodo si avvale di un programma internazionale denominato \"Syllabus\", una sorta di codice comune nei diversi livelli di apprendimento, che arrivano addirittura fino al 5\u00ba Dan.\nIl metodo WJJF-WJJKO - World Ju Jitsu Federation/World Ju Jitsu Kobudo Organization prevede anche lo studio di un programma molto completo di Kobudo giapponese, determinato dallo studio delle armi \"bianche\" tradizionali quali: Katana, Naginata, Kama, Tonfa, Sai, Jo, Bo, Nunchaku, ecc.\nIl metodo World Ju-Jitsu Corporation - WJJC.\nLa World Ju-Jitsu Corporation \u00e8 un\u2019organizzazione internazionale di jujutsu. La sua sede \u00e8 a Londra nel Regno Unito mentre il suo Hombu Dojo \u00e8 a Firenze in Italia. Il suo Headquarter in Italia \u00e8 esteso su ed \u00e8 nominato World Ju-Jitsu Centre. Nel World Ju-Jitsu Centre dove si studia il jujutsu e il kobudo e si sviluppano i programmi tecnici, insegna direttamente il fondatore di WJJC Shodai Soke Adriano Bus\u00e0.\nLa WJJC \u00e8 divisa in diversi dipartimenti che si occupano di settori specifici come il Kobudo (lo studio delle armi tradizionali giapponesi), WJJD (Women Ju-Jitsu Department) settore specifico nato per la difesa femminile, STS (Special Training Service) che si occupa della formazione nella difesa personale professionale per corpi di polizia e forze armate, e il dipartimento del Fight Jitsu per il combattimento full contact. La World Ju-Jitsu Corporation nel 2015 \u00e8 stata accreditata dalla Commissione Europea attraverso un ente di certificazione belga denominato EurEthics, per rappresentare ufficialmente in Europa il settore jujutsu e difesa personale professionale per la formazione di educatori sportivi coperti da ISO 17024 che disciplina le competenze personali. Allo Shodai Soke Adriano Bus\u00e0 in quella data, gli \u00e8 stato conferito il livello 8\u00ba plus come senatore accademico di questo prestigioso ente di certificazione, e il titolo di professore in jujutsu. La WJJC \u00e8 presente in diversi paesi del mondo dall'Italia al Kuwait, dalla Grecia al Per\u00f9, per citarne alcuni.\nLe cinture nel jujutsu.\nLe cinture possono variare a seconda di dojo/palestra o federazione.\nI gradi (kyu) maggiormente riconosciuti sono:\n6\u00ba kyu bianca;\n5\u00ba kyu gialla;\n4\u00ba kyu arancione;\n3\u00ba kyu verde;\n2\u00ba kyu blu;\n1\u00ba kyu marrone;\nSono talvolta previsti livelli intermedi con cinture bicolore o contrassegnate da tacche (es: cintura giallo/arancio, marrone con una tacca, ...)\nI gradi (dan) nel jujutsu sono:\nShodan - 1\u00ba Dan nera;\nNidan - 2\u00ba Dan nera con due tacche;\nSandan - 3\u00ba Dan nera con tre tacche o bianca e blu;\nYondan - 4\u00ba Dan nera con quattro tacche o bianca e blu;\nGodan - 5\u00ba Dan nera con cinque tacche o bianca e blu;\nRokudan - 6\u00ba Dan nera con sei tacche o bianca e rossa;\nShichidan - 7\u00ba Dan nera con sette tacche o bianca e rossa o nera e rossa;\nHachidan - 8\u00ba Dan nera con otto tacche o bianca e rossa o rossa coi bordi neri;\nKudan - 9\u00ba Dan nera con nove tacche o rossa;\nJudan - 10\u00ba Dan nera con dieci tacche o bianca.\nIn molti stili, i gradi oltre il 5\u00b0 Dan vengono assegnati dalle Commissioni o Federazioni (nazionali o internazionali) per meriti sportivi, didattici o organizzativi.\nJujutsu agonistico.\nIl jujutsu sportivo prevede diversi tipi di specialit\u00e0 di gara: il fighting system (combattimento uno contro uno), il duo system (simulazione di difesa a coppie) e il ne-waza (combattimento uno contro uno nella lotta al suolo). Un'altra forma pi\u00f9 recente di competizione che sta diventando molto pi\u00f9 popolare in Europa \u00e8 la forma di competizione Random Attack, che \u00e8 simile a Randori ma pi\u00f9 formalizzata.\nIl Fighting System.\nIl Fighting System \u00e8 un tipo di competizione agonistica del jujutsu.\nNel 1977, a seguito di un'iniziativa comune fra Italia, Germania e Svezia, venne fondata la European Ju-Jitsu Federation (EJJF). Nel 1987, quando oramai tutte le principali Nazioni europee facevano parte della EJJF, venne fondata, con un grande contributo del jujutsu italiano, la Ju-jitsu International Federation (JJIF). Da allora la AIJJ (Associazione Italiana Ju-Jitsu) fu riconosciuta anche dalla JJIF quale unica rappresentante del jujutsu in Italia.\nUna delle tipologie di competizione riconosciute da questa federazione \u00e8 il Fighting System.\nQuesto sport vanta la partecipazione di 52 nazioni nel Mondo e prevede l'organizzazione di Mondiali, nonch\u00e9 di vari titoli Continentali con cadenza Biennale.\nIl Fighting System \u00e8 un combattimento che si svolge sul Tatami tra due atleti che indossano solamente il keikogi, protezioni paratibia e, per facilitare tutte le fasi del combattimento, protezioni alle mani sottili ed aperte, in modo da effettuare al meglio le prese sia nella lotta in piedi che in quella a terra.\nAll'inizio del combattimento, gli atleti si affrontano con atemi (colpi a distanza di calcio o pugno) in quella che viene definita Prima Fase, sino a quando uno dei due atleti effettua una presa sul judogi dell'avversario passando alla Seconda Fase. Una volta che un atleta sceglie e riesce ad afferrare il suo avversario \u00e8 vietato sferrare alcun colpo, fin tanto che persiste una qualsiasi presa.\nNella Seconda Fase l'obiettivo di ciascun atleta diventa effettuare una proiezione dell'avversario utilizzando tecniche opportune (Nage-Waza). Una volta che uno dei due contendenti ha effettuato una proiezione dell'avversario o entrambi finiscono a terra, il combattimento continua nella Terza Fase in cui l'obiettivo \u00e8 immobilizzare l'avversario al suolo (osae-komi) o costringerlo alla resa tramite leve articolari (kansezu-waza) o strangolamento (shime-waza).\nOgni azione \u00e8 valutata da ben tre arbitri, che giudicano ed assegnano 2 punti (Ippon) o 1 punto (Wazari) a seconda dell'esecuzione delle tecniche, del risultato e della reazione dell'avversario. I punti assegnati durante il combattimento vengono sommati al termine dell'incontro per designare il vincitore.\nIl combattimento dura 3 minuti e viene interrotto solo se necessario: ci\u00f2 permette a questo sport di mantenere un ritmo altissimo durante i combattimenti, conferendogli grande spettacolarit\u00e0 e obbligando gli atleti ad avere un'approfondita preparazione non solo tecnica, ma anche atletica.\nLa vittoria viene assegnata all'atleta che ha conseguito il miglior punteggio allo scadere del tempo oppure per superiorit\u00e0 tecnica di uno dei due atleti, ovvero colui che riesca ad ottenere almeno un Ippon sia in Prima che in Seconda che in Terza Fase, infliggendo all'avversario una tecnica perfetta sia nel combattimento a distanza, sia in quello corpo a corpo e sia in quello a terra. In questa circostanza l'atleta avr\u00e0 dimostrato di essere superiore tecnicamente al proprio avversario in ogni situazione, obbiettivo massimo del jujutsu: pertanto avr\u00e0 vinto prima del termine. Questa regola anima particolarmente le sfide, conferendo a questo sport ancora maggior studio della tattica di gara.\nNel combattimento a distanza gli atleti sono vincolati a rispettare un controllo dei colpi. Questa regola permette agli atleti di esprimere al meglio le loro capacit\u00e0 tecniche nella lotta, senza contaminarla con colpi che andrebbero a limitare l'aspetto tecnico di questa fase. Nelle altre fasi \u00e8 vietato l'uso dei colpi e gli atleti devono utilizzare tutta la loro arte di lottatori per sottomettere l'avversario.\nOsae-komi.\nNel jujutsu, l'osae-komi \u00e8 la terza fase del fighting system e consiste nel tenere fermo a terra o sottomettere l'avversario. Nelle gare l'osae-komi vale tanti pi\u00f9 punti quanto maggiore \u00e8 la durata dell'immobilizzazione: se dura meno di 7 secondi non si hanno punti, se dura dai 7 ai 14 secondi vale un punto, se dura 15 secondi vale due punti, cio\u00e8 un ippon. Con un ippon in tutte e tre le fasi si vince per (FULL IPPON) 50 a 0.\nNel Judo l'osae-komi-waza sono un sottogruppo di tecniche di immobilizzazione al suolo.\nIl Duo System.\nIl Duo System \u00e8 una specialit\u00e0 del jujutsu in cui una coppia (maschile, femminile o mista) simula una difesa da attacchi codificati in tutto il mondo.\nLe serie sono cos\u00ec suddivise:\nLa gara \u00e8 un confronto tra 2 coppie valutato da una giuria di 5 arbitri di sedia che, in base ad attitudine, efficacia, velocit\u00e0, controllo, potenza, realismo e variet\u00e0 assegnano un punteggio da 1 a 10.\nL'arbitro centrale (il mat referee) ha la funzione di chiamare 3 dei 5 attacchi agli atleti e di indicare alla giuria eventuali errori nell'esecuzione dell'attacco commessi dalla coppia.\n\"Svolgimento della gara\"\nPer distinguere le 2 coppie viene fatta indossare a una la cintura rossa e all'altra la cintura blu.\nIl rosso inizia per primo ed esegue 3 delle 5 tecniche della serie A sorteggiati dall'arbitro centrale. Terminata l'esecuzione la giuria d\u00e0 la valutazione in base ai criteri di sopra elencati. Il rosso scende ora dal tatami e blu esegue la difesa. I tre attacchi sono gli stessi chiamati al rosso ma in ordine diverso, per cui blu ha un lieve vantaggio conoscendo i tre attacchi chiamati. Per equit\u00e0 blu comincia la serie B cos\u00ec che rosso conoscer\u00e0 i tre attacchi. Le coppie si alterneranno cos\u00ec fino in ultima serie come segue:\nVince l'incontro chi nella somma totale ha ottenuto il punteggio pi\u00f9 alto.\nL'Italia \u00e8 una delle nazionali pi\u00f9 forti nella specialit\u00e0 del Duo System.\nRiportiamo di seguito i risultati ottenuti dagli azzurri dal 1994 (anno di nascita di questa specialit\u00e0).\nRandom Attacks.\nIl Random Attacks (attacchi casuali) \u00e8 un sistema di competizione del Ju Jitsu Goshin Do. Gli attacchi a sorpresa ritornano all'essenza dell'autodifesa , vale a dire l'azione contro un attacco senza preavviso. La sensazione di stress presente durante un \"attacco a sorpresa\" costringe i partecipanti a usare i riflessi a causa di anni di allenamento nelle arti marziali. I praticanti imparano a far fronte a situazioni stressanti che esistono anche durante un vero attacco.\nQuesta forma di competizione \u00e8 aperta a qualsiasi arte marziale che abbia autodifesa nel suo programma come Ju-Jitsu, Hapkido, Krav Maga, Sambo, Kempo, Kenpo, Karate, Pencak-Silat, Wing Chun, Wushu, Eskrima , ecc. \u00c8 meno una lotta tra due persone che una competizione per mostrare una perfetta padronanza di fronte a un attacco inaspettato definito da un giurato. \nGli atleti competono con due coppie che si trovano faccia a faccia. Il combattente di ogni coppia sar\u00e0 giudicato. Il Board della euro Budo International, Federazione Internazionale, In consultazione con i vari paesi europei, ha creato un elenco di 40 attacchi, da cui vengono scelti 3 o 4 attacchi per combattimento. Ogni attacco viene scelto casualmente dal computer o dalla giuria se viene effettuato tramite le foto. N\u00e9 il combattente n\u00e9 il difensore sanno quale attacco accadr\u00e0.\n\" Svolgimento della competizione\"\n\u2022 Una coppia indossa la cintura rossa, l'altra coppia indossa la cintura bianca e questo per decisione del tavolo della giuria.\n\u2022 Ogni coppia \u00e8 composta da un attaccante e un difensore\n\u2022 I due combattenti mettono piede sul tappetino tatami nel punto designato, si salutano, salutano la giuria e si mettono in posizione di combattimento in modo che l'avversario non possa vederli.\n\u2022 La tabella della giuria chiama i due aggressori e mostra loro un attacco informatico o fotografico che viene mostrato in modo casuale in modo da osservare l'oggettivit\u00e0.\n\u2022 Gli attaccanti riportano le loro posizioni di partenza (in posizione di combattimento) ai loro compagni\n\u2022 Al segnale dell'arbitro, ciascuno a sua volta esegue l'attacco indicato\n\u2022 L'arbitro determina chi inizia \"Rosso\" o \"Bianco\".\n\u2022 Quando i due attaccanti hanno effettuato il loro primo attacco, l'arbitro li richiama al tavolo della giuria per vedere l'immagine successiva e / o il disegno.\n\u2022 I concorrenti in base all'et\u00e0 o al grado dovranno effettuare 3 o 4 attacchi.\n\u2022 Dopo l'esecuzione dell'attacco richiesto, l'arbitro richiede il parere di 3 o 5 giurati\n\u2022 Sul segnale dell'arbitro \"Hantai\", i tre giurati esprimono la loro opinione sollevando una bandiera (rossa o bianca) in aria per indicare il vincitore\nLa leggenda del salice.\nEsisteva un tempo, molti secoli fa, un medico di nome Shir\u014dhy\u014de Akiyama (\u79cb\u5c71\u56db\u90ce\u5175\u885b). Egli aveva studiato le tecniche di combattimento del suo tempo, comprese altre tecniche che impar\u00f2 durante i suoi viaggi in Cina compiuti per studiare la medicina tradizionale e i metodi di rianimazione, senza per\u00f2 ottenere il risultato sperato. Contrariato dal suo insuccesso, per cento giorni si ritir\u00f2 in meditazione nel tempio di Dazaifu Tenmang\u016b (\u5927\u5bb0\u5e9c\u5929\u6e80\u5bae) in prefettura di Fukuoka, affinch\u00e9 potesse migliorare.\nAccadde che un giorno, durante un'abbondante nevicata, osserv\u00f2 che il peso della neve aveva spezzato i rami degli alberi pi\u00f9 robusti che erano cos\u00ec rimasti spogli. Lo sguardo gli si pos\u00f2 allora su un albero che era rimasto intatto: era un salice, dai rami flessibili. Ogni volta che la neve minacciava di spezzarli, questi si flettevano lasciandola cadere per poi riprendere la primitiva posizione.\nQuesto fatto impression\u00f2 molto il bravo medico, che intuendo l'importanza del principio della non resistenza lo applic\u00f2 alle tecniche che stava studiando dando cos\u00ec origine a una delle scuole pi\u00f9 antiche di jujutsu tradizionale, la Scuola Hontai Yoshin Ryu (scuola dello spirito del salice), tuttora esistente e che da 400 anni si tramanda tecniche di combattimento a mani nude e con armi in maniera quasi del tutto invariata. L'attuale Caposcuola \u00e8 il Soke Kyoichi Inoue Munenori, 19\u00b0 di una lunga ed antica tradizione di Samurai."}
{"id": "2128724", "revid": "1573940", "url": "https://it.wikipedia.org/wiki?curid=2128724", "title": "Segontiaci", "text": "I Segontiaci erano una trib\u00f9 britannica dell'Et\u00e0 del Ferro incontrata da Gaio Giulio Cesare durante le sue spedizioni nell'isola. Si arresero al proconsole romano mentre egli combatteva contro Cassivellauno nella valle del Tamigi. Ci\u00f2 indica che essi erano ubicati nel sud-est dell'isola. Comunque, un forte romano nel Galles del nord, nei pressi del fiume Seiont, fu chiamato Segontium. Ci\u00f2 suggerisce che essi sarebbero provenuti da pi\u00f9 lontano."}
{"id": "2128730", "revid": "287204", "url": "https://it.wikipedia.org/wiki?curid=2128730", "title": "Kheralu", "text": " \nKheralu \u00e8 una suddivisione dell'India, classificata come \"municipality\", di 20.143 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 52' 60 N e 72\u00b0 37' 0 E e ha un'altitudine di 148 .\nSociet\u00e0.\nEvoluzione demografica.\nAl censimento del 2001 la popolazione di Kheralu assommava a 20.143 persone, delle quali 10.455 maschi e 9.688 femmine. I bambini di et\u00e0 inferiore o uguale ai sei anni assommavano a 2.561, dei quali 1.410 maschi e 1.151 femmine. Infine, coloro che erano in grado di saper almeno leggere e scrivere erano 13.603, dei quali 7.927 maschi e 5.676 femmine."}
{"id": "2128732", "revid": "1573940", "url": "https://it.wikipedia.org/wiki?curid=2128732", "title": "Boidae", "text": "I Boidi (Boidae ) sono una famiglia di serpenti diffusa in tutto il mondo.\nDescrizione.\nTipici ofidi, i boidi ne presentano tutte le caratteristiche strutturali.\nLe dimensioni dei boidi variano da un minimo di 60\u00a0cm ad un massimo di 9 metri (nel caso dell'anaconda).\nA questa famiglia appartenne il \"Titanoboa cerrejonensis\", oggi estinto, che con i suoi 13 metri di lunghezza fu il pi\u00f9 grande serpente mai esistito.\nBiologia.\nAlimentazione.\nSi nutrono di roditori e altri piccoli mammiferi. I boidi ingoiano la preda che viene precedentemente stretta e soffocata dalle spire. La digestione pu\u00f2 durare, talvolta, anche una decina di giorni, periodo nel quale vengono espulse parti del corpo quali peli, unghie e corna.\nRiproduzione.\nI boidi sono ovovivipari, il numero delle uova cambia di numero a seconda della specie, in quelle pi\u00f9 grandi si registra il numero maggiore.\nDistribuzione e habitat.\nDiffusi nell'America centrale e meridionale, dove vive la maggioranza di essi, altre specie si ritrovano in Europa, in Africa e in Asia. L'unica specie della famiglia presente in Italia \u00e8 \"Eryx jaculus\", recentemente segnalata nel territorio di Licata, sulla costa meridionale della Sicilia..\nSi adattano ad habitat differenti: vi sono alcune specie che prediligono le foreste pluviali altre le regioni desertiche o subdesertiche.\nTassonomia.\nLa famiglia comprende 59 specie, raggruppate in 14 generi e 7 sottofamiglie:"}
{"id": "2128734", "revid": "287204", "url": "https://it.wikipedia.org/wiki?curid=2128734", "title": "Khedbrahma", "text": " \nKhedbrahma \u00e8 una suddivisione dell'India, classificata come \"municipality\", di 25.547 abitanti, situata nel distretto di Sabarkantha, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 1' 60 N e 73\u00b0 2' 60 E e ha un'altitudine di 201 .\nSociet\u00e0.\nEvoluzione demografica.\nAl censimento del 2001 la popolazione di Khedbrahma assommava a 25.547 persone, delle quali 13.408 maschi e 12.139 femmine. I bambini di et\u00e0 inferiore o uguale ai sei anni assommavano a 3.380, dei quali 1.813 maschi e 1.567 femmine. Infine, coloro che erano in grado di saper almeno leggere e scrivere erano 16.596, dei quali 9.832 maschi e 6.764 femmine."}
{"id": "2128736", "revid": "25152", "url": "https://it.wikipedia.org/wiki?curid=2128736", "title": "Hans Assmann Abschatz", "text": ""}
{"id": "2128741", "revid": "287204", "url": "https://it.wikipedia.org/wiki?curid=2128741", "title": "Khambhat", "text": "Khambhat \u00e8 una suddivisione dell'India, la Canbaet di Marco Polo, classificata come \"municipality\", di 80.439 abitanti, situata nel distretto di Anand, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 18' 0 N e 72\u00b0 37' 0 E e ha un'altitudine di 7 .\nStoria.\nMarco Polo la descrisse ne \"Il Milione\":\nSociet\u00e0.\nEvoluzione demografica.\nAl censimento del 2001 la popolazione di Khambhat assommava a 80.439 persone, delle quali 41.447 maschi e 38.992 femmine. I bambini di et\u00e0 inferiore o uguale ai sei anni assommavano a 8.390, dei quali 4.340 maschi e 4.050 femmine. Infine, coloro che erano in grado di saper almeno leggere e scrivere erano 58.422, dei quali 32.451 maschi e 25.971 femmine."}
{"id": "2128743", "revid": "121174792", "url": "https://it.wikipedia.org/wiki?curid=2128743", "title": "Muntazar al-Zaydi", "text": "\u00c8 assurto agli onori della cronaca per pi\u00f9 episodi strettamente connessi alle vicende dell'Iraq nella Seconda guerra del Golfo.\nIl rapimento e gli arresti.\nCresciuto nel distretto Sadr City di Baghdad, Al-Zayd\u012b fu rapito nel centro della capitale, mentre era in servizio, il 16 novembre 2007. Fu rilasciato tre giorni dopo, il 19 novembre 2007, ufficialmente senza pagamento di riscatto.\nIl capo redattore della televisione al-Baghdadiyya TV dichiar\u00f2 che si trattava di \"un'azione di una banda criminale, poich\u00e9 tutti i servizi di Munta\u1e93er sono moderati e imparziali\".\nAl-Zayd\u012b \u00e8 stato anche arrestato due volte dalle forze armate statunitensi in Iraq.\nIl lancio delle scarpe.\nL'episodio che lo ha reso pi\u00f9 famoso, per\u00f2, \u00e8 l'aver lanciato entrambe le proprie scarpe al presidente degli Stati Uniti George W. Bush durante una conferenza stampa che questi stava tenendo congiuntamente al primo ministro iracheno Nuri al-Maliki a Baghdad il 14 dicembre 2008.\nIl lancio della prima scarpa fu accompagnato dal grido: \u00abQuesto \u00e8 un bacio d'addio da parte del popolo iracheno, cane!\u00bb, mentre lanciando la seconda grid\u00f2: \u00abQuesto \u00e8 per le vedove, gli orfani e tutti quelli che sono stati uccisi in Iraq!\u00bb\nIl gesto va considerato ancor pi\u00f9 eclatante se si considera che imporre ad un'altra persona il contatto con le suole delle scarpe \u00e8 considerata nel mondo arabo e musulmano una delle peggiori offese. Anche il fatto che il presidente statunitense sia stato apostrofato come \"cane\" ha ulteriormente aggravato l'insulto, poich\u00e9 si tratta di un animale ritenuto impuro.\nIl singolare \"j'accuse\" al presidente degli Stati Uniti \u00e8 stato progettato diversi mesi prima ed \u00e8 stato preannunciato dal giornalista iracheno ai propri colleghi prima di metterlo in atto.\nIl 18 dicembre 2008, provocatoriamente, il quotidiano italiano \"Il manifesto\" lo ha simbolicamente nominato \"direttore onorario per un giorno\", in occasione dell'uscita di un numero speciale dal costo di 50 euro.\nIl 12 marzo 2009 Muntazar al-Zaydi \u00e8 stato condannato dal tribunale di Baghdad alla pena di 3 anni di carcere per vilipendio a un capo di Stato straniero. \u1e92iy\u0101\u02be al-Sa\u02bf\u0101d\u012b, capo del collegio di difesa di al-Zaydi, ha dichiarato che \u00abla sentenza \u00e8 pesante e non \u00e8 proporzionata alla legge\u00bb. Il giornalista iracheno durante il processo ha dichiarato che il suo gesto trae origine da una reazione \u00abnaturale\u00bb, come quella di un \u00abqualsiasi iracheno\u00bb di fronte al \u00absorriso glaciale\u00bb di Bush, che egli considera \u00abil maggior responsabile\u00bb del milione di morti causati dall'intervento/invasione dell'Iraq.\nLa pena in seguito \u00e8 stata ridotta ad un anno in appello e poi ulteriormente a nove mesi per buona condotta. Il giornalista \u00e8 stato quindi rilasciato il 15 settembre 2009, festeggiato da numerosi sostenitori.\nMuntazar al-Zaydi ha rivelato di essere stato sistematicamente torturato nel corso della detenzione e, a dimostrazione, mostr\u00f2 l'assenza di un suo dente anteriore. Al-Zaydi disse di essere stato bastonato con cavi elettrici e barre di ferro e di essere stato immerso in acqua gelida."}
{"id": "2128749", "revid": "287204", "url": "https://it.wikipedia.org/wiki?curid=2128749", "title": "Khambhalia", "text": " \nKhambhalia \u00e8 una suddivisione dell'India, classificata come \"municipality\", di 36.459 abitanti, situata nel distretto di Devbhoomi Dwarka, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 11' 60 N e 69\u00b0 39' 0 E e ha un'altitudine di 49 \nSociet\u00e0.\nEvoluzione demografica.\nAl censimento del 2001 la popolazione di Khambhalia assommava a 36.459 persone, delle quali 18.953 maschi e 17.506 femmine. I bambini di et\u00e0 inferiore o uguale ai sei anni assommavano a 4.605, dei quali 2.435 maschi e 2.170 femmine. Infine, coloro che erano in grado di saper almeno leggere e scrivere erano 25.210, dei quali 14.400 maschi e 10.810 femmine."}
{"id": "2128755", "revid": "110157", "url": "https://it.wikipedia.org/wiki?curid=2128755", "title": "BYD Auto", "text": "BYD Auto () \u00e8 un produttore di automobili cinese di Shenzhen, nella provincia del Guangdong.\nStoria.\nLa societ\u00e0 fu fondata nel 2003 e fa parte della BYD Company, nata nel 1995."}
{"id": "2128759", "revid": "767487", "url": "https://it.wikipedia.org/wiki?curid=2128759", "title": "Between Trains", "text": "Between Trains \u00e8 un album di Graziano Romani, contenente reinterpretazioni di brani pi\u00f9 o meno noti di cantautori.\nIl titolo prende spunto da una canzone di Robbie Robertson, facente parte della colonna sonora del film \"Re per una notte\" (titolo originale, \"The King of Comedy\") del regista Martin Scorsese."}
{"id": "2128764", "revid": "984922", "url": "https://it.wikipedia.org/wiki?curid=2128764", "title": "Skyfire (software)", "text": "Skyfire \u00e8 un browser per dispositivi portatili per Windows Mobile 5 e 6, Symbian S60 ed Android in lingua inglese sviluppato dal gruppo omonimo.\nLa sua prima versione \u00e8 uscita il 9 febbraio 2008.\nLa versione disponibile per Windows Mobile e per Symbian ha \u00e8 la 1.5, mentre per Android \u00e8 stata da poco lanciata una beta (Versione 2.0).\nAl contrario dei classici browser web per dispositivi portatili che adattano il contenuto allo schermo, Skyfire permette di visitare le pagine con le medesime funzionalit\u00e0 dei normali browser per pc, con la possibilit\u00e0 di ingrandire porzioni di pagine per una migliore visualizzazione sugli schermi di cellulari e smartphone.\nQuesto permette di navigare in siti normalmente non accessibili in quanto ottimizzati per display ad alta risoluzione."}
{"id": "2128768", "revid": "664113", "url": "https://it.wikipedia.org/wiki?curid=2128768", "title": "Universit\u00e0 di Karlsruhe", "text": ""}
{"id": "2128770", "revid": "54354", "url": "https://it.wikipedia.org/wiki?curid=2128770", "title": "Karlsruhe Institute of Technology", "text": ""}
{"id": "2128772", "revid": "486946", "url": "https://it.wikipedia.org/wiki?curid=2128772", "title": "Monumento di Dante a Trento", "text": ""}
{"id": "2128774", "revid": "486946", "url": "https://it.wikipedia.org/wiki?curid=2128774", "title": "Monumento a Dante di Trento", "text": ""}
{"id": "2128776", "revid": "1305772", "url": "https://it.wikipedia.org/wiki?curid=2128776", "title": "Karlsruher Institut f\u00fcr Technologie", "text": "Il Karlsruher Institut f\u00fcr Technologie (in inglese: \"Karlsruhe Institute of Technology\"), abbreviato \"KIT\", \u00e8 una universit\u00e0 del Baden-W\u00fcrttemberg e un centro di ricerca nazionale dell'associazione Helmholtz-Gemeinschaft. \u00c8 nata dall'unione della \"Universit\u00e4t Karlsruhe (TH)\" (ora: \"Campus S\u00fcd\") con il \"Forschungszentrum Karlsruhe\" (ora: \"Campus Nord\"). Si trova nel centro di Karlsruhe (Campus S\u00fcd) e nel circondario del Eggenstein-Leopoldshafen nel Landkreis Karlsruhe (Campus Nord) e formano un ente pubblico \"K\u00f6rperschaft des \u00f6ffentlichen Rechts\". Attraverso il lavoro comune di entrambi gli enti, ricerca e insegnamento, si rafforza l'innovazione e il trasferimento tecnologico. Una divisione dell'istituto \u00e8 \"Instituts f\u00fcr Meteorologie und Klimaforschung\" che si trova Garmisch-Partenkirchen (\u201eCampus Alpin\u201c). Il KIT \u00e8 socio del TU9 \"German Institutes of Technology e.V.\" nel campo dell'eccellenze. Nel 2006 \u00e8 stato collocato alla prima posizione accanto alla LMU M\u00fcnchen e TU M\u00fcnchen per i futuristici concetti sviluppati, e nel 2012 accanto ad altre sei universit\u00e0 tedesche, nel gruppo secondo delle \u201eEliteuniversit\u00e4ten\u201c. Nella terza fase della graduatoria 2012, due scuole hanno centrato l'obiettivo, ma nessun \"cluster\" ha vinto, cos\u00ec il KIT non \u00e8 risultato tra i primi posti da poter fregiarsi di \"Eliteuni\". Secondo il QS World University Rankings il KIT nel 2011 si posiziona al 147\u00ba posto., nell'ambito ingegneristico al 51\u00b0, risultando essere tra le migliori universit\u00e0 in ambito europeo. Secondo il Times Higher Education-Ranking il KIT risulta essere, nel 2012, al 151\u00ba posto. Nel 2011, secondo il Performance Ranking of Scientific Papers for World Universities, in base alle pubblicazioni tecnico-scientifiche risultava essere al 1\u00ba posto in Germania e al 9\u00b0 su 10 in Europa.\nStoria.\nStoria della \"Universit\u00e4t Karlsruhe\".\nLa fondazione del \"Polytechnikum\" di Karlsruhe risale al Granduca Ludwig von Baden il 7 ottobre 1825, sull'idea della \u00c9cole Polytechnique di Parigi. Nel 1832 nasce la \"Forstschule\" statale. Nel 1865 diventa, sotto Federico I di Baden, una Technische Hochschule (e nel 1902 chiamata \u201eFridericiana\u201c), fino al 1885 quando prende il nome di \"Polytechnische Hochschule\". Nel 1886 Heinrich Hertz, nella odierna \"Hertz-H\u00f6rsaal\" scopr\u00ec le onde elettromagnetiche. Nel 1899 il \"Technische Hochschule Karlsruhe\" rilascia dottorati. Quattro anni pi\u00f9 tardi, Magdalena Neff sar\u00e0 la prima donna in Germania a conseguire un titolo accademico in una universit\u00e0 tecnica. Nel 1915, con Irene Rosenberg, divennero le prime donne promosse; una strada nel campus ricorda le personalit\u00e0.\nNel dopoguerra le lezioni ripresero con 122 studenti. Nel 1967 la \"Technische Hochschule Fridericiana\" del Baden-W\u00fcrttemberg divenne la Universit\u00e4t Karlsruhe, che secondo il governo federale di Stoccarda doveva mantenere la designazione \"Technische Hochschule\" a lato. Due anni pi\u00f9 tardi l'universit\u00e0 divenne la prima \"Hochschule\" in Germania con indirizzo informatico, tre anni dopo fondarono la facolt\u00e0 di informatica, la prima in Germania. Nel 1975 l'universit\u00e0 si diede un nuovo logo, sviluppato da Rolf Lederbogen, insegnante dell'istituto di fondamenti di progettazione della facolt\u00e0 architettura.\nGrazie alla forza della ricerca la \"Universit\u00e4t Karlsruhe\" nel luglio 2005 diventa \"Forschungsuniversit\u00e4t\".\nLa designazione \"Universit\u00e4t Karlsruhe\" rimane uso esclusivo del KIT nel compimento della sua missione.\nStoria del centro ricerche Karlsruhe.\nIl centro ricerche fu istituito nel 1956 dal Bundesminister f\u00fcr Atomfragen come \"Reaktorbau- und Betriebsgesellschaft mbH\" e pi\u00f9 tardi come \"Gesellschaft f\u00fcr Kernforschung mbH\" e ancora \"Kernforschungszentrum Karlsruhe GmbH\" (KfK). I soci e finanziatori furono la Bundesrepublik Deutschland al 90% e il Land Baden-W\u00fcrttemberg al 10%. L'attivit\u00e0 principale fu quella di studio dell'energia atomica attraverso la ricerca di base in fisica atomica. Fu sviluppato il principio del Schwerwasserreaktor dal 1957 al 1961, costruiendo il \"Forschungsreaktor 2\", operativo fino al 1981. Il successo port\u00f2 alla messa in funzione del \"Mehrzweckforschungsreaktor Karlsruhe\", operativo dal 1965 al 1984, cos\u00ec come del prototipo KNK, dal 1971 al 1991. Un altro filone di ricerca riguarda lo studio del riprocessamento, come creato con il \"Wiederaufarbeitungsanlage Karlsruhe\". Dall'inizio degli anni '70 furono sviluppate, su indicazione del \"Bundesministerium f\u00fcr Forschung und Technologie\" nuovi, non nucleari, filoni di ricerca, come ad esempio in ambito ambientale. Con l'inizio della graduale eliminazione dell'energia nucleare in Germania, iniziarono programmi come il \"Projekts Schneller Br\u00fcter\", la fusione nucleare, meteorologia/clima, ambiente, genetica, tossicologia, microsistemica e fisica di base. Progetti come AANKA (luce di sincrotrone) o Kaskade in astrofisica, AUGER, e la ricerca sul Neutrino con l'esperimento KARMEN in Inghilterra. La misura della massa del Neutrino con il \"Tritium-Neutrino-Experiments\" (KATRIN) nel novembre 2006 con uno spettrometro, ha portato alla misurazione pi\u00f9 precisa al mondo. Ci\u00f2 ha portato alla modifica del nome da \"Kernforschungszentrum Karlsruhe\" in \"Forschungszentrum Karlsruhe\" con sottotitolo \"Technik und Umwelt\" nel 1995. Sottotitolo cambiato nel 2002 con \"in der Helmholtz-Gemeinschaft\". Un altro cambiamento \u00e8 avvenuto per tutti i 15 maggiori istituti di ricerca, con la fondazione nel 2001 della societ\u00e0 Helmholtz-Gemeinschaft dedicata a Hermann von Helmholtz e patrocinata dal Bundesministerium f\u00fcr Bildung und Wissenschaft.\nUnione dell'universit\u00e0 e del centro ricerche.\nDopo la fondazione del \"Kernforschungszentrums\" nel 1956 inizi\u00f2 la collaborazione con la \"Universit\u00e4t Karlsruhe\" con docenti dell'istituto per il centro ricerche. Nel 1964 vennero usate strutture del \"Kernforschungszentrum\" (centro ricerca di fisica nucleare), creando l'Istituto di fisica nucleare. Pi\u00f9 tardi l'istituto per la tecnica della propulsione nucleare fu creato, e successivamente l'istituto per la \"Mikrosystemtechnik\". Nel 1985 una prima fusione tra l'Istituto per la Meteorologia e la ricerca sul clima. Il 6 marzo 1996 con il \u201e\"Virtuellen Rechenzentrum\"\u201c il primo grande progetto di ricerca tra \"Universit\u00e4t\" e \"Forschungszentrum\", sul calcolo scientifico.\nLa fondazione del \"Karlsruher Instituts f\u00fcr Technologie\" avviene l'11 aprile 2006 con la sottoscrizione di Horst Hippler e Dieter Ertmann per la \"Universit\u00e4t\" assieme a Manfred Popp e Sigurd Lettow per il \"Forschungszentrum\". La pubblicazione dell'evento avvenne due settimane pi\u00f9 tardi, il 25 aprile 2006. La \u201einstitutionalisierte Zusammenarbeit\u201c dei partner inizi\u00f2 il 1\u00ba luglio 2006; venne usato da allora il logo del KIT.\nIl 13 ottobre 2006 inizi\u00f2 la prima \"Exzellenzinitiative\", assieme alla Ludwig-Maximilians-Universit\u00e4t M\u00fcnchen e la Technische Universit\u00e4t M\u00fcnchen. Con il benestare dei finanziamenti federali per il KIT, il Land e la Helmholtz-Gemeinschaft.\nIl contratto per la fondazione fu chiuso il 13 dicembre 2007 tra il \"Forschungszentrum Karlsruhe\" e la \"Universit\u00e4t Karlsruhe\". Nel febbraio 2008 una festa nella citt\u00e0 con ministri federali e del Land, sancisce l'unione.\nIl 1\u00ba ottobre 2009 il KIT, diventa ente di diritto pubblico (\u201estaatliche Einrichtung\u201c). La direzione dei due enti precedenti decade.\nOrigine del nome.\nIl nome KIT deriva dall'acronimo anglosassone, \"Massachusetts Institute of Technology\" (MIT), uno dei migliori enti di ricerca e insegnamento tecnoscientifici del mondo."}
{"id": "2128777", "revid": "712828", "url": "https://it.wikipedia.org/wiki?curid=2128777", "title": "Bascon", "text": ""}
{"id": "2128778", "revid": "88740", "url": "https://it.wikipedia.org/wiki?curid=2128778", "title": "Elezioni generali a Sark del 2008", "text": "Le elezioni generali di Sark del 2008, tenutesi il 10 dicembre (un riconteggio \u00e8 stato effettuato il giorno successivo, a causa del ridotto scarto di voti fra i candidati), sono state le prime elezioni dell'isola sotto una nuova costituzione.\nFino alla riforma, il parlamento locale, il \"Chief Pleas\", era formato da un rappresentante di ognuna delle famiglie tenutarie di una propriet\u00e0 sull'isola, pi\u00f9 dodici membri eletti, oltre al presidente del \"Chief Pleas\", il \"Seneschal\", ed al \"Seigneur\". Il nuovo sistema elettivo, approvato dal \"Chief Pleas\", il 16 gennaio 2008, prevede 28 seggi (con il titolo di \"Conseillers\", ovvero consiglieri); ulteriori due seggi sono riservati al \"Seigneur\" ereditario dell'isola ed al \"Seneschal\". La carica di \"Seneschal\" passa da tre anni ad un mandato a vita; met\u00e0 dei membri del \"Chief Pleas\" (estratti a sorte) avranno un mandato di due anni, gli altri di quattro, al fine di creare un sistema \"a rotazione\". L'ultima curiosit\u00e0 \u00e8 che ognuno degli aventi diritto pu\u00f2 esprimere 28 preferenze (una per ogni seggio elettivo del \"Chief Pleas\") La prima riunione del nuovo parlamento si \u00e8 tenuta il 21 gennaio 2009.\nI candidati alle elezioni sono stati 57 (12% della popolazione) per i 28 seggi. I candidati erano suddivisi tra i sostenitori del Seigneur e del vecchio sistema feudale e i sostenitori della democrazia, appoggiati dai miliardari fratelli Barclay, che tentavano di aumentare la loro influenza sull'isola. \nLa vittoria \u00e8 andata decisamente ai sostenitori del Seigneur, che hanno ottenuto 23 seggi su 28, evitando cos\u00ec ulteriori modifiche all'ordinamento dell'isola. \u00c8 divenuta ormai celebre la frase pronunciata dalla moglie del Seigneur a seguito delle negative reazioni dei Barclay al risultato elettorale: \"This is democracy!\" (\"Questa \u00e8 la democrazia!\") come a significare: \"L'avete voluta? Adesso vi dovete adeguare ai risultati!\". I Barclay tuttavia non sono stati cos\u00ec diplomatici: saputo che solo cinque dei loro candidati erano stati eletti, come ritorsione hanno chiuso tutte le loro attivit\u00e0 (alberghi, negozi, ecc...) sull'isola, causando il licenziamento di oltre 100 persone. A seguito della pressione mediatica a partire dal 2009 i fratelli Barclay hanno riaperto le loro attivit\u00e0 sull'isola.\nI risultati nel dettaglio sono stati i seguenti:\nLe seguenti elezioni, tenutesi con molto meno clamore mediatico l'8 dicembre 2010 hanno conservato invariato il rapporto di 23 a 5 fra i due partiti dell'isola.\nRisultati dell'elezione del 2010:"}
{"id": "2128780", "revid": "466539", "url": "https://it.wikipedia.org/wiki?curid=2128780", "title": "Aplodontia rufa", "text": "Il castoro di montagna (Aplodontia rufa ) \u00e8 un roditore, unica specie del genere Aplodontia () e della famiglia degli Aplodontidi, endemico dell'America settentrionale.\nEtimologia.\nL'epiteto generico deriva dalla combinazione delle due parole greche \"\u03b1\u03c0\u03bb\u03cc\u03c2-\", semplice e \"-\u03b4\u03cc\u03bd\u03c4\u03b9\", dente, con allusione alla forma elementare della superficie occlusale dei molari, mentre il termine specifico fa riferimento al colore rossastro della pelliccia. Nonostante il suo nome comune, questo roditore non \u00e8 affatto imparentato con il castoro, n\u00e9 vive esclusivamente in ambienti montani. Molto probabilmente invece quest'ultimo trae origine dall'abitudine di rosicchiare le cortecce degli alberi per mangiarle, in maniera simile al castoro vero e proprio.\nDescrizione.\nDimensioni.\nRoditore di grandi dimensioni, con la lunghezza della testa e del corpo tra 270 e 400\u00a0mm, la lunghezza della coda tra 10 e 50\u00a0mm, la lunghezza del piede tra 50 e 60 e un peso fino a 1,2\u00a0kg.\nCaratteristiche craniche e dentarie.\nIl cranio \u00e8 appiattito ed allargato posteriormente, la bolla timpanica \u00e8 a forma di fiasco e mancano i processi post-orbitali. Le placche zigomatiche sono sottili e disposte orizzontalmente, il foro infra-orbitale \u00e8 piccolo. Il palato \u00e8 largo e si estende oltre le radici dentarie. La mandibola, di tipo sciurognato (\"Fig.1\"), presenta un processo coronoide alto e quello angolare notevolmente inclinato. I muscoli del massetere originano dalle arcate zigomatiche, condizione nota come Protrogomorfa (\"Fig.2\"), retaggio delle forme pi\u00f9 arcaiche di roditori. Per questo motivo \u00e8 considerato il pi\u00f9 primitivo roditore vivente. I molari sono semplici, a crescita continua ed ipsodonti, ovvero con una corona alta, gli incisivi sono massicci, lisci e giallo-arancioni.\nSono caratterizzati dalla seguente formula dentaria:\nAspetto.\nL'aspetto \u00e8 quello di un grosso topo muschiato senza coda. Le orecchie e gli occhi sono piccoli, il corpo \u00e8 compatto, arrotondato e breve. La pelliccia \u00e8 corta, ruvida e densa, il colore generale del corpo varia dal rossastro scuro al bruno-grigiastro, talvolta in alcuni individui sono presenti dei riflessi giallo-brunastri, mentre le parti ventrali sono leggermente pi\u00f9 chiare. Una macchia biancastra \u00e8 presente sotto ogni orecchio, il quale \u00e8 piccolo. La muta stagionale \u00e8 poco significativa. La testa \u00e8 piatta e larga, con il naso leggermente arcuato. Gli arti sono corti e robusti. La coda \u00e8 rudimentale e ricoperta di peli. Le zampe sono provviste ciascuna di cinque robuste dita, gli artigli anteriori sono grandi e ricurvi, adattati per scavare, grattare ed arrampicarsi, eccetto il pollice parzialmente opponibile, il quale \u00e8 munito di un'unghia corta e compressa lateralmente. Le piante sono prive di peli fino al tallone, mentre l'andatura \u00e8 plantigrada. La vista e l'udito sono poco sviluppati, mentre l'olfatto e il tatto sono efficienti. La tibia e la fibula sono separate. Le femmine hanno un paio di mammelle pettorali, uno toracico e uno addominale. \u00c8 presente un osso penico sottile e ricurvo. Il numero cromosomico \u00e8 2n=46 ed \u00e8 ritenuto avanzato perch\u00e9 privo di autosomi acrocentrici.\nBiologia.\nComportamento.\n\u00c8 una specie principalmente fossoria e poco sociale, attiva maggiormente la notte in inverno e il giorno in estate. Pu\u00f2 arrampicarsi agilmente sugli alberi. Costruisce sistemi di gallerie di 12-16\u00a0cm di diametro in prossimit\u00e0 di densa vegetazione e in terreni solidi. Le gallerie tendono a irradiarsi da una camera centrale e possono arrivare ad una profondit\u00e0 fino a 2,7\u00a0m. Le tane possono avere oltre dieci uscite mimetizzate dalla vegetazione e particolari camere rivestite di foglie secche per nidificare, oppure per accumulare cibo ed altre utilizzate come latrine. Dopo essere state abbandonate, queste vengono normalmente riutilizzate da diversi altri piccoli mammiferi o anfibi. Il suo raggio d'azione non si estende oltre qualche metro dal rifugio e quando si sovrappone a quello di qualche suo consimile, viene difeso strenuamente. Emette suoni forti e fischi, inoltre produce strilli durante i combattimenti e digrigna i denti.\nAlimentazione.\nSi nutre di parti vegetali. In estate predilige felci, erba verde, le cortecce e le foglie di piante decidue. In inverno invece preferisce aghi di conifere e bacche di sempreverdi. Talvolta accumula erba secca e felci in pile all'entrata delle tane. Necessita di una vicinanza di fonti idriche permanenti ed incontaminate poich\u00e9 ha bisogno di bere una quantit\u00e0 elevata d'acqua, equivalente a circa un terzo del suo peso corporeo, per rimanere idratato e smaltire le tossine, a causa di un sistema renale rudimentale e poco efficiente. Solitamente ingerisce le sue stesse feci, particolarmente quelle pi\u00f9 morbide, per ottimizzare l'assorbimento di sostanze nutritive, mentre quelle pi\u00f9 dure vengono depositate nelle latrine.\nRiproduzione.\nGli accoppiamenti iniziano a novembre e dicembre, durante il quale nei maschi vi \u00e8 un aumento di dimensioni dei testicoli, della prostata e della ghiandola bulbo-uretrale. Nelle femmine durante l'estro invece si ingrossano le mammelle e la vulva si gonfia. Quelle con soltanto un anno di vita possono ovulare ma non accoppiarsi, dimostrando il fatto che l'ovulazione \u00e8 spontanea piuttosto che sincronizzata alla copulazione. Il picco della riproduzione avviene tra febbraio e marzo. Danno alla luce 2-3 piccoli una volta all'anno dopo una gestazione di 6-8 settimane. Alla nascita pesano circa 25,5\u00a0g, sono ciechi, praticamente privi di una pelliccia coprente e completamente indifesi. Dopo 6-8 settimane acquisiscono le maggiori funzionalit\u00e0 vitali. L'aspettativa di vita media in natura \u00e8 di 10 anni, mentre in cattivit\u00e0 \u00e8 di 6 anni.\nDistribuzione e habitat.\nQuesta specie \u00e8 distribuita in diverse popolazioni disgiunte negli Stati Uniti d'America occidentali e nel Canada sud-occidentale, dalla Columbia Britannica fino alla California e il Nevada occidentale attraverso gli stati di Washington e dell'Oregon.\nVive nelle foreste ripariali umide al livello del mare o foreste decidue montane. Preferisce zone con boscaglia e alberi a crescita secondaria. Si adatta agli insediamenti umani, dove talvolta cerca cibo nei giardini.\nTassonomia.\nSono state riconosciute 7 sottospecie:\nEvoluzione.\nLa famiglia degli aplodontidi si \u00e8 sviluppata nel corso dell'Eocene superiore, inizialmente con la sottofamiglia Prosciurinae durante una radiazione avvenuta tra l'Eocene e l'Oligocene, successivamente dagli Allomyinae durante il periodo tra Oligocene e Miocene e infine dagli Aplodontinae alla fine del Miocene. La superfamiglia Aplodontoidea comprende anche altre famiglie estinte, come i Mylagaulidae dal muso dotato di corna, e attualmente comprende un solo genere vivente, \"Aplodontia\". I primi rappresentavano una radiazione avvenuta nella prima parte del Miocene ed esibivano una divergenza estrema e una maggiore specializzazione. Il carattere pi\u00f9 vistoso nell'evoluzione della famiglia \u00e8 il progressivo sviluppo della condizione ipsodonte dei molari, ovvero di un innalzamento della corona dentaria. Come indicato dai resti fossili risalenti al tardo Oligocene, l'areale degli aplodontidi ha subito minimi cambiamenti. Il tentativo di espansione verso la Mongolia e negli stati americani pi\u00f9 centrali del Nevada e del Montana non ebbe seguito, tuttavia i Mylagaulidae riuscirono a popolare le grandi pianure americane fino agli inizi del Pliocene.\nPredatori.\n\u00c8 nota la predazione da parte della lince rossa, del coyote, del puma e dell'aquila reale. Moffette e donnole che normalmente utilizzano tane abbandonate dal castoro di montagna possono inoltre catturare i loro cuccioli.\nStato di conservazione.\nLa Lista rossa IUCN, considerato il vasto areale e la popolazione numerosa, classifica \"A.rufa\" come specie a rischio minimo (LC)."}
{"id": "2128783", "revid": "1305772", "url": "https://it.wikipedia.org/wiki?curid=2128783", "title": "David Wayne", "text": "Esistono pi\u00f9 persone di nome David Wayne:"}
{"id": "2128784", "revid": "1456895", "url": "https://it.wikipedia.org/wiki?curid=2128784", "title": "Ol'ga Zimina", "text": "\u00c8 Grande Maestro Femminile e Maestro Internazionale assoluto, due volte campionessa italiana nel 2017 e nel 2020.\nBiografia.\nSi \u00e8 laureata con lode in psicologia nel 2004 presso l'Universit\u00e0 Pedagogica di Vladimir. Dal 1999 al 2003 ha svolto l'attivit\u00e0 di insegnante di scacchi ai bambini dai 7 ai 9 anni presso la scuola pubblica di scacchi di Vladimir. Dal 2003 al 2004 ha tenuto presso la medesima scuola corsi di orientamento educativo e scacchistico per bambini di 10-14 anni.\nNel 2004 si \u00e8 trasferita in Italia, dove si \u00e8 sposata col candidato maestro modenese Gian Marco Marinelli.\nDal 2005 \u00e8 insegnante di scacchi per bambini e ragazzi dai 6 ai 17 anni.\nVive a Modena con il marito e la figlia Sofia.\nDal 2010 al 2016 ha vinto 7 Campionati Italiani Femminili a Squadre (CISF) con la squadra del Fischer Chieti., nel maggio 2018 ha vinto il suo ottavo CISF con la squadra del Caissa Italia Bologna, vincendo 3 partite sulle 3 disputate, nel maggio 2019 vince il nono CISF, il secondo con la squadra del Caissa Italia.\nHa raggiunto il massimo punteggio Elo nell'ottobre 2018 con 2431 punti elo (primo posto femminile in Italia e 36\u00aa mondiale.), superando il suo precedente record del luglio 2004, quando ancora gareggiava per la Russia, con 2430 punti Elo (30\u00aa al mondo in campo femminile e 6\u00aa russa)."}
{"id": "2128785", "revid": "1075510", "url": "https://it.wikipedia.org/wiki?curid=2128785", "title": "Henri Louis Duhamel du Monceau", "text": " \u00c8 stato anche ingegnere navale.\nBiografia.\nInizialmente desideroso di seguire le orme del padre studia diritto (negli anni 1718-1721) scoprendo in seguito la sua passione per la botanica. Nell'anno 1728 si presenta all'Accademia delle scienze.\nFu uno dei fondatori dell'\"Acad\u00e9mie de marine de Brest\", il 31 luglio 1752, famoso per aver pubblicato \"Les \u00e9l\u00e9ments d'architecture navale\". Si pensa che alcuni suoi lavori fossero stati di ispirazione ad Adam Smith per la sua opera \"An Inquiry into the Nature and Causes of the Wealth of Nations\" pubblicato poi nel 1776. Gli \u00e8 stato dedicato un asteroide, 100231 Monceau .\nOpere.\nFra le sue numerose opere le principali sono:"}
{"id": "2128786", "revid": "253269", "url": "https://it.wikipedia.org/wiki?curid=2128786", "title": "David Wayne (attore)", "text": "Biografia.\nFiglio di Helen Matilda Mason e John David McMeekan, perse la madre a soli quattro anni. Cresciuto nel Michigan, fu attivo sulle scene teatrali di Broadway fin dal 1938, poi si arruol\u00f2 volontario come autista d'ambulanza durante la seconda guerra mondiale, per la British Army in Nord Africa, per poi arruolarsi nella United States Army quando gli USA entrarono in guerra. Raggiunse il primo grande successo nel 1947 con la commedia \"Finian's Rainbow\", che gli valse il Theatre World Award e il premio Tony Award al miglior attore non protagonista in uno spettacolo.\nIl debutto nel cinema risale al 1949 con il ruolo di coprotagonista di Joseph Cotten nel film \"Il ritratto di Jennie\". Dello stesso anno \u00e8 la partecipazione alla commedia \"La costola di Adamo\" di George Cukor, nella quale Wayne interpret\u00f2 il brillante coprotagonista di Spencer Tracy, Katharine Hepburn e Judy Holliday. Tuttavia fu il teatro a continuare a dargli le maggiori soddisfazioni professionali, in particolare grazie al ruolo del marinaio Pulver in \"Mister Roberts\", che l'attore interpret\u00f2 a Broadway dal 1948 al 1951 al fianco di Henry Fonda, e alla parte di Sakini in \"La casa da t\u00e8 alla luna d'agosto\", ruolo che verr\u00e0 rilevato da Marlon Brando nella versione cinematografica del 1956.\nIl successo teatrale non imped\u00ec a Wayne di continuare a frequentare i set cinematografici. Nella prima met\u00e0 degli anni cinquanta recit\u00f2 pi\u00f9 volte a fianco della giovane Marilyn Monroe, nei film \"L'affascinante bugiardo\" (1951), \"Matrimoni a sorpresa\" (1952), \"La giostra umana\" (1953) e \"Come sposare un milionario\" (1953), e fu il coprotagonista maschile di Frank Sinatra nella commedia \"Il fidanzato di tutte\" (1955) e di Joanne Woodward nel dramma \"La donna dai tre volti\" (1957).\nImpegnato sui palcoscenici di Broadway durante tutti gli anni sessanta, fino al musical \"The Happy Time\" (1968), Wayne lavor\u00f2 ancora sporadicamente per il cinema. Tra i film da lui interpretati, da ricordare il fantascientifico \"Andromeda\", tratto da un racconto di Michael Crichton, e la commedia \"Prima pagina\" (1974) di Billy Wilder, accanto a Jack Lemmon e Walter Matthau.\nWayne \u00e8 conosciuto dal pubblico televisivo per il ruolo del Cappellaio Matto nella serie \"Batman\" (1966-1967), e soprattutto per il personaggio dell'ispettore Richard Queen, anziano e incorruttibile poliziotto newyorkese, nella serie televisiva \"Ellery Queen\", che interpret\u00f2 nella stagione 1975-1976 al fianco dell'attore Jim Hutton, e per il ruolo del dottor Amos Weatherby nella sitcom \"Visite a domicilio\", in onda per 57 episodi dal 1979 al 1982.\n\u00c8 morto nel 1995, a 81 anni, per un cancro ai polmoni."}
{"id": "2128787", "revid": "1577231", "url": "https://it.wikipedia.org/wiki?curid=2128787", "title": "Forum economico mondiale", "text": "Il Forum economico mondiale (nome originale in inglese: World Economic Forum, conosciuto anche come Forum di Davos) \u00e8 una fondazione senza fini di lucro con sede a Cologny, vicino a Ginevra, in Svizzera, nata nel 1971 per iniziativa dell'economista ed accademico Klaus Schwab.\nLa fondazione organizza ogni inverno, presso la cittadina sciistica di Davos in Svizzera, un incontro tra esponenti di primo piano della politica e dell'economia internazionale con intellettuali e giornalisti selezionati, per discutere delle questioni pi\u00f9 urgenti che il mondo si trova ad affrontare, anche in materia di salute e di ambiente. Oltre a questo incontro annuale, il Forum economico mondiale organizza ogni anno un meeting in Cina e negli Emirati Arabi Uniti e diversi incontri a livello regionale. La Fondazione produce anche una serie di rapporti di ricerca e impegna i suoi membri in specifiche iniziative settoriali.\nStoria.\nNell'estate 1971, Klaus Schwab, professore di business all'Universit\u00e0 di Ginevra, con il patrocinio della Commissione europea e delle associazioni industriali europee organizz\u00f2 presso il centro congressi di Davos il primo Simposio europeo del management con l'obiettivo di avvicinare le imprese europee alle pratiche manageriali statunitensi.\nLa scelta della sede sulle Alpi svizzere era dovuta tanto all'amenit\u00e0 del luogo, quanto alla tradizionale indipendenza del Paese alpino, ritenute condizioni favorevoli per la riuscita dell'iniziativa. Costitu\u00ec quindi l'European Management Forum, fondazione no profit con sede a Ginevra che diede avvio alla tradizione del meeting invernale di Davos. Gli inviti a partecipare, rivolti originariamente solo a manager ed imprenditori, furono estesi ai leader politici sin dall'edizione del gennaio 1974, quando la crisi energetica indusse ad includere nel dibattito, oltre ai temi strettamente manageriali, anche quelli economici di scala pi\u00f9 vasta . Nel 1987 la fondazione mut\u00f2 il nome in World Economic Forum.\nNegli anni, la partecipazione al meeting ha spesso fornito l'occasione per affrontare crisi bilaterali e negoziare soluzioni. Tra le altre, si ricordano la \"dichiarazione di Davos\" del 1988 tra Grecia e Turchia, che contribu\u00ec al superamento della crisi bellica tra i due Paesi, il primo incontro tra ministri nordcoreani e sudcoreani nel 1989, l'incontro del 1992 sulla questione sudafricana tra de Klerk, Mandela e Buthelezi e l'accordo quadro su Gaza e Gerico stipulato nel 1994 tra Shimon Peres e Yasser Arafat.\nNel 2020 e nel 2021, durante la pandemia di Covid 19, il World Economic Forum ha sviluppato una proposta per superare i periodi di instabilit\u00e0 globale attraverso l'alleanza tra governi, imprese e organizzazioni della societ\u00e0 civilie, in modo da sviluppare un'economia degli stakeholder che promuova un mondo pi\u00f9 \"resiliente, equo e sostenibile\" sfruttando le opportunit\u00e0 della quarta rivoluzione industriale. La proposta, presentata con il nome di Grande Reset, ha avuto vasta eco .\nOrganizzazione.\nIl World Economic Forum si considera \"impegnato a migliorare la condizione del mondo\" e si sforza di essere imparziale e privo di vincoli di natura politica, ideologica o nazionale. Sino al 2012 ha avuto lo status di osservatore presso il Consiglio economico e sociale delle Nazioni Unite.\nLa fondazione \u00e8 finanziata dalle circa mille imprese associate, in genere multinazionali con fatturato superiore ai 5 miliardi di euro (sebbene si registrino differenze in base all'area geografica o al settore industriale). Le imprese associate sono quasi sempre leader nel proprio settore o Paese e hanno un ruolo chiave nell'orientarne gli sviluppi futuri. La quota di adesione versata dalle imprese varia in base al loro livello di coinvolgimento, e allo status di partner strategici, partner settoriali e partner regionali. Il massimo organo di governo del WEF \u00e8 il consiglio della fondazione.\nNel 2006 il WEF ha affiancato alla sua sede svizzera, situata nella cittadina di Cologny, gli uffici regionali di New York (Stati Uniti d'America) e Pechino (Cina).\nAttivit\u00e0.\nForum invernale di Davos.\nIl principale evento organizzato dal Forum economico mondiale \u00e8 il forum che si tiene con cadenza annuale a fine gennaio presso la cittadina sciistica di Davos, nel Cantone dei Grigioni in Svizzera. L'incontro \u00e8 a inviti e si tiene a porte chiuse, sebbene venga diffusa la registrazione di specifici eventi, come la sessione plenaria. In occasione dell'incontro, i vertici delle imprese associate alla fondazione incontrano una ristretta platea di leader politici e di organizzazioni non governative, esponenti della comunit\u00e0 scientifica, leader religiosi e giornalisti. Nei cinque giorni dell'evento sono oltre 200 gli eventi in programma, sui temi chiave del dibattito mondiale, quali conflitti internazionali, povert\u00e0 e problemi ambientali.\nAltri eventi.\nDal 2007 le citt\u00e0 cinesi di Dalian e Tianjin sono alternativamente sede del \"meeting annuale dei nuovi campioni\" (comunemente definito Davos estate), che vede una platea di circa 1.500 partecipanti, per lo pi\u00f9 di Paesi emergenti: esponenti delle imprese a rapido sviluppo, pionieri tecnologici, futuri leader globali. Inoltre, il Forum economico mondiale organizza ogni anno incontri di carattere regionale (in America Latina, in Medio Oriente, in Asia e in Africa) per favorire l'incontro fra imprese multinazionali, governi locali e organizzazioni non governative.\nIl Forum dei giovani leader globali riunisce, previa segnalazione, 800 persone con meno di 40 anni dalle spiccate attitudini alla leadership, nelle intenzioni degli organizzatori in grado di rappresentare tutti gli stakeholder.\nDal 2000, infine, insieme alla Schwab Foundation for Social Entrepreneurship il WEF promuove un meeting fra imprenditori sociali, finalizzato a sottolineare il ruolo delle imprese sociali nello sviluppo della societ\u00e0 e nella risoluzione dei suoi problemi. Nell'ambito del WEF sono state intraprese iniziative per il contrasto alle malattie infettive, in favore dell'educazione all'ICT e per il contrasto alla corruzione.\nPubblicazioni.\nLa fondazione opera anche come un think tank e pubblica numerosi documenti di approfondimento, sotto forma di report e analisi di scenario, sui temi della crescita economica, della finanza, della sostenibilit\u00e0 ambientale, dello sviluppo sociale e della salute..\nSi ricordano il Global Competitiveness Report (1979) sulla competitivit\u00e0 dei Paesi, il Global Information Technology Report (2001) sulla disponibilit\u00e0 di tecnologie informatiche, il Global Gender Gap Report sull'uguaglianza di genere; il Global Risks Report (2006) sui principali rischi globali, il Travel and Tourism Competitiveness Report (2007) sulla competitivit\u00e0 dei trasporti e nel turismo; il Financial Development Report (2008) per la valutazione e il miglioramento dei sistemi finanziari, e il Global Enabling Trade Report (2008) per la promozione del commercio internazionale. Analoghi report sono prodotti dal \"Risk Response Network\", specificatamente sul tema dei rischi globali, potenzialmente in grado di provocare significativi danni all'economia e alle persone.\nCritiche.\nIl World Economic Forum \u00e8 spesso criticato per la creazione di una ricca \u00e9lite globale senza legami con le societ\u00e0 pi\u00f9 ampie, per l'opacit\u00e0 dei processi decisionali, la scarsa attenzione alle questioni di genere e la mancanza di trasparenza finanziaria.\nDalla fine degli anni novanta \u00e8 stato duramente contestato, insieme al G7, alla Banca Mondiale, al Fondo Monetario Internazionale e all'Organizzazione Mondiale del Commercio, dal movimento no-global, secondo il quale il capitalismo e la globalizzazione erano alla base dell'incremento della povert\u00e0 e della distruzione dell'ambiente. Il linguista statunitense Noam Chomsky, esponente di spicco della sinistra no global, ha definito propagandistico il ricorso al termine \"globalizzazione\" usato in riferimento alle politiche commerciali proposte dal World Economic Forum e, all'opposto, l'impiego della locuzione \"no global\" per chiunque propugni ogni diversa modalit\u00e0 di integrazione internazionale.\nUn altro elemento di critica \u00e8 legato al ruolo preponderante che i partner strategici del WEF, alcuni dei quali sono stati condannati per violazioni dei diritti umani, hanno nella definizione dei temi discussi nei meeting. Un terzo aspetto fortemente criticato \u00e8 il progressivo allontanamento dei temi e dei relatori del meeting di Davos dall'economia propriamente detta, in favore di argomenti e ospiti in grado di attrarre maggiormente l'attenzione della stampa. Per questa ragione, e in opposizione alla scelta di tenere parte dei lavori a porte chiuse, sono sorte iniziative parallele, quali l'Open Forum Davos organizzato nella medesima localit\u00e0 dalla Federazione delle Chiese protestanti svizzere. Un altro contro-evento organizzato dal 2000 \u00e8 l'assegnazione dei Public Eye Awards alle imprese che si distinguono per le pratiche pi\u00f9 irresponsabili.\nIn diverse occasioni, in concomitanza con il meeting di Davos e con le altre iniziative del WEF sono state organizzate affollate manifestazioni di protesta da parte degli attivisti no global. I media svizzeri hanno spesso stigmatizzato il costo delle imponenti misure di sicurezza previste per far fronte a tali manifestazioni, ricadente in parte sugli organizzatori del meeting, in parte sulle autorit\u00e0. In risposta alle critiche della societ\u00e0 civile svizzera, il governo federale svizzero ha deciso nel febbraio 2021 di ridurre i suoi contributi annuali al WEF."}
{"id": "2128792", "revid": "110157", "url": "https://it.wikipedia.org/wiki?curid=2128792", "title": "Parco dei Ligustri", "text": "Il Parco dei Ligustri \u00e8 un parco botanico che si trova a Loreto Aprutino. \u00c8 il risultato di un importante progetto di recupero e riqualificazione di un vecchio giardino abbandonato. Si trova a pochi passi dalla Fontana Grande, storico monumento simbolo della cittadina di Loreto.\nStoria.\nIl progetto Parco dei Ligustri ha inizio nel 1998 con il recupero ambientale di un vecchio giardino abbandonato risalente agli anni Trenta del Novecento e situato ai piedi del borgo di Loreto Aprutino. Un progetto ambizioso, che sembrava quasi impossibile, visto il degrado dell'area e le difficolt\u00e0 di gestione.\nDal 1998 al 2005, il sito venne sottoposto a una totale riorganizzazione e nella nuova progettazione divennero fondamentali gli aspetti naturalistici, paesaggistici ed estetici. Vennero inseriti, oltre a piante esotiche e ornamentali, anche numerose variet\u00e0 floristiche autoctone e della flora mediterranea, ideali per ospitare piccoli mammiferi, uccelli, insetti utili, api e farfalle. Nel 2006 venne realizzato un giardino acquatico per coltivare piante acquatiche autoctone ed esotiche e per dar vita a un ecosistema lacustre. Dal 2011 il giardino si \u00e8 arricchito di architetture verdi realizzate intrecciando alberi e arbusti di alloro e ligustro oltre a pergolati in canna di bambu che incorniciano statue, anfore e vedute sul centro storico di Loreto.\nFonte Grande.\nSi tratta di una fontana monumentale in mattoni a vista, situata dentro il parco. La fonte risale al 1838, realizzata per volere del Barone Treccia Casamarte, disegnata anche in una tela conservata nella chiesa collegiata di San Pietro, in cima al paese di Loreto.\nLa fontana sfrutta la presenza di sorgenti, molto ricche nel contado loretano, \u00e8 caratterizzata da una macchina scenica complessa, un nicchiobe principale con delle cannelle alla base, e due grandi bracci laterali che pretendono in avanti, molto lunghi per concedere alle bestie di abbeverarsi e alle lavansaie di lavare i panni. I due bracci terminano in edicole con facciata a triangolo, con ai vertici delle palle sferiche di pietra.\nLa collezione botanica.\nIl nome \"Parco dei Ligustri\" deriva dalla presenza di boschetti e siepi di \"Ligustrum\": \"Ligustrum lucidum\", \"Ligustrum vulgare\" e \"Ligustrum ovalifolium\", che producono profumatissime fioriture in tarda primavera e estate, particolarmente gradite da farfalle come \"Papilio machaon\", \"Iphiclides podalirius\", \"Aglais io\" e \"Vanessa atalanta\".\nOspita una importante collezione botanica che vanta numerose specie esotiche, autoctone, acquatiche e officinali. Tutto il giardino \u00e8 visitabile attraverso un articolato percorso che parte dal viale principale.\nTra le specie floristiche di pregio si possono ammirare centenari esemplari di \"Buxus sempervirens\" oltre a grandi alberi di \"Cupressus\", \"Ulmus minor\" e \"Robinia pseudoacacia\". In giardino spiccano fioriture di \"Buddleja davidii\", \"Forsythia\", \"Arbutus unedo\", \"Viburnum\", \"Acacia dealbata\" (mimosa), alberi di \"Prunus cerasifera\", alberi da frutto (aranci, mandarini, meli e peri, kaki, albicocchi, fichi, noci e noccioli), Yucche, \"Cordyline\", \"Quercus ilex\", \"Rhamnus alaternus\", \"Acer campestre\", \"Acer pseudoplatanus\", \"Laurus nobilis\", \"Cycas revoluta\", piante grasse, piante aromatiche, cespugli di \"Elaeagnus\" , siepi di \"Pyracantha coccinea\" e \"Crataegus\", \"Cistus\", \"Rosa\u00a0sempervirens\", \"Vitex agnus-castus\", palmizi con \"Phoenix canariens\", \"Trachycarpus fortunei\" e \"Chamaerops humilis\".\nTra le specie acquatiche nel laghetto spiccano la elegante \"Nymphaea alba\", la \"Pontederia cordata\" e diverse specie di \"Juncus\" e \"Carex\"."}
{"id": "2128793", "revid": "190578", "url": "https://it.wikipedia.org/wiki?curid=2128793", "title": "Paulo Maluf", "text": "Biografia.\nPaulo Maluf \u00e8 figlio degli immigrati libanesi Salim Farah Maluf e Maria Est\u00e9fano Maluf, provenienti da una famiglia di industriali che all'inizio del secolo scorso decise di investire in Sud America, iniziando dalla fabbricazione di compensato ed altri laminati pressati, fino a fondare la \"\"Eucatex\", che \u00e8 stata fin dall'inizio una delle pi\u00f9 importanti industrie del settore legno in America latina; suo nonno, Miguel Est\u00e9fano, rappresentava una delle maggiori fortune dello Stato di San Paolo nei decenni 1930-1940.\nPaulo Maluf ha studiato presso il Collegio San Luis, in San Paolo, Istituto noto per il rigore e per la qualit\u00e0 dell'insegnamento dei padri Gesuiti.\nEntra in politica col movimento studentesco presso l'Universit\u00e0 di San Paolo, dove frequentando la facolt\u00e0 di ingegneria civile presso \"Escola Polit\u00e9cnica da Universidade de S\u00e3o Paulo\" \u00e8 parte del \"Gr\u00eamio dos Estudantes da Faculdade\"\".\nSi forma impresiarialmente poi nel 1954, avvicendandosi a capo delle societ\u00e0 di famiglia al fratello Roberto. Dal 1955 al 1967, Maluf ha lavorato ininterrottamente come imprenditore.\nMaluf \u00e8 stato due volte sindaco di San Paolo nel 1969 e nel 1992, \u00e8 stato Segretario dei trasporti nel 1971-1974 ed \u00e8 stato governatore dello Stato di San Paolo nel periodo 1979-1982.\nNel 1984 fu designato come candidato alla presidenza della repubblica per il Partito Democratico Sociale, e nel 1985 ottenne il 27.27% dei voti, non venendo eletto.\nIscritto al Partido Progressista, \u00e8 il presidente della sede paulista del partito.\nAttualmente ricopre la carica di Deputato Federale per lo Stato di San Paolo, eletto col numero di voti pi\u00f9 alto di tutta la nazione nelle elezioni del 2006, quando ha ricevuto 739.827 voti dai cittadini dello Stato di San Paolo.\nCandidato come di sindaco di San Paolo per il PP nel 2008 ha ottenuto il quarto posto. Paulo Maluf e\u00b4stato candidato alla presidenza della repubblica per due volte, nel 1985 (elezione indiretta) e nel 1989 senza per\u00f2\u00b4mai venire eletto.\nVita privata.\nDal 1955 \u00e8 sposato con Sylvia Lutfalla con la quale ha avuto quattro figli e tredici nipoti."}
{"id": "2128794", "revid": "695564", "url": "https://it.wikipedia.org/wiki?curid=2128794", "title": "World Tour 2009", "text": ""}
{"id": "2128798", "revid": "319590", "url": "https://it.wikipedia.org/wiki?curid=2128798", "title": "Jos\u00e9 Artigas", "text": ""}
{"id": "2128799", "revid": "15756", "url": "https://it.wikipedia.org/wiki?curid=2128799", "title": "Nicolas Leblanc", "text": "Primi tempi.\nSuo padre, un ufficiale minore addetto al lavoro del ferro, mor\u00ec quando Nicolas aveva 11 anni. Fu dunque mandato a vivere con il medico Bien, un caro amico di famiglia. Crescendo sotto la sua influenza sviluppa un vivo interesse per la medicina. Nel 1759, quando Bien mor\u00ec, si iscrisse all'Ecole de Chirurgie a Parigi per studiare medicina.\nLaureatosi in chirurgia, Leblanc apr\u00ec uno studio medico. Si spos\u00f2 nel 1775, ed ebbe il primo figlio quattro anni dopo. Incapace di provvedere alla famiglia con i soli onorari medici, nel 1780 accett\u00f2 un lavoro come medico generico presso la famiglia di Luigi Filippo II di Borbone-Orl\u00e9ans, Duca d'Orl\u00e9ans.\nIl processo Leblanc.\nNel 1775, l'Accademia della Scienze Francese offr\u00ec un premio a chi avesse trovato il modo di produrre carbonato di sodio a partire dall'economico sale marino (cloruro di sodio).\nNicolas Leblanc vi riusc\u00ec nel 1791, con un procedimento che richiedeva due passaggi.\nDurante il primo, il cloruro di sodio viene mischiato all'acido solforico concentrato ad una temperatura di 800-900\u00a0\u00b0C; si libera acido cloridrico, lasciando del solfato di sodio solido. Nel secondo passaggio, il solfato di sodio polverizzato, mischiato con il carbone ed il calcare, viene nuovamente riscaldato nella fornace.\nSuccessivamente, un'industria di sua propriet\u00e0, fu in grado di produrre 320 tonnellate di carbonato di sodio l'anno.\nIl processo Leblanc, comunque, \u00e8 diventato obsoleto, superato dal pi\u00f9 redditizio processo ideato da Ernest Solvay nel 1861.\nLa morte.\nDue anni dopo lo stabilimento venne confiscato dal governo rivoluzionario, che rifiut\u00f2 di pagargli i soldi del premio vinto 10 anni prima.\nNel 1802 Napoleone gli restitu\u00ec la fabbrica (non i soldi), ma Leblanc non poteva permettersi di rimetterla in produzione.\nSi suicid\u00f2 nel 1806 con un colpo di pistola in testa."}
{"id": "2128800", "revid": "1226", "url": "https://it.wikipedia.org/wiki?curid=2128800", "title": "Reazioni chimiche", "text": ""}
{"id": "2128801", "revid": "1005847", "url": "https://it.wikipedia.org/wiki?curid=2128801", "title": "Consiglio della Corona", "text": "Il Consiglio della Corona (in francese: \"Conseil de la Couronne\") \u00e8 un organo dell'amministrazione del Principato di Monaco, creato con ordinanza del principe Luigi II il 17 novembre 1942.\nSi compone di 7 membri, tutti di nazionalit\u00e0 monegasca; il presidente e due membri sono scelti dal principe, i quattro membri restanti sono scelti dal Consiglio nazionale.\nSi riunisce almeno due volte l'anno, viene consultato per la ratifica di trattati internazionali, per la dissoluzione del Consiglio nazionale e per le questioni relative alla naturalizzazione. Un altro compito sarebbe quello di ratificare le domande di grazia e amnistia, ma finora nessuna richiesta \u00e8 mai arrivata al Consiglio della Corona.\nL'attuale presidente \u00e8 Michel-Yves Mourou.\nAttuale composizione del Consiglio della Corona.\nIl Consiglio della Corona \u00e8 cos\u00ec composto:"}
{"id": "2128808", "revid": "290948", "url": "https://it.wikipedia.org/wiki?curid=2128808", "title": "Febbrifugo", "text": ""}
{"id": "2128809", "revid": "290948", "url": "https://it.wikipedia.org/wiki?curid=2128809", "title": "Tripanosoma", "text": ""}
{"id": "2128810", "revid": "832115", "url": "https://it.wikipedia.org/wiki?curid=2128810", "title": "Gianfranco Monaldi", "text": "Biografia.\nSpecializzato in musica da film e strumentale, nella seconda met\u00e0 degli anni sessanta fu autore delle colonne sonore di vari film, specie di genere musicarello, tra cui \"Lisa dagli occhi blu\" e \"Nessuno mi pu\u00f2 giudicare\". In quel periodo, era solito accompagnare i cantanti del Festival di Sanremo con la sua orchestra.\nNel 1967 pubblic\u00f2 un 33 giri con versioni strumentali di canzoni di Vittorio Mascheroni.\nCollabor\u00f2 con numerosi artisti tra cui Betty Curtis, Caterina Caselli, Don Backy, Gigliola Cinquetti, Marcella Bella, Loredana Bert\u00e8, Francesco Guccini, Pierangelo Bertoli e Umberto Tozzi, a volte come compositore, altre come arrangiatore. Contribu\u00ec alla costruzione di uno stile che accomunava parecchi brani della casa discografica CGD.\nIn qualit\u00e0 di direttore d'orchestra, partecip\u00f2 a due edizioni del Concorso Eurovisione della Canzone, accompagnando in entrambi i casi Gigliola Cinquetti. Nel 1964 a Copenaghen vinse con Non ho l'et\u00e0 (la stessa canzone con la quale aveva vinto due mesi prima a Sanremo) mentre, dieci anni dopo a Brighton ottenne il secondo posto con \" S\u00ec \" battuta soltanto dal gruppo svedese degli ABBA, diventati poi famosissimi in tutto il mondo.\nContribu\u00ec sostanzialmente agli arrangiamenti dei Pooh del periodo rock progressivo dal 1971 al 1977, sostenendo il complesso con una nutrita orchestra di archi e fiati, ideando arrangiamenti anche molto elaborati alla ricerca di un accompagnamento elegantissimo. Sempre nello stesso periodo, scrisse arrangiamenti anche per i Camaleonti. Con il consueto organico dell'orchestra sinfonica, si \u00e8 distinto in seguito per l'orchestrazione dei brani \"Sparring Partner\" e \"Macaco\" nell'album \"Paolo Conte (1984)\". Continu\u00f2 la collaborazione con i Pooh in qualit\u00e0 di consulente agli arrangiamenti fino al 1985, anno in cui decise di ritirarsi."}
{"id": "2128812", "revid": "113673666", "url": "https://it.wikipedia.org/wiki?curid=2128812", "title": "Amore proibito (telenovela)", "text": "Amore proibito (\"Amor prohibido\") \u00e8 una telenovela argentina realizzata nel 1986 ed interpretata dall'attrice messicana Ver\u00f3nica Castro al fianco del venezuelano Jean Carlo Simancas.\nVersione italiana.\nIn Italia \u00e8 stata trasmessa per la prima volta da Odeon TV, successivamente da Rete A ed in seguito dal circuito Cinquestelle, mentre dal 26 maggio 2010 \u00e8 tornata in replica sul canale tematico di Sky Lady Channel.\nLa versione italiana \u00e8 a cura della Videodelta - Telecitt\u00e0 (TO). In questa telenovela Ver\u00f3nica Castro \u00e8 doppiata da Germana Pasquero.\nLa sigla originale \"Nunca lo sabr\u00e1\" e quella italiana \"N\u00e9 amico n\u00e9 amante\" sono entrambe interpretate da Ver\u00f3nica Castro.\nTrama.\nL'amore proibito a cui fa riferimento il titolo \u00e8 quello extraconiugale tra l'infelice Nora (Ver\u00f3nica Castro), sposata per volere della madre con Francesco, un uomo burbero e anziano divenuto impotente in seguito a un incidente, e il giovane ed umile Miguel \u00c1ngel (Simancas) che si guadagna da vivere lavorando in un supermercato. La relazione \u00e8 osteggiata sia dal geloso Francesco, sia dai suoi figli: Marina, innamorata a sua volta di Miguel \u00c1ngel, e il subdolo Quique che, segretamente infatuato di Nora, la ricatta.\nTra i due amanti si intrometter\u00e0 anche Elvira, una dipendente di Francesco, che viene costretta dal padre a diventare l'amante dell'anziano datore di lavoro nell'intento di appropriarsi di tutti i suoi averi.\nNote tecniche.\nCoprodotta da A.P.A (Agrupacion Productoras Argentinas), soggetto di Alberto Migre, sceneggiatura Jorge Maestro e Sergio Vaimman, scenografia Horacio Esquivel, luci Walter Dilella, produzione Gerardo Millone, produzione generale Teresa Walger, regia Rodolfo Hoppe."}
{"id": "2128813", "revid": "117301311", "url": "https://it.wikipedia.org/wiki?curid=2128813", "title": "Albina di Cesarea", "text": " \nAgiografia.\nNata a Cesarea e appartenente alla \"gens Albina\", un'antica stirpe romana, era una fanciulla molto bella e nota in citt\u00e0 perch\u00e9 dotata di grande intelligenza, ma anche di grande piet\u00e0 verso il prossimo. Quando l'imperatore Decio, al potere dal 249 al 251, decise di restaurare e promuovere la religione romana, stabil\u00ec l'obbligo per tutti i cittadini romani di sacrificare agli dei dello Stato; in cambio avrebbero ricevuto un \"libellus\", una sorta di certificato attestante l'espletamento del sacrificio.\nAlbina si rifiut\u00f2 di sacrificare agli dei dichiarando: \u00abIo mai cesser\u00f2 di confessare la mia fede in Cristo, mio Signore, nel quale confida l'anima mia ed in onore del quale io elevo la mia lode\u00bb.\nFu quindi decapitata, e il suo corpo, posto in un'imbarcazione assieme a quello di altri cristiani, fu lasciato andare alla deriva nel Mediterraneo, approdando alla spiaggia di Scauri, dove fu pietosamente raccolto e seppellito a Gaeta insieme a quello di Erasmo di Formia.\nCulto.\nIl culto di sant'Albina fu diffuso nell'antichit\u00e0 nell'area di Gaeta, ed essa era spesso paragonata a Reparata di Cesarea di Palestina, infatti a Scauri di Minturno esiste una parrocchia a lei dedicata.\nIl Martirologio romano fissa la memoria liturgica il 16 dicembre."}
{"id": "2128815", "revid": "75835449", "url": "https://it.wikipedia.org/wiki?curid=2128815", "title": "Franco Monaldi", "text": ""}
{"id": "2128817", "revid": "400694", "url": "https://it.wikipedia.org/wiki?curid=2128817", "title": "James Muspratt", "text": "Biografia.\nPi\u00f9 giovane dei tre figli di un mercante, dopo la morte di suo padre, avvenuta nel 1810, si rec\u00f2 nel 1812 in Spagna dove partecip\u00f2 alla guerra locale. In seguito scappando dai francesi arriv\u00f2 a Lisbona. Tornato poi a Dublino nel 1814, inizi\u00f2 a lavorare nel campo chimico con Thomas Abbott.\nFamoso per avere avviato il processo che riguardava la produzione in larga scala di soda dal sale, migliorando la qualit\u00e0 del prodotto venduto. La sua black-ash conteneva gi\u00e0 una percentuale in peso di soda doppia rispetto allo standard precedente (40% contro il 20%) accanto ad alcune impurezze di cloruri e solfuri, che vennero tolte nel 1830 quando si inizi\u00f2 a commercializzare la white-ash, (carbonato sodico anidro). \nVita privata.\nNel 1819 si spos\u00f2 con Julia Josephine Connor dalla quale ebbe 10 figli, 3 dei quali morirono durante l'infanzia. Tra i suoi figli James Sheridan Muspratt, continu\u00f2 le ricerche del padre."}
{"id": "2128823", "revid": "179078", "url": "https://it.wikipedia.org/wiki?curid=2128823", "title": "Santi Processo e Martiniano", "text": ""}
{"id": "2128825", "revid": "1782831", "url": "https://it.wikipedia.org/wiki?curid=2128825", "title": "Mehcad Brooks", "text": "Biografia.\nNato e cresciuto a Austin, in Texas, studia presso la L.C. Anderson High School e successivamente frequenta la scuola di cinema della University of Southern California. Dopo aver lavorato come modello, inizia ad aver le prime esperienze come attore, appare in alcuni episodi di serie televisive come \"Boston Public\", \"Malcolm\" e \"Cold Case\".\nBrooks acquista popolarit\u00e0 grazie al ruolo di Matthew Applewhite nella seconda stagione della serie televisiva \"Desperate Housewives\". Dopo l'esperienza in \"Desperate Housewives\", ottiene i suoi primi ruoli cinematografici, \u00e8 il cestista Harry Flournoy nel film sportivo \"Glory Road - Vincere cambia tutto\" e il soldato Ennis Long nel drammatico \"Nella valle di Elah\".\nHa recitato nella seconda stagione della serie televisiva \"True Blood\", nel ruolo di Benedict \"Eggs\" Talley. Dopo l'esperienza in \"True Blood\", assieme a Fernando Verdasco, Hidetoshi Nakata e Kellan Lutz, \u00e8 testimonial dalla campagna di intimo di Calvin Klein.\nNel 2010 recita al fianco di Queen Latifah e Common nel film \"Rimbalzi d'amore\". Nello stesso anno lavora in due serie televisive, \"The Deep End\" e \"My Generation\", entrambe cancellate dopo pochi episodi.\nNel 2018 partecipa al film \"Inganni online\" con Whoopi Goldberg. Tre anni dopo torna quindi sul grande schermo interpretando Jax Briggs nel film \"Mortal Kombat\".\nDoppiatori italiani.\nNelle versioni in italiano dei suoi lavori, Mehcad Brooks \u00e8 stato doppiato da:"}
{"id": "2128826", "revid": "48344", "url": "https://it.wikipedia.org/wiki?curid=2128826", "title": "Vele di Scamp\u00eca", "text": ""}
{"id": "2128829", "revid": "339392", "url": "https://it.wikipedia.org/wiki?curid=2128829", "title": "Faida di Scamp\u00eca", "text": ""}
{"id": "2128831", "revid": "125825503", "url": "https://it.wikipedia.org/wiki?curid=2128831", "title": "This Is England (film)", "text": "This Is England \u00e8 un film del 2006 diretto da Shane Meadows.\nDal film sono state tratte le miniserie televisive \"This Is England '86\", \"This Is England '88\" e \"This Is England '90\", ambientate rispettivamente 3, 5 e 7 anni dopo gli eventi narrati nella pellicola.\nTrama.\nMidlands (Inghilterra), luglio del 1983. Shaun Field \u00e8 un timido ragazzino di dodici anni che, dopo la tragica morte del padre durante la guerra delle Falkland, vive da solo con la madre ed \u00e8 costantemente vittima di bullismo da parte dei suoi compagni di scuola, che spesso e volentieri lo prendono di mira per il suo vestiario considerato ormai antiquato, come ad esempio i suoi pantaloni a zampa di elefante.\nL'ultimo giorno di scuola, durante uno degli sfott\u00f2 di cui \u00e8 abitualmente vittima in classe, Shaun ha un violento litigio con Harvey, uno dei ragazzini che pi\u00f9 di tutti lo perseguita, per via di una battuta molto offensiva da lui proferita nei confronti di suo padre caduto in battaglia. Sulla via di casa, ancora infuriato per il suo battibecco a scuola, Shaun s'imbatte in un gruppo di skinhead capitanato dal giovane Woody, che lo fa sentire da subito il benvenuto all'interno della \"gang.\"\nIl gruppo, nonostante sia composto da ragazzi e ragazze appartenenti alle diverse sottoculture del periodo, \u00e8 molto coeso e affiatato. Oltre a Woody (skinhead), i componenti sono la sua fidanzata Lol (skingirl/sort), Smell (new romantic), Gadget (skinhead), Milky (rude boy), di origine giamaicana, Pukey (street skinhead), Kelly (skingirl), Pob (rude girl), Kes (herbert), Trev (skingirl) e Meggy (skinhead). Il gruppo si dimostra incurante del suo modo di vestire, percepito come da \"sfigato\" dai suoi coetanei, accogliendolo invece a braccia aperte come compagno e coinvolgendolo attivamente in feste e scorribande. Shaun non impiega molto a inserirsi, abbracciando la moda skin come la caratteristica rasatura a zero dei capelli ed acquisendo man mano molta pi\u00f9 sicurezza ed autostima, al punto da provare con disinvoltura un approccio con la pi\u00f9 grande Smell.\nUn giorno, il gruppo riceve la visita di Combo, vecchio \"leader\" della banda, carismatico ma dalle tendenze sociopatiche, appena uscito di galera assieme al suo compagno di prigionia Banjo, un violento e imponente naziskin costantemente armato di coltello, che rivendicando per s\u00e9 il ruolo ora ricoperto da Woody, vorrebbe politicizzare il gruppo in senso neonazistico. In carcere, infatti, Combo \u00e8 venuto a stretto contatto con diversi esponenti di gruppi skinhead di estrema destra, che lo hanno col tempo convertito alle loro idee ultranazionaliste e razziste. A causa di ci\u00f2 si viene a formare ineluttabilmente una profonda frizione in seno al gruppo, che di l\u00ec a poco finisce per dividersi in due fazioni distinte: quella \"traditional\" (apolitica) di Woody e quella suprematista bianca di Combo, con Shaun, il facinoroso Pukey, Gadget, che si sentiva spesso bullizzato da Woody a causa del suo sovrappeso, e Meggy che passano dalla parte di quest'ultimo.\nTra Shaun e Combo si instaura gradualmente un forte legame, venendosi a formare una sorta di rapporto maestro-allievo. Quando Combo decide di portare il suo gruppo a un raduno del \"National Front\" britannico, un intimorito Pukey comincia a ricredersi sull'ideologia politica del gruppo, venendovi quindi bruscamente cacciato per far ritorno in quello di Woody. Da l\u00ec in poi, Combo e i suoi si dedicano a ogni genere di antagonismo becero e bigotto, come il \"Paki bashing\" (il pestaggio di gruppo di immigrati pakistani), andando anche a devastare l'emporio del signor Sandhu, da cui lo stesso Shaun era stato in precedenza bandito.\nLa situazione per\u00f2 precipita definitivamente quando Combo, dopo essere stato brutalmente respinto da Lol, con la quale aveva avuto un rapporto sessuale anni addietro e per la quale, nonostante sia ora la ragazza di Woody, nutre ancora dei sentimenti, cade in una profonda depressione. Volendo tirarsi un po' su, decide di tenere una festa in casa sua, invitandovi anche Milky per farsi vendere una partita di marijuana. Durante i festeggiamenti, con entrambi gli uomini sotto effetto dell'erba, i due hanno modo di legare, ponendo cos\u00ec da parte le tensioni politico-razziali sorte tra di loro, fino a quando Milky, illustrandogli la sua calorosa vita famigliare e la sua infanzia tutto sommato serena, non scatena in lui un furioso raptus: davanti a uno sconvolto Shaun, trattenuto violentemente dall'intervenire da Banjo, e dei terrorizzati Gadget e Meggy, Combo riduce in fin di vita Milky a suon di pugni. Quando Shaun inveisce verbalmente contro Combo, quest'ultimo lo caccia dal suo appartamento, facendolo seguire da tutti gli altri astanti, dopo che anche Banjo subisce la sua ira per aver cercato di infierire sul corpo esanime di Milky. Resosi poi conto con orrore della violenza perpetrata, Combo in preda alle lacrime si fa accompagnare da Shaun nel portare Milky all'ospedale pi\u00f9 vicino.\nSuccessivamente, la madre rincuora Shaun sulle condizioni di Milky, fortunatamente sopravvissuto al brutale pestaggio di Combo. Tornato sulla spiaggia dove soleva trascorrere i pomeriggi da solo, Shaun getta nell'oceano la bandiera inglese con la Croce di San Giorgio regalatagli da Combo.\nProduzione.\nCast.\nThomas Turgoose all'epoca della produzione era appena tredicenne senza aspirazioni nel mondo del cinema. Interessato dalle notizie di una produzione cinematografica sulla figura del mondo skinhead decise di partecipare a un'audizione. Inizialmente gli fu impedito di partecipare ai provini dai genitori, poich\u00e9 in punizione per la sua cattiva condotta a scuola. Il film \u00e8 dedicato alla memoria di Sharon Turgoose, madre del giovane protagonista, deceduta poco prima dell'uscita del film, a causa di un cancro.\nRiprese.\nGran parte del film \u00e8 stato girato nei quartieri residenziali di Nottingham, inclusi Saint Ann's, Lenton e The Meadows. Alcune sequenze sono state girate in una vecchia base della RAF a circa 10\u00a0km da Nottingham. La scuola ripresa all'inizio del film \u00e8 Long Eaton nel Derbyshire. Altre scene sono state girate a Grimsby nel Lincolnshire.\nColonna sonora.\nNel film si possono udire anche altri brani non inclusi nell'album della colonna sonora: \"Pomp And Circumstance March No 1 in D. OP 39/1\" brano composto da Edward Elgar e interpretato dalla Royal Philharmonic Orchestra, \"Maggie Gave A Thistle\" di Wayne Shrapnel e The Oi Stars e \"Let's Dance\" di Jimmy Cliff.\nDistribuzione.\nIl film \u00e8 stato presentato al Toronto International Film Festival il 12 settembre 2006. In patria \u00e8 uscito nelle sale il 27 aprile 2007. In Italia il film ha partecipato al Festival di Roma 2006 ma \u00e8 stato distribuito, dalla Officine UBU, solamente il 26 agosto 2011."}
{"id": "2128841", "revid": "574302", "url": "https://it.wikipedia.org/wiki?curid=2128841", "title": "British Independent Film Awards 2004", "text": "La cerimonia di premiazione della 7\u00aa edizione dei British Independent Film Awards si \u00e8 svolta il 30 novembre 2004 all'Hammersmith Palais di Londra ed \u00e8 stata presentata da Richard Jobson.\nVincitori e candidati.\nI vincitori sono indicati in grassetto."}
{"id": "2128842", "revid": "1776051", "url": "https://it.wikipedia.org/wiki?curid=2128842", "title": "HMS Juno (F46)", "text": "L'HMS \"Juno\" (F46) era un cacciatorpediniere della classe J che prest\u00f2 servizio con la Royal Navy nei primi anni della seconda guerra mondiale. Impostato dalla Fairfield Shipbuilding and Engineering Company a Govan, in Scozia, il 5 ottobre 1937, venne varato l'8 dicembre 1938 ed entr\u00f2 in servizio il 25 agosto 1939, pochi giorni prima lo scoppio del secondo conflitto mondiale.\nPrese parte ad alcuni importanti fatti bellici nel teatro del Mar Mediterraneo, come le battaglie di Punta Stilo (luglio 1940) e Capo Matapan (marzo 1941). L'unit\u00e0 venne affondata il 21 maggio 1941, durante le operazioni navali della Battaglia di Creta. In particolare, lo \"Juno\" esplose dopo essere stato colpito dalle bombe sganciate da cinque bombardieri della Regia Aeronautica CANT Z.1007 bis, appartenenti alla 210\u00aa Squadriglia, e guidati dal tenente Mario Morassutti."}
{"id": "2128844", "revid": "1566286", "url": "https://it.wikipedia.org/wiki?curid=2128844", "title": "Horst Tappert", "text": "Biografia.\nFiglio di Julius Tappert (1892-1957), era una portalettere e la madre\u00a0Ewaldine R\u00f6ll\u00a0(1892-1981), una casalinga, Tappert nacque nel 1923 a Elberfeld, all'epoca comune autonomo (nel 1930 fu unita ad altre quattro borgate limitrofe per creare la citt\u00e0 di Wuppertal). \nDopo la scuola elementare, dal 1937 al 1940 fece l'apprendistato in amministrazione aziendale. Interruppe tuttavia la formazione nel 1940, all'et\u00e0 di 17 anni, allorch\u00e9 fu richiamato al servizio militare obbligatorio nella Wehrmacht. \nFrattanto era scoppiata la seconda guerra mondiale e Tappert vi prese parte arruolandosi nelle Waffen-SS; inquadrato come granatiere di grado SS-Sch\u00fctze (il pi\u00f9 basso della gerarchia), fu impiegato inizialmente in un'unit\u00e0 antiaerea ad Arolsen, per poi essere trasferito nel 1943 presso la 3. SS-Panzerdivision \"Totenkopf\" di stanza in Russia. Suo commilitone nella seconda circostanza fu l'autore Herbert Reinecker, ovvero colui che successivamente avrebbe ideato la serie di \"Derrick\".\nNel periodo postbellico Tappert mantenne sempre un atteggiamento molto riservato rispetto alle domande sulla sua vita ai tempi della seconda guerra mondiale, negando di avere mai svolto ruoli di combattimento: in un'intervista del 1998 conferm\u00f2 di aver prestato servizio in Russia, ma sostenne di averlo assolto come geniere in unit\u00e0 operative dedite alla costruzione di strade, per poi essere addestrato e diventare infermiere di compagnia.\nA conflitto concluso, nel 1945 venne internato come prigioniero di guerra a Seehausen, dopodich\u00e9 lavor\u00f2 per qualche tempo come bracciante nei campi coltivati per una famiglia di Packebusch.\nTornato cittadino libero, si trasfer\u00ec a Gr\u00e4felfing (nelle vicinanze di Monaco di Baviera); egli era solito alternare tale residenza con periodi di soggiorno presso una riserva di caccia e pesca (attivit\u00e0 di cui lui era molto appassionato) che aveva ricevuto in regalo in Norvegia. Si spos\u00f2 per tre volte, da ultimo nel 1957 con Ursula Pistor: dai vari matrimoni ebbe tre figli. \nMalato di diabete, Tappert mor\u00ec il 13 dicembre 2008 a 85 anni in una clinica di Planegg; \u00e8 stato poi sepolto nel cimitero di Gr\u00e4felfing.\nCarriera.\nTeatro.\nLa carriera di attore di Horst Tappert nacque per caso. Di ritorno dalla prigionia di guerra, si present\u00f2 per un posto di contabile presso il Teatro dell'Altmark di Stendal (Sassonia-Anhalt), appena aperto. Fin\u00ec col fare un colloquio con il direttore artistico che lo convinse ad intraprendere la carriera di attore. Nella sua prima pi\u00e8ce teatrale interpret\u00f2 il ruolo principale del dottor Striebel nella commedia \"Flitterwochen\" di Paul Helwig. Dal 1946 cominci\u00f2 a prendere lezioni di recitazione da Paul Rose, sotto la cui egida raccolse le prime esperienze a K\u00f6then e al Landestheater W\u00fcrttemberg-Hohenzollern. Nel 1947 Tappert lavor\u00f2 anche a Tubinga per la compagnia teatrale \"Interessengemeinschaft Freilichtspiele\" cofondata da Elisabeth Noelle-Neumann. In seguito recit\u00f2 al teatro cittadino di Gottinga (1949\u20131950), allo Staatstheater di Kassel (1950\u20131951) e al teatro di Bonn (1951\u20131953), poi alla St\u00e4dtische B\u00fchnen di Wuppertal e infine nel 1956 alla M\u00fcnchner Kammerspiele. Dal 1967 Tappert lavor\u00f2 come attore indipendente.\nCinema e televisione.\nLa carriera cinematografica di Tappert ebbe inizio alla fine degli anni Cinquanta. Dopo i film \"La famiglia Trapp in America\" (1958) e \"Der Engel, der seine Harfe versetzte\" (1959), gi\u00e0 nel 1961 Tappert interpret\u00f2 il ruolo di un detective (d'albergo) in \"Zu viele K\u00f6che\" (1961). Successivamente recit\u00f2 la parte di un vicario nella serie TV in sei puntate \"Das Halstuch\" (1962), una produzione di grande successo di Durbridge, e nello stesso anno interpret\u00f2 anche il ruolo del truffatore accanto a Heinz R\u00fchmann in \"Er kann's nicht lassen\". Nel 1966 cominci\u00f2 il suo vero ingresso nel mondo della televisione con la serie poliziesca in tre parti \"Die Gentlemen bitten zur Kasse\", in cui interpretava il ruolo del rapinatore Michael Donegan. Nel 1966 Tappert era ancora dalla parte del male nel film di Jerry Cotton, \"Die Rechnung \u2013 eiskalt serviert.\"\nNel 1968 anche Tappert cavalc\u00f2 l'onda del successo degli adattamenti cinematografici e televisivi dei romanzi di Edgar Wallace, prima in \"Der Hund von Blackwood Castle\" passando poi nello stesso anno dalla parte del cattivo a quella dell'ispettore Perkins di Scotland Yard in \"Der Gorilla von Soho\" e ancora in \"Der Mann mit dem Glasauge\" (1969). Tappert recit\u00f2 anche nella prima serie poliziesca della ZDF, \"Das Kriminalmuseum\" (1968). Nel 1970 Tappert vest\u00ec ancora il ruolo di un ispettore di polizia, il commissario Perrak nell'omonima serie \"Perrak\". Nel 1971 Tappert recit\u00f2 nel film per la televisione \"Yester \u2013 der Name stimmt doch?\", il cui titolo rimandava alla celebre serie televisiva del 1967 \"Graf Yoster gibt sich die Ehre\", ma che fu girato sulla base di un romanzo giallo americano.\nNel 1972 Tappert riport\u00f2 in vita il suo personaggio della serie \"Die Gentlemen bitten zur Kasse\" in una mini-serie da due episodi chiamata \"Hoopers letzte Jagd:\" il suo personaggio ora si chiamava Michael Richardson ma era fondamentalmente lo stesso gangster che interpretava nella serie del 1966.\n\"Derrick\".\nQuando il produttore Helmut Ringelmann cominci\u00f2 a programmare una nuova serie poliziesca, si ricord\u00f2 di Tappert. L'autore Herbert Reinecker lavor\u00f2 per creare il successore della serie poliziesca di maggior successo, \"Der Kommissar\", nella quale per altro Tappert era gi\u00e0 apparso in due episodi, nel 1970 e nel 1973. La nuova serie prese il nome de \"L'ispettore Derrick\" e doveva dar vita ad un nuovo genere di criminalista. A Tappert fu dato il ruolo del protagonista, l'ispettore capo Stephan Derrick, affiancato dall'assistente Harry Klein (proveniente direttamente dalla serie \"Der Kommissar\" e interpretato, come nella precedente serie, da Fritz Wepper). Dal 1973 al 1998 furono girati 281 episodi, il cui successo varc\u00f2 i confini nazionali per essere distribuito in oltre 120 paesi.\nGrazie ai suoi modi gentili, pacati e al suo lato fortemente umano ha incarnato un nuovo genere di ispettore di polizia, divenuto un'icona per tutti i suoi appassionati. L'ispettore, che Tappert defin\u00ec il Don Chisciotte della TV, \u00e8 il personaggio tedesco pi\u00f9 conosciuto e apprezzato nel mondo. Nel 2004 \u00e8 stata anche trasposta in un lungometraggio d'animazione, \"Derrick \u2013 Die Pflicht ruft\", in cui Tappert torn\u00f2 a vestire i panni di Stephan Derrick per doppiare il suo personaggio.Grazie a Derrick, Horst Tappert \u00e8 stato il primo attore tedesco ad aver avuto fan club all'estero, con circoli di appassionati in Italia, Paesi Bassi e Francia. Tappert, che ha interpretato Derrick per quasi un quarto di secolo (1974-1998), ha recitato in nuovi episodi fino all'et\u00e0 di 75 anni, et\u00e0 che si era auto-imposto come limite alla sua carriera d'attore. Si \u00e8 per\u00f2 ritirato definitivamente dalle scene nel 2003 subito dopo la presentazione del suo ultimo film per la TV, \"Herz ohne Krone\", co-prodotto da Rai e ZDF e ancora inedito in Italia.\nRadio.\nDalla met\u00e0 degli anni cinquanta Tappert fu attivo anche come attore di radiodramma: recit\u00f2 in oltre 100 radiodrammi dei generi pi\u00f9 disparati, in gran parte in ruoli da protagonista o co-protagonista. Ad esempio nel 1962 interpret\u00f2 il dottor Gauge nello sceneggiato radiofonico \"Terra Incognita\", un esperto che con il suo collega, l'ispettore Adams (Heinz Schimmelpfennig) andava a caccia di strane creature che vivevano nelle viscere della terra con l'obiettivo di annientare l'umanit\u00e0.\nGi\u00e0 nel 1960 aveva interpretato il ruolo principale ne \"La leggenda del santo bevitore\", mentre nel 1968 lo si pot\u00e9 ascoltare nell'adattamento radiofonico de \"L'opera da tre soldi\" nella parte di Mackie Messer. Tappert recit\u00f2 anche nell'unico adattamento radiofonico di Paul Temple, \"Paul Temple und der Conrad-Fall\" (1959) per la Bayerischer Rundfunk.\nDopo l'inizio de \"L'ispettore Derrick\" le apparizioni radiofoniche di Tappert divennero molto pi\u00f9 rare. Nel 1976 interpret\u00f2 proprio Derrick nel radiodramma \"Der Fall der Kommissare\". In questa storia comparivano altri ispettori tedeschi e stranieri che venivano doppiati rispettivamente dagli attori originali e dai doppiatori originali.\nVita privata.\nDopo aver divorziato per due volte, dal 1957 viveva poco fuori Monaco, a Gr\u00e4felfing, con la terza moglie. Ha avuto tre figli.\nPossedeva anche una casa in Norvegia, sull'isola di Hamar\u00f8y: costruita su un terreno donatogli dal sindaco, \u00e8 situata oltre il circolo polare artico; l'attore vi si recava per due mesi l'anno, godendo la solitudine e il silenzio dei ghiacci.\nAnche l'Italia era meta delle sue vacanze: soggiornava saltuariamente nella propria casa di Lignano Riviera, frazione di Lignano Sabbiadoro (Udine) nonch\u00e9 nella propria casa in Sardegna, precisamente a Tanaunella, piccolissima frazione del comune di Budoni, meta turistica estiva.\nNel 1995 dest\u00f2 sconcerto una sua apparizione televisiva per un appello indirizzato ad uno dei suoi figli, Gary, affinch\u00e9 si costituisse in quanto resosi irreperibile per una denuncia per insolvenza.\nIl Presidente della Repubblica Federale Tedesca Roman Herzog gli ha conferito, nel 1997, la Croce al Merito.\nNel 2013 il sociologo Joerg Becker ha scoperto che durante la seconda guerra mondiale Tappert, nel 1943, milit\u00f2 nelle Waffen-SS, come granatiere nella 3\u00aa divisione corazzata \"Totenkopf\", un segreto che l'attore non aveva mai rivelato in nessuna intervista.\nIn seguito a ci\u00f2 nel luglio 2016 \u00e8 circolata la voce che l'emittente ZDF avesse deciso di non trasmettere pi\u00f9 alcuna replica dei telefilm. Tale notizia \u00e8 stata prontamente smentita dalla stessa emittente.\nTeatro.\n1951-1953 \n1953-1956 \n1956-1967 \n1979 \n1993 \nRiconoscimenti artistici.\nTutti conseguiti per la serie tv L'Ispettore Derrick \nNote.\n \nAltri progetti.\n "}
{"id": "2128846", "revid": "155118", "url": "https://it.wikipedia.org/wiki?curid=2128846", "title": "Algologo", "text": ""}
{"id": "2128849", "revid": "155118", "url": "https://it.wikipedia.org/wiki?curid=2128849", "title": "North Stream", "text": ""}
{"id": "2128850", "revid": "110157", "url": "https://it.wikipedia.org/wiki?curid=2128850", "title": "Accademia Etrusca", "text": "L'Accademia Etrusca ha sede a Cortona, nel Palazzo Casali.\nStoria.\nL'Accademia Etrusca trae origine dal precedente sodalizio degli \u201cOcculti\u201d, sorto a Cortona il 29 dicembre 1726, composto da Ridolfino Venuti, Bartolomeo Buoni, Niccol\u00f2 Marcello Venuti, Cristoforo Capulli, Francesco Cattani, Piero Antonio Laparelli, Giorgio Baldelli, e Niccol\u00f2 Vagnucci..\nL'anno successivo, l'istituzione crebbe in consistenza per la cessione della biblioteca personale e di un interessante museo da parte di un erudito cortonese da tempo abitante a Roma, Onofrio Baldelli. Nell'occasione, gli \"Occulti\" cambiarono il loro nome in Accademia di Scienze et Erudizioni, per trasformarsi ancora, successivamente, in Accademia Etrusca delle Antichit\u00e0 ed Iscrizioni.\nSi trattava di una denominazione forse non felice, visto che i soci sentirono il bisogno di specificare che non si occupavano di sola etruscologia. L'attivit\u00e0 era infatti volta alla ricerca erudita, specificamente toscana.\nElementi portanti della prima fase della vita dell'Accademia furono i fratelli Ridolfino, Filippo e Marcello Venuti.\nAlla loro scomparsa, l'attivit\u00e0 dell'istituzione sub\u00ec un forte rallentamento. La ripresa avvenne a fine Ottocento, con l'assunzione della carica di bibliotecario, dapprima, e di Lucumone (la pi\u00f9 alta carica dell'Accademia) poi, di Girolamo Mancini.\nNel Novecento, importanti accademici sono stati il critico e storico della letteratura Pietro Pancrazi e lo storico Ugo Procacci."}
{"id": "2128851", "revid": "1935652", "url": "https://it.wikipedia.org/wiki?curid=2128851", "title": "Carlo Urru", "text": "Biografia.\nNasce a Todi, il 28 dicembre 1915.\nFormazione e ministero sacerdotale.\nNel 1938 consegue la laurea in Lettere presso l'Universit\u00e0 Cattolica del Sacro Cuore di Milano. Nel 1939 inizia la formazione sacerdotale nel seminario diocesano di Perugia e, nel 1942, \u00e8 ordinato sacerdote. Rettore del seminario perugino dal 1956, nel 1964 \u00e8 nominato rettore del Pontificio seminario regionale umbro. Il suo rettorato si svolge in anni particolarmente delicati, caratterizzati dall'avvio delle riforme conciliari e, nel 1968, dalla contestazione giovanile, che coinvolse anche il Seminario Regionale di Assisi. In questi frangenti mons. Urru ha dimostrato una grande apertura alle riforme, sia sul piano della formazione che su quello degli studi.\nMinistero episcopale.\nNel 1971 \u00e8 eletto vescovo di Ampurias e Tempio da papa Paolo VI.\nNel 1982 \u00e8 trasferito alla sede di Citt\u00e0 di Castello, di cui rimane vescovo fino al 7 febbraio 1991. \nA Citt\u00e0 di Castello si impegna per il rilancio dell'Azione Cattolica, il coinvolgimento dei laici nella vita ecclesiale, la ristrutturazione delle parrocchie, la visita pastorale, la fondazione dell'Istituto Diocesano Sostentamento Clero, l'istituzione del diaconato permanente, la pastorale giovanile, l'ampliamento del museo diocesano. Il suo episcopato \u00e8 caratterizzato da un rapporto diretto e personale sia con il clero sia con numerosi laici.\nNel marzo 1991 lascia Citt\u00e0 di Castello e si trasferisce a Perugia dove, fintanto che la salute glielo permette, continua l'attivit\u00e0 di confessore e direttore spirituale di sacerdoti e laici.\nColpito dalla malattia di Parkinson, muore a Perugia, nel palazzo arcivescovile, il 2 febbraio 2002 all'et\u00e0 di 86 anni. \u00c8 sepolto nella cripta della basilica cattedrale di Citt\u00e0 di Castello.\nGenealogia episcopale.\nLa genealogia episcopale \u00e8:"}
{"id": "2128864", "revid": "729019", "url": "https://it.wikipedia.org/wiki?curid=2128864", "title": "Stazione di Takadanobaba", "text": "La \u00e8 una stazione ferroviaria di Tokyo, si trova a Shinjuku. La stazione \u00e8 anche chiamata dagli abitanti di Tokyo \"Baba\". Si trova in mezzo fra i distretti commerciali di Shinjuku e Ikebukuro ed \u00e8 un hub intermedio di interscambio, unendo la linea Yamanote, Seibu Shinjuku e la linea T\u014dzai della metropolitana di Tokyo.\nStoria.\nLa stazione venne aperta il 15 settembre 1910, e la precedente stazione di legno fu demolita nel 2009.\nStruttura.\nLe stazioni JR East e Seibu sono integrate nello stesso edificio, mentre quella della metropolitana \u00e8 in sotterraneo.\nLa stazione JR East \u00e8 dotata di due binari, mentre quella delle ferrovie Seibu di 3 binari.\nNei dintorni della stazione.\nTakadanobaba \u00e8 una zona prevalentemente frequentata dagli studenti delle vicine Universit\u00e0 di Waseda e Universit\u00e0 Gakushuin, e sono quindi presenti molti bar e izakaya, pub alla giapponese, scuole di preparazione e intrattenimento. Il simbolo di Takadanobaba \u00e8 il \"Big Box\", un grande edificio a forma di scatola, come il nome ben testimonia, a fianco della stazione. All'interni si trovano una piscina, una palestra, un centro di intrattenimento con arcade, ristoranti di fast food e un negozio di abbigliamento Uniqlo."}
{"id": "2128867", "revid": "36426", "url": "https://it.wikipedia.org/wiki?curid=2128867", "title": "Monte Rosa (parete valsesiana)", "text": ""}
{"id": "2128870", "revid": "767487", "url": "https://it.wikipedia.org/wiki?curid=2128870", "title": "Raytown", "text": "Raytown \u00e8 una citt\u00e0 degli Stati Uniti d'America, nella Contea di Jackson dello Stato del Missouri.\n\u00c8 un sobborgo della cintura urbana di Kansas City. Al censimento del 2000 possedeva una popolazione di 30.388 abitanti."}
{"id": "2128874", "revid": "599013", "url": "https://it.wikipedia.org/wiki?curid=2128874", "title": "Cappella di Sant'Anna (Sassello)", "text": "La cappella di Sant'Anna \u00e8 un luogo di culto cattolico situato nella borgata di Bastia Sottana, in via dei Perrando, nel comune di Sassello in provincia di Savona.\nStoria e descrizione.\nA navata unica, di circa 9 metri di lunghezza con piccolo campanile a vela, la cappella fu edificata nel 1493. Venne danneggiata nel 1655 dal crollo di una casa attigua e subitamente riparata. L'ultimo restauro \u00e8 stato effettuato nel 1997.\nL'interno \u00e8 sobrio, con volta a botte ed \u00e8 privo di decorazioni. Una tela raffigurante \"Sant'Anna e la Vergine bambina\" si staglia sullo sfondo del presbiterio quadrato, sopra il semplice altare."}
{"id": "2128878", "revid": "33751", "url": "https://it.wikipedia.org/wiki?curid=2128878", "title": "San Nicol\u00e1s de los Garza", "text": "San Nicol\u00e1s de los Garza \u00e8 una comune dello stato del Nuevo Le\u00f3n, nel Messico, il cui capoluogo \u00e8 la localit\u00e0 omonima.\n\u00c8 localizzata nell'area urbana di Monterrey. Venne fondata il 5 febbraio 1597, ed \u00e8 per popolazione la terza citt\u00e0 dello stato, dopo Monterrey e Guadalupe, con la quale confina.\nAllo stadio Universitario, lo stadio della citt\u00e0, si sono tenute alcune partite dei Mondiali 1986, tra cui un quarto di finale."}
{"id": "2128879", "revid": "729019", "url": "https://it.wikipedia.org/wiki?curid=2128879", "title": "Stazione di Shimbashi", "text": "La \u00e8 una stazione ferroviaria di Tokyo, si trova a Minato.\nStoria.\nShimbashi era in origine il termine della prima ferrovia giapponese: la Linea principale T\u014dkaid\u014d. La stazione di Shimbashi \u00e8 una delle pi\u00f9 antiche stazioni del Giappone (la pi\u00f9 antica \u00e8 la Stazione di Shinagawa), essendo stata inaugurata il 10 ottobre 1872 in un edificio poco distante da quello attuale chiamato .\nL'attuale stazione \u00e8 stata portata a termine nel 1909, con il nome per la Linea Yamanote. Con l'estensione della Linea Tokaido fino alla Stazione di Tokyo la vecchia stazione fu demolita e la Karasumori venne ribattezzata Shimbashi.\nLa stazione fu dichiarata monumento nazionale nel 1996."}
{"id": "2128880", "revid": "466539", "url": "https://it.wikipedia.org/wiki?curid=2128880", "title": "La casa (serie di film)", "text": "La casa (\"Evil Dead\") \u00e8 una serie di film horror comedy, diretti e prodotti da Sam Raimi ed interpretati da Bruce Campbell. Le trame dei film girano attorno alle storie di cinque ragazzi che hanno intenzione di trascorrere un week-end in uno chalet di montagna, ma il ritrovamento di un libro, che solo dopo scopriranno essere un \"libro dei morti\", comincer\u00e0 a creare loro qualche problema.\nNel 1978 il regista Sam Raimi con gli amici Bruce Campbell e Robert Tapert realizza un cortometraggio, intitolato \"Within the Woods\", in 8 mm per ottenere il finanziamento per girare \"The Evil Dead\" (1981), film cult che in Italia \u00e8 stato distribuito nel 1984 con il titolo \"La casa\" e che \u00e8 un vero e spaventoso horror. Per i due episodi successivi, il regista, amante del trio comico statunitense I tre marmittoni, ne omaggia le gesta in svariate scene del film.\nLa serie, rimasta una trilogia per oltre un ventennio, \u00e8 poi proseguita con un remake del 2013 diretto da Fede \u00c1lvarez e seguito poco dopo da una serie televisiva dal titolo \"Ash vs Evil Dead\".\nNel 2021 viene annunciato il sequel diretto della trilogia originale, intitolato \"Evil Dead Rise\", diretto da Lee Cronin e prodotto dal trio Raimi, Campbell e Tapert. Il film vede nuovi protagonisti e funge anche da reboot della saga.\nSerie televisiva.\nNel 2014 \u00e8 stata annunciata la produzione di una serie televisiva, intitolata \"Ash vs Evil Dead\", con la funzione di sequel dei film della trilogia originale di Raimi, collegandoli pi\u00f9 saldamente a quelli nuovi di Alvarez. Bruce Campbell, gi\u00e0 protagonista della trilogia originale, ha ripreso i panni di Ash Williams, il quale \u00e8 il protagonista della serie. Altri attori nel cast principale sono Jill Marie Jones, Ray Santiago, Dana DeLorenzo e Lucy Lawless. La serie \u00e8 prodotta da Campbell, Raimi e Robert Tapert, gi\u00e0 produttore del primo film.\nIl primo episodio \u00e8 andato in onda il 31 ottobre 2015.\nPersonaggi.\nAsh Williams.\nAsh Williams \u00e8 il protagonista della serie ed \u00e8 interpretato dall'attore Bruce Campbell, amico giovanile del regista Sam Raimi e, suo malgrado, rimasto legato alla caratterizzazione di \"Ash\" per tutta la vita. Campbell \u00e8 anche il protagonista del corto del 1978 che diede il \"la\" alla serie.\nAsh sin dal primo capitolo non si dimostra certo un mostro di intelligenza (\"un idiota\", per definizione dello stesso Campbell), ma questo non gli impedir\u00e0 di essere l'unico a cavarsela alla fine del film. Nel terzo capitolo della serie Ash, ormai con la motosega definitivamente al posto della mano persa nel secondo capitolo, affronta persino un viaggio nel tempo e si trover\u00e0 ad evocare una formula magica scandendo le parole \"\u00abKlaatu, Barada, Nikto!\u00bb\" opportunamente storpiate.\nVideogiochi.\nAsh Williams appare inoltre come personaggio giocabile, insieme a Kelly e Pablo, due personaggi dalla serie televisiva \"Ash vs Evil Dead\", nel gioco \"Deploy and Destroy\", un FPS multigiocatore competitivo disponibile per iOS e Android, come personaggio non giocante in \"Poker Night 2\" di Telltale Games e come sopravvissuto del videogioco survival horror asimmetrico Dead by Daylight.\nLa serie cinematografica apocrifa.\nDopo l'enorme successo dei film \"La casa\" e \"La casa 2\", la Filmirage, casa di produzione italiana di Joe D'Amato, ha realizzato tre film horror incentrati sul tema della casa maledetta. Queste pellicole sono state distribuite, in Italia, con i titoli \"La casa 3 - Ghosthouse\", \"La casa 4 (Witchcraft)\" e \"La casa 5\", proprio per poter far seguito alla popolarit\u00e0 della serie originale. Questi film sono considerati dei sequel apocrifi, che non hanno nulla in comune con i film di Raimi e nemmeno tra di loro: registi diversi, attori diversi, storie diverse, case diverse. Le tre pellicole sono state distribuite dalla Gruppo Bema di Achille Manzotti in collaborazione con la Artisti Associati, e sono state diffuse nelle sale cinematografiche durante le stagioni estive del 1988, 1989 e 1990.\nProsecuzione con titoli ingannevoli.\nPer continuare a sfruttare il successo del franchise, nel corso degli anni, alcuni film della serie statunitense \"House\" (formata in tutto da quattro pellicole), sono stati distribuiti in Italia, con titoli fuorvianti.\nLa Life International di Roberto Cimpanelli cambiando i titoli a due di questi film \u00e8 riuscita, apparentemente, a far proseguire la serie de \"La casa\". Quando nel 1987 \u00e8 stato prodotto \"House II: The Second Story\", di Ethan Wiley, che \u00e8 il sequel semi-parodistico di \"House\" (quest'ultimo distribuito in Italia col titolo \"Chi \u00e8 sepolto in quella casa?\"), la distribuzione italiana lo ha distribuito come \"La casa di Helen\", sempre con la classica C a forma di falce sulle locandine, spacciandolo per un sequel di \"La casa 5\". \"The Horror Show\" di James Isaac, distribuito in Inghilterra nel 1989 come \"House III\" (cio\u00e8 come sequel di \"House II\", anche se le analogie si fermano ai membri della troupe), \u00e8 stato distribuito nel 1990 in Italia con il titolo \"La casa 7\", sempre dalla Life International di Cimpanelli. Una particolarit\u00e0 di questo film \u00e8 quella di essere stato distribuito quasi in contemporanea con l'uscita nelle sale de \"La casa 5\", distribuito per\u00f2 dalla Manzotti. Il produttore e distributore Achille Manzotti, infatti, si era gi\u00e0 assicurato i diritti sui titoli \"La casa 6\" e \"La casa 7\" e solo in seguito ad una battaglia legale tra i due distributori per \"The Horror Show\" \u00e8 stato scelto il titolo \"La casa 7\" mentre il titolo \"La casa 6\" non venne utilizzato. Per quanto riguarda \"House IV\", il quarto film della serie \"House\", la distribuzione italiana (in questo caso Manzotti e non pi\u00f9 Cimpanelli) scelse di intitolarlo \"House IV - Presenze impalpabili\" (noto anche con il titolo \"Chi ha ucciso Roger\").\nNel frattempo, sempre nel 1990, una piccola casa di distribuzione italiana, la Chance Film di Massimo Civilotti, ha acquistato l'horror americano \"Dream demon\" distribuendolo in Italia con il titolo \"La casa al n\u00ba 13 in Horror Street\". L'anno precedente, questa stessa casa di distribuzione si era assicurata la distribuzione dell'horror \"I, madman\" diretto da Tibor Tak\u00e1cs inizialmente intitolato \"Sola nel buio\" ma prima dell'uscita nelle sale il titolo \u00e8 stato sostituito in \"Sola... in quella casa\". Inoltre il film \"Buio Omega\" diretto da Joe d'Amato (Aristide Massaccesi) nel 1979 viene riedito nel 1987 con il titolo \"In quella casa - Buio Omega\". In tutti i casi le locandine hanno subito un profondo cambiamento, optando per una immagine con la solita casa in bella mostra e la C a forma di falce nel titolo. N\u00e9 il titolo, n\u00e9 tanto meno l'immagine dei manifesti, hanno a che vedere con la trama dei film."}
{"id": "2128882", "revid": "729019", "url": "https://it.wikipedia.org/wiki?curid=2128882", "title": "Stazione di Nishi-Nippori", "text": "La \u00e8 una stazione ferroviaria di Tokyo servita principalmente dalla JR East, con interscambi con la metropolitana di Tokyo e con il people mover Nippori-Toneri liner. La stazione \u00e8 stata aperta nel 1969 inizialmente come fermata della linea Chiyoda."}
{"id": "2128884", "revid": "217432", "url": "https://it.wikipedia.org/wiki?curid=2128884", "title": "Alberto Radicati", "text": ""}
{"id": "2128886", "revid": "108559", "url": "https://it.wikipedia.org/wiki?curid=2128886", "title": "Publius Aelius Ligus", "text": ""}
{"id": "2128890", "revid": "767487", "url": "https://it.wikipedia.org/wiki?curid=2128890", "title": "Polangui", "text": "Polangui \u00e8 una municipalit\u00e0 di Prima classe delle Filippine, situata nella Provincia di Albay, nella Regione del Bicol.\nPolangui \u00e8 formata da 44 baranggay:"}
{"id": "2128892", "revid": "1543377", "url": "https://it.wikipedia.org/wiki?curid=2128892", "title": "Guadalupe (Nuevo Le\u00f3n)", "text": "Guadalupe \u00e8 una municipalit\u00e0 dello stato del Nuevo Le\u00f3n, nel Messico, il cui capoluogo \u00e8 la localit\u00e0 omonima.\n\u00c8 localizzata nell'area urbana di Monterrey. Venne fondata il 4 gennaio 1716, ed \u00e8 per pololazione la seconda citt\u00e0 dello stato, dopo Monterrey e davanti a San Nicol\u00e1s de los Garza, con la quale confina."}
{"id": "2128898", "revid": "124183497", "url": "https://it.wikipedia.org/wiki?curid=2128898", "title": "Stati federati del Messico", "text": "Gli Stati federati del Messico sono la suddivisione territoriale di primo livello del Paese. Questi Stati federati sono in tutto 31.\nOrganizzazione.\nOgni Stato \u00e8 libero e sovrano e indipendente dagli altri, ha un proprio congresso e una propria costituzione (con l'eccezione del Distretto Federale), che non deve contrastare con la costituzione federale, anche se quest'ultima abbraccia temi di competenza nazionale. Gli Stati non possono realizzare alleanze tra di essi n\u00e9 con Stati indipendenti se non con il consenso di tutta la Federazione, salvo quegli accordi di difesa e protezione che gli Stati di frontiera stipulino in caso di una invasione.\nIl Distrito Federal \u00e8 un territorio che non appartiene a nessuno Stato ma a tutta la federazione ugualmente e della quale \u00e8 la capitale, sede dei poteri di governo.\nL'organizzazione politica di ogni Stato si basa sulla separazione dei poteri in un sistema presidenziale:\nOgni Stato ha un proprio codice civile, penale e una propria magistratura.\nNel parlamento federale (\"Congreso de la Uni\u00f3n\") - composto da Camera dei Deputati e dal Senato - i 31 Stati e il Distrito Federal sono rappresentati da tre senatori, due eletti a suffragio universale in base al principio della maggioranza relativa e l'altro assegnato al primo partito perdente. I deputati, invece, rappresentano il popolo."}
{"id": "2128900", "revid": "104265", "url": "https://it.wikipedia.org/wiki?curid=2128900", "title": "William Gossage", "text": " \nBiografia.\nEra il pi\u00f9 giovane di 13 figli, quando aveva 12 anni and\u00f2 a lavorare da suo zio (era chimico e farmacista), in seguito si dedic\u00f2 allo studio della chimica e del francese. I suoi lavori pi\u00f9 importanti furono realizzati negli anni 1830 \u2013 1854. Fra i suoi pi\u00f9 importanti interventi oltre alla preparazione della soda caustica che mise in commercio in recipienti di ferro, riusc\u00ec anche ad ottenere del sapone ad un costo molto inferiore rispetto al passato. Fond\u00f2 un'industria manifatturiera di saponi a Widnes, nel nord ovest dell'Inghilterra. La marca prese il suo nome ed ebbe un grandissimo successo, e fu in seguito rilevata da Unilever. Sebbene la fabbrica sia stata demolita, restano ancora oggi gli uffici che Gossage aveva fatto costruire, e che oggi fanno parte del museo della scienza Catalyst.\nWilliam Gossage si spos\u00f2 con Mary Herbert nel 1824 dalla quale ebbe 7 figli, dei quali due continuarono gli affari anche dopo la morte del padre. Mor\u00ec nella sua propriet\u00e0 a Dunham Massey, venne seppellito nel cimitero di Smithdown Lane, Liverpool."}
{"id": "2128901", "revid": "1412427", "url": "https://it.wikipedia.org/wiki?curid=2128901", "title": "Abies religiosa", "text": "L'abete sacro (\"Abies religiosa\") , chiamato anche oyamel dal suo nome in lingua nahuatl, \u00e8 un abete nativo delle montagne del Messico centrale e meridionale (Puebla, Oaxaca, Nuevo Le\u00f3n, Morelos, Michoac\u00e1n, Messico, Veracruz, Tlaxcala, Tabasco, Sinaloa, San Luis Potos\u00ed, Quer\u00e9taro, Chiapas, Guanajuato, Guerrero, Hidalgo e Jalisco), e del Guatemala occidentale.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\" = longevo. Il nome specifico \"religiosa\" fa riferimento al grande significato religioso che le popolazioni di Messico e Guatemala attribuiscono a questo albero.\nDescrizione.\nPortamento.\n\u00c8 una conifera sempreverde di taglia media o grande, che arriva sino a 40 \u2013 60 metri d'altezza, con unico tronco arrotondato di diametro fino a 2 metri; presenta una chioma che assume forma piramidale o conica. I rami giovani sono di color rosso-marrone, senza peluria o con peli sparsi.\nFoglie.\nLe foglie sono aghi lunghi 1,5 - 3,5\u00a0cm, larghi 1,5\u00a0mm, color verde scuro superiormente, e con due strisce biancastre di stomi inferiormente; l'apice della foglia \u00e8 acuto. Sono arrangiate a spirale, pettinate, leggermente ascendenti.\nFiori.\nSono strobili maschili lunghi 10-15\u00a0mm, pi\u00f9 o meno pendenti, con microsporofilli rossi.\nFrutti.\nSono coni eretti su un corto e spesso ricurvo peduncolo, di forma che varia tra ovoidale e cilindrica, lunghi 8-16 cm e larghi 4-6 cm , color blu scuro-viola prima della maturit\u00e0; le scaglie delle brattee sono viola o verdastre, di lunghezza scarsa, con le punte esposte nel cono chiuso. I semi alati, di color marrone lucido e lunghi 10 mm, sono rilasciati quando i coni si disintegrano alla maturit\u00e0, 7 -9 mesi dopo l'impollinazione.\nGli esemplari della parte occidentale della catena di \"Nevado de Colima\", (Jalisco) hanno coni con scaglie delle brattee pi\u00f9 grandi, ricurve; essi sono considerati talvolta come specie separate, \"Abies colimensis\".\nCorteccia.\nLiscia e color bianco-grigio da giovane, diventa con il passare degli anni profondamente spaccata in piccole placche, color grigio-marrone scuro.\nDistribuzione e habitat.\nL'abete sacro cresce ad altitudini di 2.100 - 4.100 m in foreste con alta piovosit\u00e0 ed estati umide e fresche; gli inverni sono secchi nella maggior parte dei suoi habitat, ma nello stato di Veracruz, a est, cresce con precipitazioni distribuite tutto l'anno.\nVegeta prevalentemente su suoli di origine vulcanica; alle quote pi\u00f9 elevate forma foreste pure oppure in associazione con \"Pinus montezumae\" e \"Pinus hartwegii\", talvolta nella parte nord del suo range anche con \"Pseudotsuga menziesii\", mentre alle quote inferiori con \"Alnus acuminata\", \"Prunus serotina\", \"Quercus\" ssp. e \"Arbutus\" ssp. Il sottobosco ospita arbusti dei generi \"Vaccinium\", \"Andromeda\", \"Ribes\" e \"Fuchsia\".\nQuesta specie riveste una grande importanza ecologica in quanto ospita ad ogni inverno milioni e milioni di \"Danaus plexippus\", forse la specie di farfalla pi\u00f9 nota del Nordamerica.\nTassonomia.\n\u00c8 accettata la seguente sottospecie:\nSinonimi.\nDue sono i sinonimi riportati:\nUsi.\nL'abete sacro prende il nome dall'uso, molto diffuso in Messico, degli esemplari giovani come alberi di Natale, e dei rami come decorazioni durante le feste religiose.\nIl legno, invece, non \u00e8 particolarmente utilizzato, se non per piccoli lavori da interni in edilizia e di carpenteria.\nConservazione.\nEssendo la specie di \"Abies\" messicana con l'areale pi\u00f9 esteso, e nonostante che vi siano evidenze di una riduzione della popolazione a causa dello sfruttamento eccessivo, ma non tale da considerare in pericolo la specie, viene classificata pertanto come specie a rischio minimo di estinzione (\"Least Concern\") nella Lista rossa IUCN."}
{"id": "2128902", "revid": "767487", "url": "https://it.wikipedia.org/wiki?curid=2128902", "title": "Rapu-Rapu", "text": "Rapu-Rapu \u00e8 una municipalit\u00e0 di Quarta classe delle Filippine, situata nella Provincia di Albay, nella Regione del Bicol.\nRapu-Rapu \u00e8 formata da 34 baranggay:"}
{"id": "2128903", "revid": "599013", "url": "https://it.wikipedia.org/wiki?curid=2128903", "title": "Felix Belczyk", "text": "Biografia.\nSpecialista delle prove veloci originario di Castlegar e attivo subito dopo l'epoca dei Crazy Canucks, in Coppa del Mondo Belczyk ottenne il primo risultato di rilievo il 17 gennaio 1986 sulla Streif di Kitzb\u00fchel, dove giunse 4\u00ba in discesa libera, e due anni dopo, 25 gennaio 1988 a Leukerbad, conquist\u00f2 l'unico successo di carriera, in supergigante. Ai XV Giochi olimpici invernali di , sua prima presenza olimpica, si classific\u00f2 18\u00ba nella discesa libera, 19\u00ba nel supergigante e non complet\u00f2 la combinata.\nIl 17 marzo 1990 a \u00c5re sal\u00ec per la seconda e ultima volta sul podio in Coppa del Mondo, piazzandosi 3\u00ba in discesa libera alle spalle del norvegese Atle Sk\u00e5rdal e dell'austriaco Helmut H\u00f6flehner; ai XVI Giochi olimpici invernali di , sua ultima presenza olimpica, si classific\u00f2 nuovamente 18\u00ba nella discesa libera e non complet\u00f2 la combinata e il suo ultimo piazzamento in carriera fu il 16\u00ba posto ottenuto nella discesa libera di Coppa del Mondo disputata il 14 marzo dello stesso anno ad Aspen. Non ottenne piazzamenti ai Campionati mondiali.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "2128908", "revid": "580197", "url": "https://it.wikipedia.org/wiki?curid=2128908", "title": "Ursus thibetanus", "text": "L'orso dal collare o orso tibetano (Ursus thibetanus ), noto anche come orso della luna, \u00e8 un mammifero carnivoro appartenente alla famiglia degli Ursidae.\nDescrizione.\nL'orso nero asiatico ha una pelliccia nera, un muso marrone chiaro e una caratteristica macchia bianca sul petto, che a volte \u00e8 a forma di V. Le sue orecchie sono a forma di campana, proporzionalmente pi\u00f9 lunghe di quelle degli altri orsi, e sporgono lateralmente dalla testa. La sua coda \u00e8 corta, lunga circa 11 cm. Gli adulti misurano 70-100 cm alla spalla e 120-190 cm di lunghezza. I maschi adulti pesano 60-200 kg, con un peso medio di circa 135 kg. Le femmine adulte pesano 40-125 kg, e quelle grandi fino a 140 kg (310 libbre).\nGli orsi neri asiatici sono simili in generale agli orsi bruni (\"Ursus arctos\"), ma sono di corporatura pi\u00f9 leggera e hanno arti pi\u00f9 snelli. Le labbra e il naso sono pi\u00f9 grandi e mobili di quelli degli orsi bruni. I crani degli orsi neri asiatici sono relativamente piccoli, ma massicci, in particolare nella mascella inferiore. I maschi adulti hanno crani che misurano da 311,7 a 328 mm di lunghezza per 199,5-228 mm di larghezza, mentre i crani femminili sono lunghi 291,6-315 mm per e 163-173 mm di larghezza. Rispetto ad altri orsi del genere Ursus, le proiezioni del cranio sono debolmente sviluppate; la cresta sagittale \u00e8 bassa e corta, anche negli esemplari vecchi, e non supera pi\u00f9 del 19-20% della lunghezza totale del cranio, a differenza degli orsi bruni, che hanno creste sagittali che comprendono fino al 41% della lunghezza del cranio.\nSebbene per lo pi\u00f9 erbivori, la struttura della mascella degli orsi neri asiatici non \u00e8 cos\u00ec specializzata per il consumo di piante come quella dei panda giganti: gli orsi neri asiatici hanno archi zigomatici molto pi\u00f9 stretti e anche il rapporto in peso dei due muscoli pterigoidei \u00e8 molto pi\u00f9 piccolo negli orsi neri asiatici. Gli slittamenti laterali dei muscoli temporali sono pi\u00f9 spessi e pi\u00f9 forti negli orsi neri asiatici.\nUn orso nero asiatico con le zampe posteriori rotte pu\u00f2 ancora arrampicarsi efficacemente. A differenza degli orsi polari, gli orsi neri asiatici hanno la parte superiore del corpo potente per arrampicarsi sugli alberi e zampe posteriori relativamente deboli che sono pi\u00f9 corte di quelle degli orsi bruni e degli orsi neri americani. Sono i pi\u00f9 bipedi di tutti gli orsi e possono camminare eretti per oltre un quarto di miglio. I cuscinetti del tallone sulle zampe anteriori sono pi\u00f9 grandi di quelli della maggior parte delle altre specie di orsi. I loro artigli, che vengono utilizzati principalmente per arrampicarsi e scavare, sono leggermente pi\u00f9 lunghi sull'avampiede (30\u201345 mm) rispetto al dorso (18\u201336 mm), e sono pi\u00f9 grandi e pi\u00f9 uncinati di quelli dell'orso nero americano.\nIn media, gli orsi neri asiatici adulti sono leggermente pi\u00f9 piccoli degli orsi neri americani, anche se i maschi di grandi dimensioni possono superare le dimensioni di molte altre specie di orsi.\nIl famoso sportivo britannico noto come \"Old Shekarry\" ha scritto di come un orso nero asiatico a cui ha sparato in India probabilmente pesasse non meno di 363 kg (800 libbre) in base a quante persone ci sono volute per sollevare il suo corpo. Il pi\u00f9 grande orso nero asiatico mai registrato avrebbe pesato 200 kg (440 libbre), mentre gli esemplari tenuti negli zoo possono pesare fino a 225 kg (496 libbre). Sebbene i loro sensi siano pi\u00f9 acuti di quelli degli orsi bruni, la loro vista \u00e8 scarsa e la loro gamma uditiva \u00e8 moderata, con il limite superiore di 30 kHz.\nBiologia.\nAlimentazione.\nL'orso tibetano \u00e8 onnivoro e la sua dieta dipende dalle stagioni. Si tratta di un animale opportunista. Per il letargo, esso guadagna peso con cibo ricco di grassi quali ghiande, noci e castagne. Occasionalmente possono predare piccoli roditori, formiche, pesci, uccelli e altri piccoli mammiferi. Pu\u00f2 nutrirsi anche di carogne e cacciare bestiame. Comunemente, per\u00f2, si nutre di piante e frutti del bosco.\nNemici.\nLa tigre siberiana \u00e8 il suo pi\u00f9 grande nemico, e in Russia l'orso arriva a costituire fino al 5% della dieta del grande felino. Altrove, gli orsi tibetani sono prede di tigri del Bengala, leopardi, lupi e cuon.\nDistribuzione e habitat.\n\u00c8 diffuso in un ampio areale esteso dall'Iran all'arcipelago giapponese (in Giappone esistono anche due sottospecie dell'orso bruno: l'Ursus arctos lasiotus e l'Ursus arctos yesoensis). I Paesi in cui \u00e8 presente sono Corea del Nord, Corea del Sud, Afghanistan, Pakistan, Bangladesh, nord dell'India, Nepal, Bhutan, Myanmar, Thailandia, Vietnam, Laos, Siberia meridionale, nordest della Cina e Taiwan. \u00c8 possibile trovarlo anche ad altitudini pari 4700 m. In alcune zone del suo areale condivide lo spazio con il ben pi\u00f9 grande Orso bruno pur non condividendo appieno la stessa nicchia ecologica in quanto questo piccolo orso nero preferisce trovare il cibo sugli alberi in ricerca di frutta e noci. Altro urside con la quale condivide il territorio \u00e8 il Panda gigante.\nConservazione.\nContrassegnato come vulnerabile dallo IUCN, quest'orso \u00e8 fortemente minacciato dalla deforestazione e dalla distruzione del suo habitat. Questi animali sono anche minacciati dalle tradizioni locali della Cina e del sudest asiatico dove vengono uccisi per la produzione di medicinali.\n\u00c8 famoso il caso delle fattorie della bile, dove vengono rinchiusi migliaia di orsi in gabbie minuscole per la produzione di bile. Per la produzione di bile vengono sottoposti a grosse sofferenze, una specie di ago viene infilato nel torace e rimane per anni consentendo l'estrazione di bile fino a causare infezioni, denutrizione e vivendo in minuscole gabbie anche altri traumi. L'associazione Animal Asia foundation si occupa del recupero di alcuni orsi devastati da questa pratica e cerca di evitare lo sfruttamento della specie .\nAltra forma di sfruttamento nei riguardi di questa specie \u00e8 il bear-baiting, praticato ancora in alcuni paesi asiatici (tra cui il Pakistan). In esso l'orso viene costretto a combattere contro dei cani (spesso Bully Kutta), fino alla sua morte. L'animale \u00e8 privato degli artigli e dei denti, cosicch\u00e9 l'unico modo che ha per difendersi \u00e8 braccare il cane con le zampe e stringerselo al petto, ma poich\u00e9 solitamente gli avversari aizzati sono due, raramente questa pratica ha successo.\nIn Cina e in altre parti dell'Asia \u00e8 stato spesso segnalato il caso di persone che, confondendo il loro cucciolo per un cucciolo di cane (solitamente di razza mastino tibetano), lo hanno adottato e portato in casa, scoprendo solo in seguito la sua vera specie."}
{"id": "2128910", "revid": "22475", "url": "https://it.wikipedia.org/wiki?curid=2128910", "title": "John Preston (scrittore 1945)", "text": ""}
{"id": "2128917", "revid": "767487", "url": "https://it.wikipedia.org/wiki?curid=2128917", "title": "Santo Domingo (Albay)", "text": "Santo Domingo \u00e8 una municipalit\u00e0 di Quarta classe delle Filippine, situata nella Provincia di Albay, nella Regione del Bicol.\nSanto Domingo \u00e8 formata da 23 baranggay:"}
{"id": "2128923", "revid": "71433", "url": "https://it.wikipedia.org/wiki?curid=2128923", "title": "Inkheart - Cuore d'inchiostro", "text": ""}
{"id": "2128924", "revid": "767487", "url": "https://it.wikipedia.org/wiki?curid=2128924", "title": "Tiwi (Filippine)", "text": "Tiwi \u00e8 una municipalit\u00e0 di Prima classe delle Filippine, situata nella Provincia di Albay, nella Regione del Bicol.\nTiwi \u00e8 formata da 25 baranggay:"}
{"id": "2128925", "revid": "729019", "url": "https://it.wikipedia.org/wiki?curid=2128925", "title": "Bobigny - Pantin - Raymond Queneau", "text": "Bobigny \u2014 Pantin \u2014 Raymond Queneau \u00e8 una stazione della metropolitana di Parigi sulla linea 5, sita al confine dei comuni di Bobigny e Pantin.\nLa stazione.\nLa stazione \u00e8 stata inaugurata nel 1985 e prende il nome da Raymond Queneau (1903-1976) scrittore francese che rese famosa la RATP con il suo libro \"Zazie dans le m\u00e9tro\"."}
{"id": "2128928", "revid": "88740", "url": "https://it.wikipedia.org/wiki?curid=2128928", "title": "Walter Weldon", "text": "Biografia.\nFratello di Ernest J. Weldon, (fondatore della Weldon &amp; Wilkinson) nel 1854 inizi\u00f2 la sua carriera da giornalista, prima con il \"The Dial\", giornale londinese in seguito fuso con il \"The Morning Star\" e nel 1860 scrisse anche per una rivista mensile, la \"Weldon's Register of Facts and Occurrences relating to Literature, the Sciences and the Arts\". Come chimico invece si distinse per i suoi lavori di perfezionamento sul processo Weldon. Inoltre \u00e8 stato socio fondatore del \"Weldon's Fashion Journal\", \"Weldon's Patterns\" e \"Weldon's Household Encyclopaedia\""}
{"id": "2128929", "revid": "10431", "url": "https://it.wikipedia.org/wiki?curid=2128929", "title": "Publio Postumio", "text": ""}
{"id": "2128934", "revid": "729019", "url": "https://it.wikipedia.org/wiki?curid=2128934", "title": "Stazione di \u014csaka", "text": "La \u00e8 la principale delle stazioni della Citt\u00e0 di Osaka, in Giappone. Si trova nella zona di Umeda, parte del quartiere Kita-ku, ed \u00e8 il principale nodo ferroviario cittadino, soprattutto per i convogli diretti a nord, est e ovest. La stazione \u00e8 di propriet\u00e0 delle ferrovie JR West ed ospita i convogli che percorrono le linee di Kyoto, Kobe e della circolare di Osaka, collegate al resto della rete ferroviaria nazionale del Gruppo JR. In particolare, la linea di Kyoto collega Osaka al nord e all'est del paese, quella di Kobe con l'ovest e quella circolare con varie localit\u00e0 a sud e a est, nella grande penisola di Kii.\nUna rete molto estesa di sotterranei collega la stazione di Osaka a varie stazioni della metropolitana cittadina, delle ferrovie Hanky\u016b, Hanshin e alla stazione di Kitashinchi della linea JR Tozai, anch'essa facente parte della rete di JR West.\nInterscambi.\nLinee JR.\nNella stazione di Osaka si fermano i treni del Gruppo JR. Le linee JR Ky\u014dto JR K\u014dbe e JR Takarazuka fanno parte della linea principale T\u014dkaid\u014d, collegata a tutte le principali linee del gruppo.\nStazione di Kitashinchi.\nNelle vicinanze si trova la stazione di Kitashinchi della linea JR T\u014dzai; si pu\u00f2 raggiungere percorrendo la vasta rete di gallerie commerciali sotterranee che si estende sotto alla stazione di Osaka.\nMetropolitane.\nDalle gallerie sotterranee si raggiungono stazioni di altre ferrovie e linee metropolitane situate nelle vicinanze:\nAutobus.\nSul lato sud-ovest della stazione si trova un terminal per gli autobus che svolgono servizio urbano e per quelli del servizio extra-urbano. Nelle vicinanze si fermano anche autobus notturni a lunga percorrenza che si recano in altre citt\u00e0 del Giappone.\nStoria e descrizione.\nLa stazione di Osaka fu inaugurata l'11 maggio 1874 ed \u00e8 una delle pi\u00f9 vecchie stazioni ferroviarie della regione del Kansai; fu costruita per i convogli della linea tra Osaka e K\u014dbe. La stazione rese l'odierno quartiere Kita-Ku un centro di primaria importanza nella citt\u00e0, al punto che diverse ferrovie sviluppate negli anni precedenti costruirono a loro volta nelle vicinanze stazioni terminali delle loro linee.\nLa stazione \u00e8 stata oggetto di numerosi interventi di restauro, gi\u00e0 nel 1901 sub\u00ec una prima ristrutturazione a cui segu\u00ec quella del 1940. Durante la seconda guerra mondiale, la citt\u00e0 fu oggetto di pesanti bombardamenti delle forze alleate che distrussero parzialmente la stazione di Osaka; la parte pi\u00f9 colpita divenne in breve una zona malfamata dove si tenevano attivit\u00e0 illegali. Questa situazione termin\u00f2 solo negli anni settanta con la ricostruzione della parte demolita. Nel 1979 venne portato a termine il progetto per recuperare la parte nord, distrutta durante la guerra. Nel 1983 venne edificato un grattacielo nel lato sud della stazione con funzione di albergo e centro commerciale.\nRiqualificazione del 2010-2011.\nNel 2011 \u00e8 stato completato un radicale rinnovo della stazione che \u00e8 stata inserita in una cittadella commerciale cui \u00e8 stato dato il nome inglese \"Osaka Station City\". Oltre alla ristrutturazione del grattacielo sul lato sud e alla costruzione \"ex novo\" di un complesso di edifici e centri commerciali sul lato nord, \u00e8 stato cambiato anche l'aspetto della stazione. Sono stati costruiti un grande atrio a cavallo dei binari, che permette di raggiungerli anche da sopra, e un'enorme copertura diagonale lievemente arcuata degli stessi binari. \u00c8 possibile salire gratuitamente fino al 14\u00ba piano dell'edificio nord, dal quale \u00e8 possibile avere una visuale panoramica della citt\u00e0.\nDi seguito alcune tra le varie attrazioni presenti nell''Osaka Station City' suddivise per edifici:\nGalleria fotografica dei lavori di riqualificazione.\nDi seguito le varie fasi della ristrutturazione. . Nell'immagine a sinistra la veduta d'assieme dell'Osaka Station City, a destra il complesso degli edifici nord a sinistra l'edificio sud. Nel mezzo l'imponente copertura e gli 11 binari.\nProgetti futuri.\nAttualmente \u00e8 in fase di costruzione un complesso di edifici in luogo del dismesso scalo merci di Umeda, dove in futuro potrebbe essere realizzato un nuovo terminal per la linea \u014csaka Higashi, in via di espansione.\nCaratteristiche.\nLa stazione di Osaka \u00e8 sopraelevata rispetto al livello del piano stradale, e i binari sono al primo piano dell'edificio (il secondo per il sistema giapponese di conteggiare i piani). Ci sono quattro \"concourse\", corrispondenti a quattro diverse aree dove sono posizionati i tornelli di accesso: l'ingresso Midosuji serve da collegamento con la stazione delle Ferrovie Hanky\u016b e la metropolitana di Osaka; l'ingresso centrale si collega ai grandi magazzini Daimaru, Mitsukoshi-Isetan e Yodobashi Camera, nonch\u00e9 alla stazione delle Ferrovie Hanshin; l'ingresso Sakurabashi permette di accedere all'Herbis Osaka, all'Umeda Sky Building e alla stazione di Nishi-Umeda; infine, gli ingressi a ponte, con accesso diretto ai grandi magazzini suddetti e al ponte di collegamento con la stazione di Umeda.\nAnche la disposizione dei binari \u00e8 stata modificata nel corso dei lavori di restauro della stazione terminati nel 2011.\nUtilizzo.\nLe stazioni di \u014csaka e Umeda sono le pi\u00f9 affollate nel Giappone occidentale: nell'anno 2005 2.343.727 passeggeri le utilizzavano ogni giorno, rendendole insieme la terza stazione pi\u00f9 frequentata al mondo.\nLa stazione di \u014csaka possiede anche uno scalo merci.\nBinari.\nLa stazione dispone di 11 binari con 10 banchine ad isola ed 1 laterale. L'incarrozzamento a raso non \u00e8 perfetto: un piccolo gradino di pochi centimetri richiede l'uso di una pedana o l'aiuto di una persona per l'accesso dei passeggeri in sedia a rotelle."}
{"id": "2128936", "revid": "154893", "url": "https://it.wikipedia.org/wiki?curid=2128936", "title": "Stazione di Osaka", "text": ""}
{"id": "2128937", "revid": "31886", "url": "https://it.wikipedia.org/wiki?curid=2128937", "title": "Publio Postumio Tuberto", "text": "Due volte console, fu il primo membro della \"gens\" Postumia ad ottenere il consolato.\nBiografia.\nNel 505 a.C. venne eletto console assieme a Marco Valerio Voluso Massimo.\nIn quell'anno, i Sabini fecero delle incursioni nel territorio romano, e, per questa ragione, il collega di Postumio part\u00ec alla testa dell'esercito e si schier\u00f2 di fronte al nemico sulle sponde dell'Anio. Dopo qualche tempo in cui i due eserciti si fronteggiarono senza prendere l'iniziativa, si venne a battaglia sulle sponde del fiume. Valerio respinse i Sabini schierati di fronte a lui, mentre l'altra ala del suo esercito inizi\u00f2 a ripiegare sotto l'assalto nemico.\nA quel punto Postumio invi\u00f2 Spurio Larcio con la cavalleria per ristabilire l'equilibrio. Infine con il sopraggiungere della fanteria i Sabini furono costretti a fuggire in rotta; solo il sopraggiungere della notte li salv\u00f2 dall'annientamento. I due consoli ottennero per questo l'onore del trionfo.\nVenne eletto console una seconda volta nel 503 a.C. assieme a Agrippa Menenio Lanato, quando prima si trov\u00f2 a fronteggia gli attacchi dei Sabini, su cui i romani ebbero la meglio durante gli scontri campali nei pressi di Eretum, e poi la defezione delle citt\u00e0 di Pometia e Cori, passate nelle file degli Aurunci. Dopo aver sconfitto un ingente esercito aurunco, i due consoli mossero battaglia a Pometia; la battaglia, combattuta ferocemente da ambo le parti, fu vinta dai Romani, che decretarono il trionfo per i due consoli. Secondo la versione di Dionigi, solo Menenio ottenne il trionfo, mentre a Postumio fu concesso solo l'ovazione, per il comportamento imprudente che tenne durante i primi scontri con i Sabini."}
{"id": "2128938", "revid": "339392", "url": "https://it.wikipedia.org/wiki?curid=2128938", "title": "Publius Postumius Tubertus", "text": ""}
{"id": "2128940", "revid": "181699", "url": "https://it.wikipedia.org/wiki?curid=2128940", "title": "Presidente del tribunale", "text": " \nIl presidente del tribunale \u00e8 il magistrato preposto a capo di un determinato tribunale giudiziario che, ai sensi del d.lgs. 160/2006, pertanto assume la relativa funzione direttiva giudicante di primo grado.\nLe funzioni direttive giudicanti di secondo grado sono, invece, quelle attribuite al Presidente della corte di appello.\nIl presidente del tribunale ha compiti organizzativi ed altre funzioni impartitegli dalla legge. La figura \u00e8 presente sia in diritto processuale civile che penale.\nIn base al d.lgs. 25 luglio 2006 n. 240, il magistrato capo dell'ufficio cura la titolarit\u00e0 e la rappresentanza nei rapporti con enti istituzionali e con gli altri uffici giudiziari, nonch\u00e9 ha competenza ad adottare i procedimenti necessari per l'organizzazione dell'attivit\u00e0 giudiziaria e, comunque, concernenti la gestione del personale di magistratura ed il suo stato giuridico.\nNei tribunali pi\u00f9 grandi e con affluenza maggiore delega i suoi compiti a presidenti di sezione ed altri magistrati a seconda dei casi.\nAi sensi del d.lgs. 51/1998, nei tribunali articolati in sezioni si avvale dei Presidenti di sezione, i quali nell'esercizio della funzione \"semidirettiva\" distribuiscono \"il lavoro tra i giudici e vigilano sulla loro attivit\u00e0, curando anche lo scambio di informazioni sulle esperienze giurisprudenziali all'interno della sezione. Collaborano, altres\u00ec, con il Presidente del tribunale nell'attivit\u00e0 di direzione dell'ufficio.\"\nIl d.lgs. 160/2006 prevede che sono legittimati a partecipare al concorso per titoli per il conferimento degli incarichi direttivi giudicanti di primo grado i magistrati che hanno superato il concorso per il conferimento delle funzioni giudicanti di secondo grado da non meno di cinque anni.\nGli incarichi direttivi, ad esclusione di quelli di legittimit\u00e0 o di quelli superiori, hanno carattere temporaneo e sono attribuiti per la durata di quattro anni, rinnovabili a domanda, acquisito il parere del ministro della giustizia, previa valutazione positiva da parte del Consiglio superiore della magistratura, per un periodo ulteriore di due anni.\nIn seguito allo scadere del predetto termine, il magistrato pu\u00f2 concorrere per il conferimento di altri incarichi direttivi di uguale grado in sedi poste fuori dal circondario di provenienza e per incarichi direttivi di grado superiore per sedi poste fuori dal distretto di provenienza, con esclusione di quello competente ai sensi dell'articolo 11 del codice di procedura penale.\nIn ogni caso il citato Dlgs 160/2006 prevede un regime transitorio per i magistrati gi\u00e0 in servizio in base al quale, ferma restando la partecipazione ai concorsi, ai fini del conferimento degli incarichi semidirettivi e direttivi, il compimento di tredici anni di servizio dalla data del decreto di nomina ad uditore giudiziario equivale al superamento del concorso per l'attribuzione delle funzioni di secondo grado.\nDiritto processuale penale.\nNell'ambito penale il Presidente ha compiti innanzitutto organizzativi, gestendo il tribunale a lui affidato. Ma ha anche compiti delicati delineati dallo stesso codice di rito penale.\nIn particolare nella fase pre-dibattimentale del giudizio ordinario i poteri del Presidente sono disciplinati dagli artt. 465, 467, 468 c.p.p.: anticipa o differisce l'udienza in casi urgenti, organizza i testimoni, periti ed esperti citandoli d'ufficio quando necessario ed eliminando quelli manifestamente superflui o inammissibili forniti dalle parti. Governa l'udienza quando crede e ha un potere particolare, quello di espellere l'imputato dall'aula per la sua eventuale cattiva condotta.\nIn assenza \u00e8 sostituito dal pubblico ministero.\nSuccessivamente dichiara l'apertura del dibattimento. Anche in ambito processuale pu\u00f2 intervenire interrompendo situazioni problematiche, sfrondando esposizioni e discorsi prolissi e ripetitivi. Pu\u00f2 suggerire domande alle parti in caso di escussioni incompleta o rivolgerle autonomamente (art.506).\nDiritto processuale civile.\nHa compiti organizzativi anche nel processo civile.\nImportante la sua figura nell'udienza camerale del rito di separazione coniugale e del divorzio."}
{"id": "2128941", "revid": "729019", "url": "https://it.wikipedia.org/wiki?curid=2128941", "title": "\u00c9glise de Pantin (metropolitana di Parigi)", "text": "\u00c9glise de Pantin \u00e8 una stazione sulla linea 5 della metropolitana di Parigi ed \u00e8 ubicata nel comune di Pantin.\nLa stazione.\nLa stazione venne inaugurata nel 1942 ed il suo nome \u00e8 dato dal fatto che si trova in prossimit\u00e0 della chiesa di Pantin."}
{"id": "2128942", "revid": "125824361", "url": "https://it.wikipedia.org/wiki?curid=2128942", "title": "Il cosmo sul com\u00f2", "text": "Il cosmo sul com\u00f2 \u00e8 un film del 2008, suddiviso in quattro episodi, diretto da Marcello Cesena e distribuito nel circuito cinematografico italiano il 19 dicembre 2008. Si tratta del settimo film di Aldo, Giovanni e Giacomo.\nTrama.\nLa storia si articola in quattro episodi, a cui fa da cornice la storia del Maestro Tsu'Nam.\n\"Maestro Tsu'Nam\".\nTsu'Nam, un sedicente maestro orientale cieco, \u00e8 sempre seguito dai suoi fedelissimi discepoli Pin e Puk. Il maestro \u00e8 solito meditare ed esprimere continuamente \"pillole di saggezza\" all'ombra di un Ginkgo biloba. Quando lo fa percuote un potente gong (il \"Sacro Gong della Saggezza\") che provoca ogni volta delle catastrofi (valanghe o eruzioni vulcaniche).\n\"Milano Beach\".\n\u00c8 il 3 agosto in una Milano deserta. Aldo, Giovanni e Giacomo devono partire per le vacanze con le rispettive famiglie. Aldo, padre di famiglia piuttosto sbrigativo e superficiale, sbaglia auto, scassinandone per errore una uguale alla sua e parcheggiata l\u00ec vicino, ed \u00e8 costretto a subire le spese esagerate della moglie e a sopportare la bisbetica suocera. Giovanni, uomo estremamente pignolo e perfezionista, costringe i familiari ad aspettare chiusi in casa per 3 giorni per partire evitando l'esodo, ad attenersi alle sue rigide procedure e a seguirlo in vacanza partendo alle 5.30 del mattino. Giacomo cerca invece di convincere la moglie e la figlia, senza successo, a seguirlo in vacanza nel luogo previsto. Alla fine, dopo varie liti e peripezie, il gruppo non parte per il mare e trascorre le vacanze bivaccando all'interno dello Stadio Giuseppe Meazza.\n\"L'autobus del peccato\".\nIn una piccola parrocchia di provincia con la chiesa che cade a pezzi, il parroco Padre Bruno e il sagrestano Mario sono alle prese con diversi problemi economici, causati anche dal fatto che Mario (che ha anche la cattiva abitudine di origliare le confessioni), conteggiando le misere offerte dei parrocchiani dopo ogni messa, ne ruba di nascosto la maggior parte per cercare di realizzare un suo sogno: comprarsi una moto.\nAmico dei due \u00e8 Beniamino, un ragazzo innamorato della commessa di un negozio di articoli per animali domestici, al punto che, pur di vederla, va tutti i giorni al negozio e compra un sacchetto di biscotti per cani (che inizialmente tiene e poi inizia ad offrire a un cane randagio che incontra quotidianamente) e un pesce rosso (che mette nella fontanella della chiesa, che contiene quindi ormai decine di pesci). Non riesce per\u00f2 mai a dichiararsi alla ragazza, neanche consegnandole una lettera, a causa della sua timidezza.\nUn giorno Beniamino entra per caso in possesso di una valigia piena di banconote da 500 euro, lanciata da un ladro durante un inseguimento, e lo confessa a Don Bruno in presenza del sagrestano. I tre cercano di nascondere parte dei soldi in un sacchetto, ma il cane lo ruba e lo lascia in strada, dove viene gettato nel camion tritarifiuti. Alla fine Don Bruno, convintosi a non voler restituire pi\u00f9 il maltolto, riesce ad utilizzare il denaro restante per far ristrutturare la chiesa, mentre Mario scappa con i soldi che aveva rubato comprandosi la moto e Beniamino infila la sua lettera d'amore nella cassetta per le offerte per gli animali abbandonati, riuscendo quindi, a quanto pare, a dichiararsi.\n\"Falsi prigionieri\".\nL'episodio \u00e8 ispirato alla saga di Harry Potter; in una stanza di un castello ci sono alcuni famosi quadri che, in assenza di esseri umani, si animano e parlano tra loro. Ad un certo punto Aldo vuole andare a trovare il quadro di Maria Antonietta e lo fa riuscendo a staccarsi dal muro e muovendosi con la tela in equilibrio. Anche Giovanni prova a raggiungere allo stesso modo la Dama con l'ermellino, ma a met\u00e0 strada perde l'equilibrio e gli cade la tela; riesce comunque ad arrivare a destinazione scivolando sul pavimento. Giacomo invece si vede arrivare, sempre in equilibrio, suo malgrado, il quadro di un marchese effeminato.\n\"Temperatura basale\".\nDopo la nascita dei tre figli di Aldo e dei due figli di Giovanni, anche Giacomo e sua moglie, sposati da anni, desiderano disperatamente avere un figlio, ma purtroppo lui \u00e8 quasi sterile. Ai due viene detto che per riuscire a concepire, occorre consumare un rapporto nel momento in cui la temperatura basale di lei si trova al valore utile di 38 gradi. Questo causa diversi inconvenienti e porta la coppia a recarsi da due dottoresse e da un luminare indiano che pratica la medicina ayurvedica, nel tentativo di ottenere la fecondazione. Tutti e tre per\u00f2 si rivelano piuttosto incompetenti e le loro cure provocano solo ulteriore frustrazione a Giacomo. Alla fine, quando \u00e8 ormai rassegnato, Giacomo trova per caso due neonati in un cassonetto della spazzatura e li porta a casa, decidendo di adottarli.\nProduzione.\nLe riprese del film sono iniziate nel mese di giugno 2008 e si sono svolte per 10 settimane a Milano e dintorni. Per l'episodio \"L'autobus del peccato\" \u00e8 stata utilizzata come location la Chiesa di San Cristoforo sul Naviglio e per gli interni della chiesa quella di San Vito di Gaggiano.\nAccoglienza.\nIncassi.\nNelle prime 5 settimane di programmazione, il film ha raccolto un incasso totale di 13,1 milioni di euro, di cui 2,4 nel primo weekend.\nCritica.\nSul sito IMDb il film detiene un punteggio di 4.7/10."}
{"id": "2128948", "revid": "767487", "url": "https://it.wikipedia.org/wiki?curid=2128948", "title": "Anini-Y", "text": "Anini-Y \u00e8 una municipalit\u00e0 di Quinta classe delle Filippine, situata nella Provincia di Antique, nella Regione del Visayas Occidentale.\nAnini-Y \u00e8 formata da 23 baranggay:"}
{"id": "2128949", "revid": "108559", "url": "https://it.wikipedia.org/wiki?curid=2128949", "title": "Marco Valerio Voluso", "text": ""}
{"id": "2128952", "revid": "108559", "url": "https://it.wikipedia.org/wiki?curid=2128952", "title": "Marcus Valerius Volusus Maximus", "text": ""}
{"id": "2128953", "revid": "1442080", "url": "https://it.wikipedia.org/wiki?curid=2128953", "title": "Armando Volpi", "text": "Poeta romanesco, celebratore della \"romanit\u00e0\".\nSi espresse anche come attore di caf\u00e9 chantant prima e di avanspettacolo dopo, nel corso degli anni '30. Considerato maestro e \"gloria romana\" dall'amico Ettore Petrolini, cre\u00f2 la \"macchietta romanesca\". Fu pittore e fondatore di testate giornalistiche come \"Voce Romana\" e \"Aquila romana\". Nella sua produzione letteraria si ricordano le poesie \"Per un fiore\", \"Quanno ce v\u00f4 ce v\u00f4\" (\"Quando ci vuole ci vuole\" da cui \u00e8 derivato il modo di dire romanesco, poi italianizzato), \"La cammeretta del poeta\", \"La donna e er fiore\", \"Mamma\"; tra le pubblicazioni i volumi: \"Bagliori di Gloria\" e \"Fiori sospiri e... Mozzichi\".\nFu anche antiquario e gestore di gallerie d'arte a Roma."}
{"id": "2128960", "revid": "486946", "url": "https://it.wikipedia.org/wiki?curid=2128960", "title": "D\u00fcsseldorf EG", "text": ""}
{"id": "2128962", "revid": "486946", "url": "https://it.wikipedia.org/wiki?curid=2128962", "title": "D\u00fcsseldorfer EG", "text": ""}
{"id": "2128963", "revid": "478814", "url": "https://it.wikipedia.org/wiki?curid=2128963", "title": "Stazione di Shin-\u014csaka", "text": "La \u00e8 situata nel quartiere settentrionale Yodogawa-ku della Citt\u00e0 di Osaka, in Giappone. \u00c8 il terminale delle linee ad alta velocit\u00e0 T\u014dkaid\u014d Shinkansen, della Ferrovia JR Centrale, e Sany\u014d Shinkansen della Ferrovia JR West. L'ala orientale della struttura ospita i binari delle normali linee delle stesse ferrovie e quelli per i treni merci della Japan Freight Railway Company del Gruppo JR, mentre in quella occidentale si trova la fermata della linea Mid\u014dsuji della metropolitana di Osaka.\nDescrizione.\nLa stazione \u00e8 un imponente edificio di 4 piani che consente l'incrocio delle varie linee ed ospita un gran numero di attivit\u00e0 commerciali. I diversi piani sono collegati da scalinate, ascensori e scale mobili. Vi sono 2 uscite della stazione a nord, 1 ad est e 3 a sud; sono tutte al piano terra eccetto una a sud al secondo piano, dove all'esterno c'\u00e8 l'area riservata ai taxi posta su un ponte che funge da pensilina per il piano terra. La maggior parte degli altri taxi si trova al piano terra all'ingresso sud, che \u00e8 quello principale. Meno taxi si trovano all'uscita nord e a quella est, che \u00e8 situata al di l\u00e0 dei binari dei normali treni JR.\nDalla scalinata di un'uscita del lato nord si accede ad un largo marciapiede sopraelevato che gira intorno all'adiacente vasta piazza densa di traffico automobilistico; \u00e8 provvisto di varie scalinate ed un ascensore per scendere sul piano stradale, ed alcune passerelle per entrare in un ospedale o in un edificio che ospita un centro commerciale, dove ci sono scale mobili. Il piazzale a sud \u00e8 riservato esclusivamente a veicoli diretti alla stazione. Tra i vari mezzi di trasporto che vi sostano, vi sono gli autobus navetta per l'aeroporto Internazionale di Osaka e quelli notturni a lunga percorrenza, che a prezzi economici portano in diverse localit\u00e0, tra cui Tokyo.\nStoria.\nLa stazione venne inaugurata nel 1964 per ospitare il T\u014dkaid\u014d Shinkansen, la prima linea ad alta velocit\u00e0 della storia, che la collega alla stazione di Tokyo e che inizi\u00f2 il servizio il 1\u00ba ottobre 1964. La costruzione della stazione fu necessaria per le difficolt\u00e0 urbanistiche di far arrivare i nuovi binari dell'alta velocit\u00e0 nella centrale stazione di \u014csaka, lo scalo principale cittadino da cui dista circa 3\u00a0km. I collegamenti fra le due stazioni sono garantiti dai convogli normali delle Ferrovie JR, da autobus e dalla metropolitana.\nLa stazione di Shin-Osaka della metropolitana fu costruita appositamente per garantire un efficiente collegamento tra lo Shinkansen ed il centro della citt\u00e0 e fu inaugurata poco prima del resto della stazione. Inizialmente era il capolinea nord, ma presto iniziarono i lavori di prolungamento per raggiungere il parco della vicina Citt\u00e0 di Suita, dove si tenne l'Expo 1970, ed il nuovo tratto fu inaugurato nel gennaio del 1970.\nIl 16 marzo 1967 fu inaugurato il Sany\u014d Shinkansen, sui cui binari molti dei treni del T\u014dkaido Shinkansen proseguono verso la stazione di Hakata a Fukuoka, nell'ovest del paese. Dal marzo del 2011, i convogli ad alta velocit\u00e0 del Sany\u014d Shinkansen proseguono nella nuova linea del Ky\u016bsh\u016b Shinkansen, che collega la stazione di Kagoshima-Ch\u016b\u014d con quella di Hakata, nell'isola di Ky\u016bsh\u016b.\nIl quartiere di Yodogawa-ku si \u00e8 enormemente espanso attorno alla stazione, nei pressi della quale si trova ora una grande quantit\u00e0 di uffici. La zona si \u00e8 ulteriormente espansa con gli edifici abitativi e le relative infrastrutture fino a congiungersi con quella sorta nella parte ovest del quartiere attorno alla vecchia stazione di J\u016bs\u014d delle Ferrovie Hanky\u016b, inaugurata nel 1910. Il quartiere contava nel 2010 su 172.483 abitanti, distribuiti su una superficie di 12,64\u00a0km\u00b2. A sud di Shin-Osaka si \u00e8 creata attorno alla vicina Nishi-Nakajima Minamigata una movimentata area piena di alberghi, ristoranti e locali di intrattenimento.\nTreni del gruppo JR.\nShinkansen.\nI 7 binari del Shinkansen si trovano al terzo ed ultimo piano della stazione e sono ubicati secondo l'asse est-ovest. Sono serviti da 3 banchine ad isola ed 1 laterale. Il piano di calpestio delle banchine \u00e8 allo stesso livello di quello dei treni permettendo l'incarrozzamento a raso. L'ingresso al servizio \u00e8 al secondo piano e nei suoi pressi vi \u00e8 la biglietteria, un ufficio con sportelli e biglietterie automatiche. L'accesso alla zona del Shinkansen avviene attraverso tornelli aventi funzione di obliteratrice e terminale per smart card. A fianco dei tornelli c'\u00e8 l'ufficio del personale di servizio che ha funzioni di controllo ed assistenza.\nNel grande atrio dove si trovano le scale mobili, le scalinate e gli ascensori per accedere ai binari vi sono diversi ristoranti ed alcuni negozi. Sul lato orientale dell'atrio si trova una barriera di tornelli con annesse biglietterie per accedere ai normali treni del Gruppo JR.\nLinee.\nI servizi Shinkansen sono realizzati con i treni Nozomi, Mizuho, Kodama, Sakura e Hikari, che differiscono per numero di fermate e per i prezzi dei biglietti. Alcuni convogli hanno il capolinea in stazioni prima di quella di Tokyo a est e prima di quella di Hikata a ovest.\nAltri treni del gruppo JR.\nPer gli altri treni del gruppo JR, lo scalo principale cittadino \u00e8 la stazione di \u014csaka. I binari riservati a questi convogli si trovano al piano terra sul lato est della stazione, allo stesso livello del piano stradale. Sono disposti lungo l'asse nord-sud e passano sotto l'edificio principale. La superficie di calpestio delle banchine ad isola \u00e8 allo stesso livello di quella dei treni, permettendo l'incarrozzamento a raso. Nella banchina principale c'\u00e8 un bar-tavola calda.\nLa biglietteria con gli sportelli si trova in un ufficio nello stesso corridoio di quella dello Shinkansen, al secondo piano, mentre quelle automatiche si trovano direttamente sul corridoio, pi\u00f9 ad est. Subito dopo vi \u00e8 l'accesso principale che, come per lo Shinkansen, presenta tornelli aventi funzione di obliteratrice e terminale per smart card e l'ufficio per il personale di controllo ed assistenza. Anche in questo atrio vi sono scale mobili, scalinate ed ascensori per scendere ai binari, alcuni ristoranti ed altri negozi.\nSul lato sud della stazione, a livello del piano stradale, si trova il deposito dei treni con diversi binari morti. Accedono a questa sezione i convogli provenienti dalla stazione di Osaka.\nLinee.\nMolti dei convogli provenienti da Kyoto che transitano per Shin-Osaka, dopo che hanno raggiunto la stazione centrale proseguono su altre linee tra le quali:\nI convogli che provengono dalla stazione di Osaka arrivano a Kyoto, da dove alcuni proseguono su altre linee tra le quali:\nTreni merci.\nAd ovest delle banchine riservate ai treni normali vi sono due binari riservati ai treni merci della Japan Freight Railway Company del Gruppo JR. Questi convogli transitano senza fermarsi e sono diretti allo scalo merci di Umeda, situato nei pressi della stazione di \u014csaka. Sul lato nord della stazione di Shin-Osaka vi sono 2 binari su cui transitano, senza fermarsi, i treni merci in direzione Kyoto e Kobe. Questi binari si uniscono nel lato nord-est della stazione a quelli dei convogli diretti allo scalo merci di Umeda.\nMetropolitana.\nCome tutta la linea Mid\u014dsuji, la stazione della metropolitana \u00e8 di propriet\u00e0 e viene gestita dall'Ufficio Municipale dei Trasporti di Osaka, azienda comunale cittadina. I due binari si trovano sul lato occidentale, al secondo piano dell'edificio. Sono disposti lungo l'asse nord-sud e sono affiancati dai viadotti delle carreggiate stradali che scavalcano i piani inferiori della stazione. Tali viadotti collegano il lato sud e quello nord del , prosecuzione del centrale Mid\u014dsuji che d\u00e0 il nome alla linea. La stazione \u00e8 la numero M13 della linea Mid\u014dsuji.\nVi sono 4 aree di accesso, quella sud \u00e8 al piano terra sotto ai binari, in una costruzione adiacente all'edificio principale, e si accede ai binari mediante una scalinata, un ascensore o una scala mobile. Quella a nord \u00e8 al secondo piano e si raggiunge dal piano stradale salendo una scalinata o con l'ascensore, una ad est si trova sul lato ovest del corridoio al secondo piano dove vi sono gli accessi dello Shinkansen e delle altre linee JR, l'altra ad est si trova al primo piano. Gli accessi alla stazione della metropolitana hanno le stesse caratteristiche di quelli per i treni JR, con tornelli e con l'ufficio del personale di controllo e assistenza. Per la metropolitana vi sono solo le biglietterie automatiche. Anche qui, la superficie di calpestio della banchina ad isola \u00e8 allo stesso livello di quella dei treni, permettendo l'incarrozzamento a raso.\nAttivit\u00e0 commerciali.\nAll'interno della stazione si trova una grande quantit\u00e0 di negozi che vendono svariate tipologie di prodotto, ristoranti, supermercati, \"convenience store\" ecc., tanto che pu\u00f2 anche essere considerata un centro commerciale. Buona parte del piano terra \u00e8 riservata agli accessi ai piani superiori e le attivit\u00e0 commerciali sono soprattutto ristoranti, caffetterie e sale da t\u00e8. L'area aperta al pubblico del primo piano \u00e8 occupata esclusivamente da negozi e locali di ristorazione, ad eccezione dell'estremit\u00e0 occidentale dove si trova una delle entrate della metropolitana. Al secondo piano, dove vi sono gli ingressi di tutte le linee, vi \u00e8 un ampio corridoio che sul lato sud ha solo negozi, bar e ristoranti."}
{"id": "2128964", "revid": "113536412", "url": "https://it.wikipedia.org/wiki?curid=2128964", "title": "Xalapa", "text": "Xalapa (talvolta anche Jalapa) \u00e8 la citt\u00e0 capitale dello stato di Veracruz, nel Messico meridionale.\nStoria.\nIl nome completo della citt\u00e0 \u00e8 Xalapa-Enr\u00edquez, in onore del 19\u00ba governatore di Veracruz, Juan de la Luz Enr\u00edquez.\nLa citt\u00e0 d\u00e0 il nome al peperoncino Jalape\u00f1o."}
{"id": "2128968", "revid": "287204", "url": "https://it.wikipedia.org/wiki?curid=2128968", "title": "Jerome Carcopino", "text": ""}
{"id": "2128970", "revid": "1543377", "url": "https://it.wikipedia.org/wiki?curid=2128970", "title": "Satya Oblet", "text": "Carriera.\nNato in India, ma adottato da genitori francesi, Satya Oblet viene lanciato del mondo della moda da Jean-Paul Gaultier e Kenzo, che in breve tempo lo rendono uno dei fotomodelli pi\u00f9 conosciuti in Europa.\nOblet nella sua carriera \u00e8 stato anche ambasciatore dell'O.N.U., ed \u00e8 molto attivo nel campo della beneficenza.\nNel 2003, ha creato una propria linea di abbigliamento, venduta nelle boutique di Los Angeles, Londra e Parigi.\nNel 1997 ha lavorato nel film \"Tonka\" e nel 2005 nel cortometraggio \"Le candidat\". Ha partecipato nell'aprile 2006 al reality show francese \"Je suis une c\u00e9l\u00e9brit\u00e9, sortez-moi de l\u00e0\"\nDal 2007 \u00e8 il testimonial del profumo \"Jungle\" di Kenzo."}
{"id": "2128971", "revid": "647919", "url": "https://it.wikipedia.org/wiki?curid=2128971", "title": "Passione amorosa", "text": ""}
{"id": "2128973", "revid": "729019", "url": "https://it.wikipedia.org/wiki?curid=2128973", "title": "Hoche (metropolitana di Parigi)", "text": "Hoche \u00e8 una stazione della metropolitana di Parigi sulla linea 5, sita nel comune di Pantin.\nLa stazione.\nLa stazione venne inaugurata nel 1942 e porta il nome del generale Lazare Hoche (1768-1797) che all'et\u00e0 di 25 anni, al comando dell'armata della Mosella, respinse gli austriaci a W\u0153rth, liberando Landau e l'Alsazia. Sul marciapiede in direzione Bobigny \u00e8 posto un busto del generale Hoche e delle immagini illustranti la sua vita."}
{"id": "2128974", "revid": "203463", "url": "https://it.wikipedia.org/wiki?curid=2128974", "title": "Joop van Oosterom", "text": "\u00c8 noto nel mondo degli scacchi soprattutto per aver organizzato e finanziato la famosa serie di tornei Melody Amber (cos\u00ec chiamati in nome di sua figlia Melody) giocati tutti gli anni a Monte Carlo dal 1992 al 2011.\nVan Oosterom \u00e8 stato un forte giocatore per corrispondenza ed ha vinto il titolo mondiale in questa specialit\u00e0 nel 2003 e nel 2004. Durante il corso del 18\u00ba campionato del mondo per corrispondenza del 2003 fu colpito da un grave attacco cardiaco ma riusc\u00ec tuttavia a concludere il torneo e a vincerlo.\nQuesto risultato \u00e8 stato per\u00f2 criticato perch\u00e9 van Oosterom aveva ingaggiato il forte Grande maestro olandese Jeroen Piket come suo segretario personale. Tim Krabb\u00e9, un noto autore olandese di articoli e libri di scacchi, comment\u00f2 a tale proposito: - \" il \"Turco\" era manovrato da William Schlumberger, \"Mephisto\" da Isidor Gunsberg, \"Ajeeb\" da Harry Nelson Pillsbury e Joop van Oosterom \u00e8 manovrato da Jeroen Piket\"\u00a0. L'anno successivo ripet\u00e9 il successo vincendo il 19\u00ba Campionato del mondo di scacchi per corrispondenza della ICCF."}
{"id": "2128976", "revid": "339392", "url": "https://it.wikipedia.org/wiki?curid=2128976", "title": "Zivilgesetzbuch", "text": ""}
{"id": "2128979", "revid": "119982", "url": "https://it.wikipedia.org/wiki?curid=2128979", "title": "Li Ka-shing", "text": ""}
{"id": "2128991", "revid": "599013", "url": "https://it.wikipedia.org/wiki?curid=2128991", "title": "Sox", "text": ""}
{"id": "2128993", "revid": "1573940", "url": "https://it.wikipedia.org/wiki?curid=2128993", "title": "Viperidae", "text": "I viperidi (Viperidae ) sono una famiglia di serpenti comunemente chiamati \"vipere\", dotate di veleno molto efficace che iniettano, proprio come una siringa, grazie ai loro denti cavi, nella ferita procurata dal morso. Il veleno viene secreto dalle ghiandole situate su entrambi i lati della testa ed espulso grazie alla sua forza muscolare. Sono proprio tali ghiandole a conferire alla testa la caratteristica forma larga e triangolare.\nDescrizione.\nI serpenti che appartengono alla famiglia Viperidae sono lunghi da 28\u00a0cm (\"Bitis schneideri\", Viperinae) ad oltre (\"Lachesis muta\" , Crotalinae); si cibano di mammiferi, uccelli ed altri vertebrati. \nAbitano una grande variet\u00e0 di habitat, dalle foreste tropicali, ai deserti, alle montagne, possono essere terrestri, acquatiche o arboricole. La maggior parte delle specie sono ovovivipare (danno alla luce piccoli vivi), ma ci sono anche specie ovipare (depongono uova).\nTassonomia.\nLe 321 specie di Viperidi sono classificate in 3 sottofamiglie:\nViperinae.\nI Viperini, diffusi in tutta l'Africa, in gran parte dell'Asia ed in Europa, quasi costantemente ovovivipari o deponenti uova gi\u00e0 prossime alla schiusa, in Europa sono rappresentati unicamente dal genere \"Vipera\" (peraltro presente anche in Africa ed in Asia).\nIn Italia esistono 5 specie: \nTra le vipere pi\u00f9 grandi e pericolose:\nI generi \"Echis\" e \"Bitis\" si ritrovano sia in Africa che in Asia mentre i \"Causus\" ed \"Atheris\" sono esclusivi dell'Africa.\nCrotalinae.\nI Crotalini vivono nell'Asia, ma soprattutto in America. Chiamati anche \u00abserpenti dalle fossette\u00bb per una loro caratteristica morfologica (una fossetta sul capo che permette di individuare le fonti di calore)\nInoltre nel genere \"Crotalus\", fra cui \"Crotalus horridus\" degli Stati Uniti d'America, \"Crotalus terrificus\" diffuso dall'Arizona all'Argentina e il \"Sistrurus\", di dimensioni minori, diffuso in Nordamerica e nell'America centrale e meridionale, ritrova all'estremit\u00e0 il tipico \"sonaglio\". Esso \u00e8 formato da una fila di circa una decina di involucri cornei (creati con il cambio continuo della pelle attraverso la muta, essendo esso un residuo di tale operazione) il cui movimento oscillante provoca un caratteristico suono, per questo vengono denominati anche \u00abserpenti a sonagli\u00bb\nFra le altre specie:"}
{"id": "2128999", "revid": "1543377", "url": "https://it.wikipedia.org/wiki?curid=2128999", "title": "Harvard-Smithsonian Center for Astrophysics", "text": "L'Harvard-Smithsonian Center for Astrophysics (CfA) \u00e8 una delle principali istituzioni scientifiche mondiali nel campo dell'astrofisica. La sua missione \u00e8 ampliare la conoscenza e la comprensione dell'Universo, attraverso la ricerca e l'insegnamento dell'astronomia, dell'astrofisica, delle scienze della terra e delle scienze dello spazio.\nIl centro fu fondato nel 1973 attraverso una collaborazione fra la Smithsonian Institution e l'Universit\u00e0 di Harvard, e consiste di due istituti principali, l'Harvard College Observatory e lo Smithsonian Astrophysical Observatory. La sede principale si trova a Cambridge (Massachusetts), e coordina diverse strutture-satellite in giro per il mondo. L'attuale direttore del CfA \u00e8 Charles R. Alcock, in carica dal 2004. Il precedente direttore fu Irwin I. Shapiro, in carica dal 1982.\nCuriosit\u00e0.\nL'asteroide 10234 Sixtygarden prende il nome dall'indirizzo del CfA (60, Garden Street)."}
{"id": "2129000", "revid": "1305772", "url": "https://it.wikipedia.org/wiki?curid=2129000", "title": "Kenz\u014d Takada", "text": "Biografia.\nQuinto di sette figli, Kenz\u014d Takada svilupp\u00f2 una passione per la moda in giovanissima et\u00e0, e dopo aver abbandonato l'universit\u00e0 di Kobe si iscrisse ad una scuola di moda di Tokyo nel 1958, che all'epoca aveva appena aperto le iscrizioni agli uomini. Dopo il diploma, Kenz\u014d si trasfer\u00ec a Parigi nel 1964. La popolarit\u00e0 per lui arriv\u00f2 nel 1970, anno in cui present\u00f2 la sua prima collezione al Vivienne Gallery. Grazie al successo ottenuto, Kenzo fu in grado di aprire la sua prima boutique \"Jungle Jap\", e di l\u00ec a poco una sua modella apparir\u00e0 sulla copertina di \"Elle\". Nel 1971 le sue collezioni vennero presentate a New York e Tokyo e l'anno seguente egli otterr\u00e0 l'ambito riconoscimento \"Fashion Editor Club of Japan\".\nNel 1978 e nel 1979 tenne spettacolari sfilate di moda nel tendone di un circo, che terminavano con la sua entrata in scena sul dorso di un elefante. Contemporaneamente realizz\u00f2 costumi per il teatro e per il cinema, in particolare \"R\u00eave apr\u00e8s R\u00eave\" del 1980. Dal 1983 il marchio \"Kenzo\" design\u00f2 anche una linea di abbigliamento per uomo, e nel 1998 ebbe anche inizio la produzione di profumi. L'essenza di maggior successo \u00e8 senz'altro \"Flower by Kenzo\", lanciata nel 2000. \nNel 1993 il marchio divenne propriet\u00e0 della compagnia francese LVMH. Dal 2001 vennero introdotti sul mercato anche prodotti per la cura del corpo, sotto il marchio \"Kenzoki\".\nKenz\u014d Takada annunci\u00f2 il suo ritiro nel 1999, dopo aver lasciato la casa di moda \"Kenzo\" alla propria assistente. Nel 2002 riapparve sulle scene come decoratore e designer di interni, lanciando anche una linea di complementi d'arredo. \nKenz\u014d \u00e8 morto il 4 ottobre 2020, proprio durante la settimana delle sfilate di moda parigine, all'et\u00e0 di 81 anni, presso l'ospedale americano di Neuilly-sur-Seine, dove era ricoverato per le complicanze del Covid-19."}
{"id": "2129004", "revid": "729019", "url": "https://it.wikipedia.org/wiki?curid=2129004", "title": "Porte de Pantin (metropolitana di Parigi)", "text": "Porte de Pantin \u00e8 una stazione della metropolitana di Parigi sulla linea 5, sita nel XIX arrondissement di Parigi.\nLa stazione.\nLa stazione venne inaugurata nel 1942 e porta il nome dell'antica porta, delle mura di Parigi, posta all'ingresso della strada che conduceva in Germania (oggi \"avenue Jean-Jaur\u00e8s\"). Tale porta ha preso il nome del comune in cui era ubicata."}
{"id": "2129010", "revid": "9312", "url": "https://it.wikipedia.org/wiki?curid=2129010", "title": "Scec", "text": ""}
{"id": "2129014", "revid": "181699", "url": "https://it.wikipedia.org/wiki?curid=2129014", "title": "Offeso", "text": "In diritto penale e relativa procedura, l'offeso \u00e8 colui che ha subito fisicamente o patrimonialmente gli effetti del reato. Non \u00e8 necessariamente il soggetto che ha subito il fatto costituente reato, in quanto l'offesa si consolida su chi \u00e8 titolare di un dato diritto. Ad esempio quando un minorenne subisce un reato, gli offesi sono i genitori.\nDiritto processuale.\nL'offeso pu\u00f2 costituirsi parte civile per ottenere il risarcimento dei danni, oltre che per aiutare nei limiti imposti dalla legge l'azione del pubblico ministero.\nIn realt\u00e0 la previsione legislativa relativa all'offeso in ambito dibattimentale \u00e8 stata abbastanza criticata dalla migliore dottrina, arrivando a definirlo \"presenza scialba\", per la sua impossibilit\u00e0 a discutere od esaminare. Le uniche facolt\u00e0 riconosciute all'offeso sono la possibilit\u00e0 di sottoporre domande al Presidente o la richiesta di nuove prove utili all'accertamento."}
{"id": "2129016", "revid": "59975", "url": "https://it.wikipedia.org/wiki?curid=2129016", "title": "The Maytals", "text": ""}
{"id": "2129020", "revid": "1894831", "url": "https://it.wikipedia.org/wiki?curid=2129020", "title": "Acquifero confinato", "text": "Un acquifero confinato \u00e8 un acquifero presente nel sottosuolo delimitato sia superiormente che inferiormente da rocce o terreni impermeabili, i quali quindi impediscono la filtrazione dell'acqua.\nSolitamente l'acqua \u00e8 presente al di sotto dell'orizzonte piezometrico, quando questo avviene la pressione dell'acqua entro un pozzo perforato nell'acquifero pu\u00f2 risultare superiore alla pressione atmosferica alla testa del pozzo, in tal caso si \u00e8 in presenza di un pozzo artesiano."}
{"id": "2129023", "revid": "729019", "url": "https://it.wikipedia.org/wiki?curid=2129023", "title": "Ourcq (metropolitana di Parigi)", "text": "Ourcq \u00e8 una stazione della metropolitana di Parigi sulla linea 5, ubicata nel XIX arrondissement di Parigi.\nLa stazione.\nLa stazione venne inaugurata nel 1947.\nAlla fine degli anni ottanta \u00e8 stata posta, in una nicchia, una scultura, di Thierry Grave, che rappresenta un'articolazione di un animale immaginario."}
{"id": "2129024", "revid": "1894831", "url": "https://it.wikipedia.org/wiki?curid=2129024", "title": "Acquifero non confinato", "text": "Un acquifero non confinato o a superficie libera \u00e8 un acquifero presente nel sottosuolo delimitato solo inferiormente da uno strato di roccia o di terreno impermeabile e per questo le sue caratteristiche idrodinamiche sono condizionate solamente alla pressione atmosferica.\nQuesta \u00e8 la condizione tipica degli acquiferi pi\u00f9 superficiali, e di quelli da cui viene emunta l'acqua dai pozzi usando secchi, funi e carrucole.\nPer la mancanza di una copertura impermeabile, questi acquiferi risultano i pi\u00f9 sensibili ad inquinamento da parte di sostanze chimiche allo stato liquido disperse o scaricate sulla superficie topografica."}
{"id": "2129027", "revid": "121837", "url": "https://it.wikipedia.org/wiki?curid=2129027", "title": "GCVS", "text": ""}
{"id": "2129034", "revid": "2015336", "url": "https://it.wikipedia.org/wiki?curid=2129034", "title": "Marco Valerio Voluso Massimo", "text": "Biografia.\nSecondo Plutarco, sarebbe stato un discendente di uno dei primi \"Valerii\", che, poco dopo la fondazione di Roma, avrebbe portato alla riconciliazione tra Sabini e Romani, e alla pace in seguito firmata tra i due popoli. Dionigi di Alicarnasso conferm\u00f2 che egli sarebbe stato un discendente dei Sabini giunti a Roma con Tito Tazio, che condivise il trono con Romolo.\nDopo l'instaurazione della repubblica, non aveva ancora avuto luogo la consacrazione del tempio di Giove Ottimo Massimo. Per questo motivo Marco Orazio Pulvillo ebbe l'onore, per sorte o per la decisione dei senatori, di provvedere alla consacrazione. Il fatto rivestiva particolare importanza in quanto Publicola era fuori Roma alla testa dell'esercito nell'ambito delle operazioni belliche contro gli abitanti di Veio. Marco Valerio Voluso, assieme alla sua famiglia, tent\u00f2 in tutti i modi di impedire la consacrazione, in quanto avrebbe voluto rimandarla al ritorno di Publicola. Per tale motivo fece credere che il figlio di Pulvillo fosse morto, ma il console non se preoccup\u00f2 affatto e prosegu\u00ed nella consacrazione.\nNel 508 a.C., partecip\u00f2 alla battaglia contro Porsenna alle porte di Roma, in qualit\u00e0 di comandante dell'ala destra dell'esercito agli ordini del console Tito Lucrezio Tricipitino; non riusc\u00ec, in quell'occasione, a fermare la rotta delle truppe che segu\u00ec al ferimento del console.\nNel 505 a.C. venne eletto console assieme a Publio Postumio Tuberto. In quell'anno, i Sabini effettuarono delle incursioni all'interno del territorio romano. In seguito a questo, Voluso prese il comando dell'esercito per fronteggiare il nemico e si schier\u00f2 sulle rive dell'Aniene. Dopo qualche tempo in cui entrambe le fazioni si fronteggiarono senza scontrarsi, si venne a battaglia sulle sponde del fiume. Respinse i Sabini che aveva di fronte mentre l'altra ala cominci\u00f2 a indietreggiare, fino a quando il console collega invi\u00f2 Spurio Larcio con la cavalleria a ristabilire l'equilibrio delle forze. La fanteria al seguito contribu\u00ec alla definitiva sconfitta dei Sabini, che si diedero alla fuga; solo il calare della notte li salv\u00f2 dallo sterminio. Per questa vittoria ottenne, assieme al collega, gli onori del trionfo. Oltre a ci\u00f2 gli venne accordato l'onore di costruire una villa sul Palatino a spese dello stato.\nNel 501 a.C. i Latini erano in agitazione sobillati contro Roma da Ottavio Mamilio, genero di Tarquinio il Superbo. Marco Valerio Voluso venne inviato come ambasciatore presso le citt\u00e0 vicine per tentare di calmare gli animi; in seguito si rec\u00f2 all'assemblea dei latini, che si preparavano alla guerra. Nel discorso che tenne dimostr\u00f2 che Roma era rimasta fedele a tutti i suoi impegni verso i Latini, e che, pertanto, non vi era alcun \"casus belli\" tra i due popoli; Ottavio Mamilio e Tarquinio il Superbo riuscirono, tuttavia, a far votare all'assemblea che il trattato tra i Latini e i romani fosse sciolto. La guerra venne dunque dichiarata poco dopo.\nSecondo Tito Livio, Voluso partecip\u00f2 alla battaglia del lago Regillo nel 499 a.C., agli ordine del dittatore Aulo Postumio Albo Regillense. Nel momento in cui la battaglia infuriava ed i Latini iniziavano a cedere, uno dei figli di Tarquinio il Superbo avanz\u00f2 con il corpo degli esiliati romani riequilibrando la lotta. Per questo Voluso si lanci\u00f2 contro Tarquinio, ma cadde colpito dai nemici."}
{"id": "2129035", "revid": "448172", "url": "https://it.wikipedia.org/wiki?curid=2129035", "title": "Ovatio", "text": ""}
{"id": "2129038", "revid": "1226", "url": "https://it.wikipedia.org/wiki?curid=2129038", "title": "Societ\u00e0 patriarcale", "text": ""}
{"id": "2129040", "revid": "1543377", "url": "https://it.wikipedia.org/wiki?curid=2129040", "title": "Rap City", "text": "Rap City \u00e8 stato un programma musicale, mandato in onda dalla Black Entertainment Television, dal 1989 al 2008. Il programma era una vetrina dedicata alla musica rap, con interviste, video e momenti dedicati al freestyle. Spesso il programma era condotto da famosi DJs.\nStoria.\nLa nascita del programma.\nIl programma \u00e8 stato creato da Alvin Jones, VJ/produttore di BET, conosciuto anche come \"The Unseen VJ\". In origine il programma era solamente uno spin-off di \"Rap Week\", un segmento del programma \"Video Vibrations\", condotto, tra gli altri, dallo stesso \"The Unseen VJ\".\nDiscostandosi dalla politica del suo principale avversario televisivo, \"Yo! MTV Raps\", \"Rap City\" non si occupa solamente di artisti di fama consolidata, ma da' spazio anche ai video di validi artisti emergenti e rappers legati ai circuiti dell'underground.\nIl programma conteneva anche un Weekly Top 10 Countdown, in onda il sabato. Dal 1991 al 1994, questo segmento \u00e8 stato anche conosciuto come \"Top 10 Rapdown\", nel periodo in cui il conduttore era Prince Dajour.\nConduttori e messa in onda.\nIl primo conduttore dello show \u00e8 stato Chris Thomas, dal 1989 al 1991. Dopo questa esperienza, Thomas fu anche soprannominato \"THE MAYOR OF RAP CITY\", o semplicemente The Mayor. Altri conduttori: Hans Dobson (1989-1991), Prince Dejour (1991-1994), Joe Clair (1994-1999), Leslie Segar (a.k.a. Big Lez) (1994-1999), Big Tigger (1999-2005), Mad Linx (2005-2006), J-Nicks (2005-2006) e Q-45 (2006-2008).\nDopo il 13 settembre 1999, lo show fu rinominato Rap City: Tha Basement e alla conduzione venne chiamato nuovamente Big Tigger (a.k.a. Tigger), a cui seguirono Joe Clair e Big Lez. L'8 agosto del 2000, la BET spost\u00f2 il programma in una nuova fascia oraria, alle 16:00.\nIl 21 gennaio 2005 alla conduzione dello show fu chiamato Mad Linx, DJ e conduttore radiofonico.\nIl 3 ottobre dello stesso anno, Mad Linx si prese una pausa dal programma per condurre \"BET Road Show\". Per alcune settimane il programma fu condotto da J-Nicks. Occasionalmente, alla conduzione del programma si sono alternate personalit\u00e0 famose del mondo rap. La BET ha portato la durata del programma da due ore ad un'ora soltanto.\nIl 28 dicembre il programma fu di nuovo messo in onda nel segmento tradizionale (17:00 - 18:00). Mad Linx torn\u00f2 a condurre il programma il 2 febbraio 2006. J-Nicks inizi\u00f2 invece a condurre un programma radiofonico giornaliero per WHTA Hot 107.9 FM ad Atlanta. Il 24 agosto, Q45 prese il posto di Mad Linx. Il 25 settembre la fascia oraria fu di nuovo spostata, tornando ad essere quella dalle 16:00 alle 17:00 e poi di nuovo ad ottobre dello stesso anno. Dopo questo momento di confusione, Q45 \u00e8 rimasto il presentatore ufficiale del programma, mentre Mad Linx ha continuato a collaborare, presentando \"Rap City Top 10\" al sabato e Big Tigger conducendo gli speciali, dal titolo \"Rap City Presents...\".\nIl 17 settembre del 2007 la BET ha spostato la messa in onda del programma all'una di notte. Lo spazio che prima era di \"Rap City\" \u00e8 stato occupato dalla rotazione musicale. Gi\u00e0 ad ottobre, a causa del calo di ascolti, il programma fu riportato alla sua fascia oraria tradizionale.\nThe Freestyle Booth.\nUno dei segmenti pi\u00f9 popolari all'interno dello show \u00e8 stato sicuramente quello dedicato al freestyle. In questo segmento, gli ospiti si esibivano in freestyle esclusivi per il programma. Questa abitudine inizi\u00f2 con la conduzione di Big Tigger. Nonostante sia rimasto l'unico a dare peso a questa parte del programma, il \"Freestyle Booth\" \u00e8 ora visto come una delle parti storicamente fondamentali di \"Rap City\". In molte occasioni i freestyle sono andati in onda quasi completamente incensurati.\nFine della corsa.\nIl primo ottobre 2008, la BET cancella \"Rap City\", l'ultima messa in onda \u00e8 quella del 30 settembre 2008, e rimpiazza il programma con \"The Deal\", dal 10 novembre dello stesso anno. Secondo alcune voci Carlton Richard, presidente della The Richard Organization, sarebbe all'opera per acquisire i diritti di \"Rap City\" e riportare in onda il programma."}
{"id": "2129043", "revid": "729019", "url": "https://it.wikipedia.org/wiki?curid=2129043", "title": "Stazione di Nagoya", "text": "La \u00e8 la principale stazione ferroviaria della citt\u00e0 giapponese Nagoya, si trova nella zona di Nakamura-ku ed \u00e8 servita dalle linee JR Central, dalla metropolitana di Nagoya e dalla linea Aonami. Inoltre, nei sotterranei della stazione si trovano anche le stazioni delle ferrovie Kintetsu e Meitetsu che, tuttavia, essendo impianti separati, vengono qui trattati nei rispettivi articoli.\nStoria e descrizione.\nL'attuale stazione venne aperta il 20 dicembre 1999, \u00e8 tuttora la pi\u00f9 grande stazione del mondo per superficie occupata (446.000 m\u00b2, corrispondenti a circa 4.800.000\u00a0ft\u00b2) e ospita al suo interno gli uffici direttivi e il quartier generale della Central Japan Railway Company. Nel 2005 ha raggiunto una media di 1.140.000 utenti al giorno (contando anche le linee non JR), diventando la sesta stazione pi\u00f9 trafficata del Giappone.\n\u00c8 situata accanto (ed \u00e8 collegata) alla Stazione di Meitetsu Nagoya e alla Stazione di Kintetsu Nagoya, termine della Linea Kintetsu Nagoya."}
{"id": "2129046", "revid": "110157", "url": "https://it.wikipedia.org/wiki?curid=2129046", "title": "Tepic", "text": "Tepic \u00e8 la citt\u00e0 capitale dello Stato di Nayarit, nel Messico centrale.\nAl censimento del 2005 possedeva una popolazione di 295.204 abitanti."}
{"id": "2129049", "revid": "1318658", "url": "https://it.wikipedia.org/wiki?curid=2129049", "title": "Laumi\u00e8re (metropolitana di Parigi)", "text": "Laumi\u00e8re \u00e8 una stazione della metropolitana di Parigi, silla linea 5 (Place d'Italie - Bobigny) ed \u00e8 ubicata nel XIX arrondissement di Parigi.\nLa stazione.\nLa stazione \u00e8 situata in \"avenue Jean-Jaur\u00e8s\" ad angolo con \"avenue de Laumi\u00e8re\" ed \u00e8 dedicata a Xavier Jean Marie Cl\u00e9ment Vernhet de Laumi\u00e8re (1812-1863), generale d'artiglieria morto in Messico a causa di alcune ferite ricevute in combattimento.\nStoria.\nLa stazione venne aperta il 12 ottobre 1942, in occasione del prolungamento della linea 5 da \"Gare du Nord\" a \"\u00c9glise de Pantin\"."}
{"id": "2129050", "revid": "74801", "url": "https://it.wikipedia.org/wiki?curid=2129050", "title": "Henry Deacon", "text": " Egli \u00e8 stato anche un industriale del suo tempo.\nBiografia.\nNato da un padre che portava il suo stesso nome ed educato al \"Quaker\" scuola che si trova nel Tottenham, divent\u00f2 un apprendista all'et\u00e0 di 14 anni di Galloway &amp; Sons fino al fallimento di questa compagnia. In seguito si mosse a Manchester e nel 1840 inizi\u00f2 il suo lavoro di imprenditore. Come chimico osservando i lavori svolti dal processo Leblanc modificati poi da Walter Weldon riusc\u00ec quindi a creare un proprio progetto. Grazie a questo riusc\u00ec, con il cloruro rameoso, a \"bruciare\" l'acido cloridrico con aria a , fornendo cloro e acqua (1868), sistema poi perfezionato due anni pi\u00f9 tardi riuscendo alla fine ad ottenere della polvere da sbianca molto attiva. Sposatosi in prime nozze con Emma Wade nel 1851 dalla quale ebbe due figli e una figlia, dopo la sua morte si rispos\u00f2 con Caroline Rutt nel 1866."}
{"id": "2129052", "revid": "287204", "url": "https://it.wikipedia.org/wiki?curid=2129052", "title": "Incontri internazionali di rugby a 15 di met\u00e0 anno 1996", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nAd esse si aggiungono i tre i tornei che si disputano nello stesso periodo o subito dopo: \n18 maggio.\nSi disputa una sfida tra Irlanda e Barbarians. \u00c8 la prima della storia. Il Match denominato \"Match della Pace\", \u00e8 stato organizzato grazie alla proposta di Hugo MacNeill (cattolico della Repubblica d'Irlanda) e Trevor Ringland (protestante dell'Irlanda del Nord), entrambi membri della squadra che nel 1980 conquist\u00f2 la \"Triple Crown\". Il ricavato andr\u00e0 per una sottoscrizione a favore delle famiglie dei morti in un attentato terroristico\n24-26 maggio.\nMentre l'Italia scende in campo con due squadre (\"A\" ed \"Emergenti\" ) per completare il primo turno della Coppa FIRA 1995-1997, inizia il tour di Samoa in Nuova Zelanda, con una sconfitta.\n27 maggio \u2013 2 giugno.\nLa Scozia sbarca in Nuova Zelanda, il Galles in Australia, mentre i Barabarians si recano in Giappone per un mini tour.\n L'esordio gallese \u00e8 positivo con una larga vittoria, peraltro contro una modesta formazione. Top scorer con 5 mete \u00e8 Gareth Tomas\nContro Northland, la Scozia patisce la pioggia e spreca molte occasioni malgrado il maggior possesso\n Il primo match aveva illuso, ma nel secondo, contro i pi\u00f9 performanti \"Briumbies\", i \"dragoni\" subiscono un pesante rovescio\n3-9 giugno.\nProseguono il loro tour Samoa che affronta anche gli All Blacks Galles e Scozia, l'Argentina si reca in Uruguay. I Barbarians completano il mini tour\n Ancora una sconfitta per il Galles, questa volta di sette punti contro New South Wales\n Gi\u00e0 al terzo match ci sono problemi di infortuni, mentre Waikato vince grazie ad una meta finale di Dion Muir\nAnche il primo test contro l'Australia segna un pesante rovescio per il Galles. Match in discesa per i Wallabies che al 54' conducono 42-6 e lasceranno ai Gallesi la possibilit\u00e0 di recuperare e salvare la faccia\n10-16 giugno.\nEvento della settimana \u00e8 il test fra Scozia e All Blacks mentre la Francia inizia il suo tour in Argentina\nFacile successo per gli scozzesi, ma doppio infortunio a Graham Shiel e Scott Hastings\nQuarta sconfitta consecutiva contro l'Australia B\n Con la selezione della \"campagna\" di Sydney, \u00e8 un match facile per i \"dragoni\", ma segnato dall'infortunio a Steve Williams.\n Mai gli scozzesi avevano segnato 31 punti e tre mete agli All Blacks, ma neppure ne avevano mai incassati 62. Eroe del match Christian Cullen autore di tre mete per gli All Blacks\n17-23 giugno.\nTre i test match: con pesanti sconfitte per Galles ed All Blacks, mentre la Francia vince a Buenos Aires. Terminare\nSenza forzare, in vista del secondo test, gli Scozzesi superano Bay of Plenty di misura\nAnche con Victoria un facile successo per i gallesi\nIl secondo test con l'Australia \u00e8 ancora pi\u00f9 disastroso del primo:\n Senza storia anche il secondo test tra Nuova Zelanda e Scozia\n1\u00b0 - 7 luglio.\nFiji conclude il suo tour con due incontri in Sudafrica, mentre procede il Pacific Rim.\nCon il match tra Nuova Zelanda, inizia il Tri nations 1996\nIl Tri Nations \u00e8 un torneo annuale internazionale di Rugby a XV, che si tiene interamente nell'emisfero australe, in quanto vede come protagoniste le nazionali di Australia, Nuova Zelanda e Sud Africa.\n\u00c8 l'equivalente del Sei nazioni europeo per quel che riguarda tre delle pi\u00f9 forti nazionali di rugby del mondo, e nacque nel 1996 all'indomani dell'apertura del Rugby Union al professionismo e sulla spinta delle TV commerciali.\nIl Successo arrise per il primo anno alla Nuova Zelanda con 4 successi su 4.\n8-14 luglio.\nSi chiude il Pacific Rim e si apre il Triangolare del Pacifico, mentre l'Australia supera il Sudafrica\n20 luglio.\nDue match per il due triangolari dell'emisdfero sud\n27 luglio.\nSi chiude il triangolare del pacifico e prosegue il Tri-nations\n6-10 agosto.\nSi chiude il Trinations, con il primo test tra Sud Africa e Nuova Zelanda, che ha iniziato il suo tour, che preveder\u00e0, tra l'altro altri 3 test\n17 agosto.\nProsegue il tour in Sudafrica della Nuova Zelanda, mentre la Scozia supera i Barbarians in un breve tour nelle isole britanniche\n16-27 agosto.\nMentre la Nuova Zelanda chiude il suo tour, i Barbarians affrontano il Galles\n31 agosto.\nQuarto ed ultimo test tra All Blacks e Springboks"}
{"id": "2129053", "revid": "952962", "url": "https://it.wikipedia.org/wiki?curid=2129053", "title": "Zatteroni", "text": "Gli zatteroni sono un tipo di calzatura, caratterizzati da una zeppa esageratamente alta, realizzata in sughero o rivestita dello stesso materiale di cui \u00e8 costituita la scarpa.\nStoria.\nGli zatteroni affondano le proprie origini nella cultura giapponese, riprendendo lo stile delle caratteristiche geta, ed in quella romana, rappresentata dal coturno. Divennero particolarmente di moda negli anni settanta, nel periodo della musica disco, indossati da popolari cantanti come Elton John, David Bowie o Dave Evans, primo cantante degli AC/DC, e conobbero un revival a met\u00e0 anni novanta, principalmente grazie alle Spice Girls.\nQuestioni mediche.\nUtilizzati, oltre che per ragioni estetiche, anche per aumentare la propria statura, l'utilizzo degli zatteroni \u00e8 stato oggetto di critiche in quanto dannoso per la salute. Infatti l'utilizzo di tali calzature aumenta il rischio di prendere \"storte\", diminuendo la sensibilit\u00e0 del contatto fra il piede ed il terreno."}
{"id": "2129054", "revid": "1782831", "url": "https://it.wikipedia.org/wiki?curid=2129054", "title": "Darwin (personaggio)", "text": "Darwin, il cui vero nome \u00e8 Armando Mu\u00f1oz, \u00e8 un personaggio dei fumetti creato da Ed Brubaker (testi) e Pete Woods (disegni), pubblicato dalla Marvel Comics. Apparso per la prima volta sulle pagine della mini-serie \"X-Men: Deadly Genesis\" n. 2 (febbraio 2006), \u00e8 un mutante appartenente alla seconda, e segreta, formazione degli X-Men scomparsa durante la loro prima missione sull'isola di Krakoa.\nBiografia del personaggio.\nOrigini.\nDopo la nascita, i poteri di Darwin, consistenti in uno stato di mutazione continua, fecero s\u00ec che suo padre lasciasse sia lui che la madre, e che quindi la donna sviluppasse un profondo odio verso il figlio. Mezzo nero e mezzo latino, Darwin divenne oggetto di alcuni esperimenti che lo portarono all'attenzione del pubblico e della genetista Moira MacTaggert, che decise di accoglierlo presso il suo istituto. Darwin divenne cos\u00ec uno dei membri, assieme a Vulcan, Petra e Sway, del secondo e segreto team di X-Men che part\u00ec alla volta dell'isola di Krakoa per salvare i pupilli di Xavier.\nGenesi Letale.\nSull'isola, mentre Sway e Petra vennero uccise dagli esseri che vi dimoravano, Darwin riusc\u00ec a fondersi con ci\u00f2 che restava delle sue due amiche; convertendosi in pura energia si un\u00ec quindi a Vulcan, facendo in modo che il ragazzo riuscisse a sopravvivere. Quando questi torn\u00f2 sulla Terra per vendicarsi di Xavier, Marvel Girl separ\u00f2 la sua coscienza da quella di Darwin che poco dopo, allo Xavier Institute, cominci\u00f2 a sviluppare un proprio corpo partendo da ci\u00f2 che era rimasto di lui, vale a dire solo energia e qualche impulso neurale.\nAscesa e caduta dell'Impero Shi'ar.\nDarwin venne portato dal professor Xavier, contro il parere di Ciclope, nel suo viaggio verso lo spazio Shi'ar. per fare in modo che un adirato Vulcan non distruggesse tutto l'impero e non uccidesse la sua ex-moglie ed imperatrice Lilandra Neramani. Assieme a Warpath, Havok, Polaris, Marvel Girl e Nightcrawler Darwin accompagn\u00f2 Xavier fino a quando l'attacco di alcuni Skrull e il rapimento del professore da parte degli Shi'ar non lo costrinsero a separarsi dagli altri X-Men. Dopo essere riuscito a salvare il suo mentore dalla prigionia che gli Shi'ar gli avevano imposto, riusc\u00ec quasi a fuggire, ma l'annuncio che D'Ken era ancora vivo ed il suo restauro al rango di imperatore, gli fecero perdere tempo, e ci\u00f2 caus\u00f2 la sua cattura. Separato dal professore, fu portato al cospetto di Vulcan che gli offr\u00ec di essere il suo testimone nella cerimonia che lo avrebbe unito in matrimonio a Deathbird. Durante la celebrazione del rito, Darwin si ritrov\u00f2 cos\u00ec in mezzo al fuoco degli X-Men da una parte e degli Shi'ar dall'altra. Spaventato che il suo grande giorno venisse rovinato e che il suo dono di nozze, la morte di Xavier, gli venisse sottratto, Vulcan gett\u00f2 il professore all'interno del \"Cristallo M'Kraan\". Temendo per la sorte del suo mentore, Darwin segu\u00ec l'uomo all'interno del \"Cristallo\" e dopo averlo trovato riusc\u00ec a portarlo in salvo. I due, assieme a Warpath ed Hepzibah, vennero rispediti a casa, sulla Terra, grazie ad una manovra segreta di Lilandra, che non voleva che altro dolore fosse arrecato al suo amato. Nel mentre, ucciso il padre Corsaro e l'imperatore D'Ken, Vulcan pose se stesso a capo dell'impero Shi'ar.\nWorld War Hulk.\nDurante la \"World War Hulk\", Darwin fu uno dei tanti X-Men che ricevettero la richiesta d'aiuto inviata dalle Naiadi di Stepford. Durante il combattimento contro il Golia Verde, svilupp\u00f2 l'abilit\u00e0 di assorbire i raggi gamma emessi da Hulk, ma si rese presto conto che la quantit\u00e0 che riusciva ad assorbire non era minimamente sufficiente per sfiancare il gigante. Il suo corpo decise quindi che il modo migliore per affrontare Hulk, era quello di non affrontarlo, e sviluppati poteri di teletrasporto, inconsciamente svan\u00ec lontano dal nemico.\nMessiah Complex.\nDurante \"Messiah Complex\", Darwin, a fianco degli altri X-Men si scontr\u00f2 ripetutamente contro i Marauders, gli Accoliti ed i Purificatori.\nSecret Invasion.\nQualche tempo dopo Messiah Complex, Darwin decide di partire alla ricerca di Xavier convinto che gli necessiti il suo aiuto. Durante il cammino incontra Longshot che lo dirotta verso Detroit e lo convince ad affidarsi ai suoi poteri per trovare Xavier, tuttavia l'uomo si riveler\u00e0 essere uno dei tanti Skrull impegnati nell'invasione della Terra, convinto che Darwin sia l'anello mancante fra la razza umana e la propria. Intercettati da X-Factor, She-Hulk e Jazinda, dopo un duro scontro si riesce a catturare l'alieno e a portarlo lontano dalla citt\u00e0. Darwin si riunisce al padre, che aveva affidato ad X-Factor la ricerca del figlio, e nel frattempo sviluppa una cotta per Monet.\nPoteri e abilit\u00e0.\nIl potere di Darwin consiste in uno stato costante di mutazione reattiva. L'esatta natura o limiti di esso non sono ancora stati rivelati, ma la sua mutazione gli consente virtualmente di adattarsi a qualsiasi tipo d'ambiente, clima o inquinamento e sopravvivere. Per esempio: quando si trova al buio, sviluppa una visione notturna; esposto alle fiamme, sviluppa un'epidermide ignifuga; immerso in acqua, sviluppa branchie funzionanti, e cos\u00ec via. Inoltre sembra che il suo sistema nervoso centrale comandi la mutazione incoscientemente: ad esempio, durante la battaglia contro Hulk, l'organismo di Darwin decise che il modo migliore per sopravvivere al gigante era teletrasportarsi altrove.\nAltri media.\nCinema.\nEdi Gathegi interpreta il personaggio nel film \"X-Men - L'inizio\" (2011).\nTelevisione.\nDarwin compare nella serie animata \"Wolverine e gli X-Men\"."}
{"id": "2129059", "revid": "92689", "url": "https://it.wikipedia.org/wiki?curid=2129059", "title": "Codacons", "text": "Il Coordinamento delle associazioni per la difesa dell'ambiente e dei diritti degli utenti e dei consumatori, comunemente conosciuto come Codacons \u00e8 un'associazione senza fini di lucro, nata nel 1986 in difesa dei consumatori e dell'ambiente, quale erede di precedenti campagne risalenti alla cosiddetta \"guerra alla SIP\" del 1976.\nIl Codacons fa parte del Consiglio nazionale dei consumatori e degli utenti (CNCU), nonch\u00e9 di numerose commissioni consultive della Pubblica Amministrazione.\nSecondo il proprio statuto, opera con l'esclusiva finalit\u00e0 di tutelare, con ogni mezzo legittimo (e in particolar modo attraverso lo strumento giudiziario), i diritti e gli interessi di consumatori e utenti.\nStruttura.\nIl presidente nazionale \u00e8 Carlo Rienzi.\nControversie.\nTecnologia.\nIl Codacons ha criticato alcune invenzioni tecnologiche: gli smartphone, il 5G, le auto a guida autonoma, presunte scie chimiche e gli occhiali 3D.\nIl presidente del Codacons friulano ader\u00ec all\u2019associazione Alcor a favore delle ibernazioni.\nVaccini.\nNel 2014 present\u00f2 un esposto sul vaccino esavalente a cui rispose l'ISS.\nIl 5 dicembre 2017 il Ministero della salute ha querelato l'associazione per procurato allarme a seguito della presentazione di un esposto per \"omicidio colposo, commercio e somministrazione di medicinali guasti\" con riferimento a presunte \"morti sospette\" che sarebbero legate alla somministrazione di vaccini. L\u2019ultimo esposto fa riferimento a un lavoro molto controverso nel quale si parla di \u201ccontaminazione da micro e nanoparticelle dei vaccini\u201d distribuiti dal Servizio sanitario nazionale. Nell'esposto si faceva riferimento a pubblicazioni (a firma dei coniugi Antonietta Gatti e Stefano Montanari), gi\u00e0 ampiamente screditate in passato, in cui si sosteneva una presunta contaminazione dovuta a nanoparticelle.\nIl Codacons, dichiarandosi contrario alle vaccinazioni pediatriche, ha scatenato polemiche per alcune vicende controverse legate al mondo \"no vax\". Nel 2017 rese disponibile online un modulo per i genitori che desideravano provare a rinviare le vaccinazioni obbligatorie dei propri figli facendo appello alla necessit\u00e0 di svolgere gli inesistenti \"test prevaccinali\" prima di sottoporre i bambini alle iniezioni. Nel 2018 il giornalista di Piazza Pulita (La7) Andrea Casadio venne denunciato dal Codacons all\u2019Ordine dei giornalisti del Lazio per aver fatto \"domande provocatorie\" ad un convegno antivaccinista durante una puntata. Il Codacons attir\u00f2 critiche per la difesa di Gabriella Lesmo, Roberto Gava e Dario Miedico, medici radiati per le loro posizioni critiche nei confronti dei vaccini. Attir\u00f2 altre critiche per l'incontro tra Carlo Rienzi e Andrew Wakefield, ex medico radiato per la frode scientifica sulla correlazione tra vaccini e autismo.\nAltre critiche furono mosse per la proiezione da parte del Codacons del documentario \"Vaxxed\" presso il Quirinetta di Roma, che sostiene erroneamente la relazione tra vaccini e autismo e per aver contestato a Pietro Grasso di non aver proiettato il film in Senato. Inoltre deposit\u00f2 il documentario alla Procura di Torino e all'Autorit\u00e0 anticorruzione per opporsi all'obbligo vaccinale e ai vaccini esavalenti. Present\u00f2 anche un ricorso contro l'obbligo vaccinale ma il Tar del Lazio lo respinse.\nPersonaggi famosi.\nNel settembre 2020 il Codacons ha querelato per blasfemia un fotomontaggio di Chiara Ferragni su un ritratto della Madonna, suscitando clamore e indignazione.\nIl Codacons ha inoltre polemizzato con Fedez, Francesco Totti, Cristiano Ronaldo, Carlo Calenda, Corto Maltese (personaggio dei fumetti), Roberto Burioni, Matteo Bassetti, Achille Lauro, il programma TV Grande Fratello Vip ed il sito satirico Lercio, per alcuni comportamenti o dichiarazioni tenuti da essi."}
{"id": "2129060", "revid": "116072939", "url": "https://it.wikipedia.org/wiki?curid=2129060", "title": "Hydrolastic", "text": "L'Hydrolastic \u00e8 un tipo di sospensione idraulica, realizzata nei primi anni sessanta e montata su alcune vetture del gruppo British Motor Corporation fino agli anni novanta.\nStoria.\nVisto l'enorme interesse mediatico sollevato dalla Citro\u00ebn DS, in buona parte dovuto alle futuristiche sospensioni idropneumatiche, Alec Issigonis incaric\u00f2 Alex Moulton di studiare un sistema simile e semplificato, con il quale equipaggiare le vetture dalla BMC.\nIl progetto venne concluso e sperimentato nel 1961 e l'anno successivo, inizi\u00f2 ad essere montato su alcune versioni del modello \"Ado 16\" e dal 1964, sulle \"Mini\".\nIl sistema si basa su elementi in gomma riempiti di liquidi incomprimibile e con un'armatura metallica che ne limita la deformazione, inoltre il sistema \u00e8 caratterizzato dal collegamento idraulico tra la ruota anteriore e quella posteriore dello stesso lato, il che permette di mantenere l'assetto del mezzo il pi\u00f9 costante possibile.\nIl nuovo tipo di sospensione, denominato Hydrolastic e fortemente pubblicizzato, non ebbe un grande successo, a causa della sensazione di scarsa stabilit\u00e0 trasmessa al conducente e, soprattutto, in dipendenza delle periodiche operazioni di manutenzione necessarie.\nContrariamente alle previsioni aziendali, il sistema Hydrolastic non riusc\u00ec a sostituire le tradizionali sospensioni meccaniche, generalmente preferite dagli acquirenti.\nL'evoluzione in Hydragas.\nInventate dall'ingegnere automobilistico britannico Alex Moulton della British Leyland, le Hydragas sono un'evoluzione del precedente sistema Hydrolastic. Vennero introdotte nel 1973 sulla Austin Allegro e successivamente utilizzate nel 1975 sulla Austin Princess e il suo successore, mentre nel 1982 vennero utilizzate sulla Austin Ambassador.\nSia le Hydrolastic che le Hydragas tentano di risolvere il compromesso dei movimenti alla guida con delle sospensioni interconnesse tra loro, pi\u00f9 nel dettaglio la sospensione della parte anteriore e posteriore della vettura.\nIl cuore del sistema sono le unit\u00e0 dislocatore (displacer), caratterizzate da sfere contenenti gas azoto in pressione, che vanno a sostituire le tradizionali molle d'acciaio.\nLa differenza con il sistema Citro\u00ebn viene dal fatto che il liquido non viene gestito da una centralina e non ne viene gestita la pressione tramite una pompa, risultando per questo molto pi\u00f9 semplice ed economico.\nNonostante i problemi iniziali si \u00e8 progressivamente sviluppato in un'efficace ed efficiente alternativa a molle in acciaio su modelli successivi British Leyland/Gruppo Rover come la Austin Metro e MG F.\nPer quanto riguarda la Austin Maxi venne prodotta prima con le hydrolastic (1 100 unit\u00e0 circa), mentre dal 1978 con la cessione della produzione delle hydrolastic da parte di Dunlop si \u00e8 conclusa e la British Leyland utilizz\u00f2 le Hydragas modificate della Leyland Princess, modificando anche il sottotelaio anteriore."}
{"id": "2129064", "revid": "200568", "url": "https://it.wikipedia.org/wiki?curid=2129064", "title": "Zeppa (calzature)", "text": "La zeppa \u00e8 un tipo di suola che solleva tutta la scarpa e ne sostituisce anche il tacco. Esistono zeppe di vari centimetri fino a zeppe molto alte, soprattutto in funzione della moda.\nConosciuta sin dal quindicesimo secolo, la zeppa pu\u00f2 essere realizzata in legno (soprattutto sughero), e rivestita dello stesso materiale che compone il resto della scarpa, oppure essere lasciata \"grezza\".\nDi moda negli anni quaranta, i sandali con zeppa disegnati dallo stilista campano Salvatore Ferragamo, tornano nuovamente di moda negli anni sessanta e a met\u00e0 degli anni novanta in concomitanza dell'uscita del film \"Evita\", in cui la protagonista Madonna li sfoggiava. Gli anni '90/2000 vedono il lancio delle sneakers con zeppa Buffalo da parte delle Spice Girls e di altri personaggi famosi. Dunque zeppe di varie altezze sono state utilizzate anche nella realizzazione di scarpe chiuse e da ginnastica, come ad esempio \"Fornarina\", \"Onyx\", \"Buffalo\", queste ultime ampiamente diffuse tra molti ragazzi e ragazze.\nRecentemente (2012-2013) le Buffalo sono state riproposte da alcuni stilisti, tra i quali Maria ke Fisherman.\nNel 2012 e 2013 sono riproposti vari tipi di scarpe sportive con la zeppa come rivisitazione della moda degli anni Novanta. Celebri anche le sneakers con la zeppa interna invisibile di Isabel Marant."}
{"id": "2129066", "revid": "123358393", "url": "https://it.wikipedia.org/wiki?curid=2129066", "title": "Episodi di Tutti pazzi per amore (prima stagione)", "text": "La prima stagione di \"Tutti pazzi per amore\" \u00e8 andata in onda dal 7 dicembre 2008 al 24 febbraio 2009 su Rai 1. La stagione \u00e8 stata trasmessa due episodi per volta ogni domenica, ad eccezione dell'ultima coppia di episodi, trasmessi di marted\u00ec.\nQuestione di feeling.\nTrama.\nQuando Paolo Giorgi va a vivere in una nuova palazzina, la stessa delle sue zie zitelle, non sa che la sua odiosa vicina di casa, sar\u00e0 anche la prospettiva di una nuova vita. Egli si \u00e8 trasferito nella casa nuova insieme alla figlia Cristina, una sedicenne bella e ribelle, che lui ha dovuto crescere da solo. Sua moglie Eleonora \u00e8 morta sei anni prima in un incidente stradale, e ad aiutarlo della difficile \"preparazione alla vita futura\" di Cris c'\u00e8 stato Michele, da sempre migliore amico di Paolo. Laura Del Fiore, invece, ha una vita differente da quella di Giorgi. Si \u00e8 separata dal sue ex marito, un ricco e noto scrittore che ora vive negli Stati Uniti, e ha due figli: Emanuele, di sedici anni, quasi diciassette, e la piccola e dolce Nina, che ha sette anni. Per Laura, il suo nuovo vicino di casa (proprio Paolo) \u00e8 un rozzo sbruffone, mentre per Paolo, la sua nuova vicina di casa (la stessa Laura) \u00e8 una fanatica donna sola. I due, per\u00f2, si conoscono fuori dal contesto di \"vicini di casa\", che tra l'altro non si sono mai visti, e si sono parlati solo attraverso bigliettini, e si attraggono a vicenda. Anche Emanuele e Cristina si conoscono, i due sono compagni di classe a scuola, ma gi\u00e0 si detestano! Laura va a lavorare in una rivista femminile, con un solo uomo come grafico del giornale. Diventer\u00e0 molto amica della direttrice, Monica. Dopo vari incontri casuali, Paolo fa a botte per Laura, e tra i due \u00e8 subito amore.\nSe telefonando.\nTrama.\nPaolo perde il numero di telefono di Laura lasciando il bigliettino nei pantaloni che mette in lavatrice. Laura quindi pensa di non essere interessante, perch\u00e9 Paolo non le telefona. L'uomo recupera il bigliettino, ma non riuscendo a decifrarne alcuni numeri. Laura, sotto consiglio di Monica, che continua a fingere di essere fidanzata col suo ex Gabrieel, che l'ha lasciata mesi prima, e di Maya, Rosa, Lea e Elio, fa una telefonata a Paolo, il cui numero era sulla sua \"rubrica\" del telefono, fingendo di aver messo il cellulare nella borsa e che la telefonata sia partita per sbaglio. Paolo, la richiama e i due organizzano un appuntamento, nel frattempo per\u00f2 continuano a farsi la guerra come vicini di casa. Anche Cristina ed Emanuele si mal tollerano. La piccola Nina vorrebbe che la madre si fidanzasse con il suo maestro, Sergio, bello e molto buono. Al loro appuntamento, Paolo e Laura si divertono e si danno il primo bacio, ma scoprono presto di abitare nello stesso palazzo, e che uno \u00e8 l'odiato vicino dell'altra.\nIo vorrei, non vorrei, ma se vuoi.\nTrama.\nPaolo e Laura sono vicini di casa, e si odiavano prima di conoscersi, senza sapere che l'uno era l'odiato vicino dell'altro. Adesso che hanno scoperto il buffo gioco del destino, sono imbarazzati, e non si parlano. Paolo si sfoga con Michele, suo migliore amico e dongiovanni (che intanto aveva incontrato casualmente, nel precedente episodio, Monica, amica di Laura, e ne era rimasto affascinato). Ma, come dicono anche le ragazze della redazione a Laura, c'\u00e8 una regola che non va trasgredita mai con i vicini di casa. Emanuele e Cristina si detestano: lei lo insulta, lui le ruba il reggiseno e le mutande e le mostra a tutta la loro classe, e lei gli sferra un pugno. Paolo e Laura, che intanto si erano riavvicinati dopo un caff\u00e8 assieme, capiscono di essere troppo diversi, come i loro figli, che continuano a litigare anche a casa. Laura, per ripicca, esce con il maestro di Nina, l'affascinante Sergio, ma ne rimane solo annoiata. cos\u00ec, quando vede sotto il palazzo Paolo, e i due rimangono chiusi in ascensore, mettono da parte tutto, e si baciano appassionatamente, dichiarandosi a vicenda.\nPer un'ora d'amore.\nTrama.\nPaolo e Laura, dopo dieci giorni di fidanzamento, sono decisi a fare l'amore, ma lui si vergogna a chiederglielo, cos\u00ec lei teme di essere poco attraente. Ma quando, con l'aiuto dei rispettivi amici, i due si dicono di voler passare qualche ora insieme, si presentano ad un albergo, dato che le loro case sono sempre occupate dai figli. L'hotel, per\u00f2, fa schifo a Laura, cos\u00ec la coppia esce. Sempre lei, per\u00f2, si lamenta, in casa di Paolo, di sentire le voci dei suoi figli, e di non poter fare l'amore con loro dall'altra parte della parete. Monica, dopo aver svelato a Laura che Gabriele l'ha mollata otto mesi prima, le offre la sua casa. Purtroppo, mentre Giorgi e la Del Fiore stanno andando in casa di Monica, si ferma la macchina, che si \u00e8 rotta, e i due si lasciano travolgere dall'emozione, consumando in macchina la loro prima volta insieme. Intanto, le zie sono arrabbiate con Paolo che le trascura e le evita. Cristina viene aiutata da Emanuele con i compiti, ma lui si fa pagare. Alla fine dell'episodio, mentre la ragazza sta fumando, vede il padre, Paolo, con la vicina di casa, Laura, baciarsi con passione.\nQuello che le donne non dicono.\nTrama.\nCristina \u00e8 sconvolta: Paolo e Laura insieme?! Lei non si fida pi\u00f9 del padre, e lo dice ad Emanuele, che comincia ad avere dubbi sulla madre. Ma i ragazzi non sanno che i genitori sono \"divorati\" dai sensi di colpa, e che hanno paura di dire loro la verit\u00e0. Ma gli stessi Paolo e Laura, vengono a conoscenza di segreti sui loro figli. Lei scopre da Paolo, a cui Cristina lo aveva rivelato, che Emanuele si fa profumatamente pagare per delle lezioni private, mentre lui scopre, grazie a Laura, a cui Emanuele lo aveva svelato, che Cristina fuma e si fa le canne. I due genitori sono furiosi coi loro figli, che, alla fine, gli rinfacciano della loro storia d'amore segreta, nonostante i due si dicano pentiti. Monica, intanto, dice alle ragazze della redazione, che la sua storia con Gabriele \u00e8 finita da mesi, e loro, dapprima deluse, scelgono di aiutarla a trovare un nuovo spasimante.\nMetti una sera a cena.\nTrama.\nLaura decide di organizzare una cena a casa sua per far conoscere meglio Paolo ai suoi figli e viceversa. Per\u00f2 le cose non vanno come sperato: Emanuele invita i suoi nonni, il dolce Mario e la crudele Clelia, genitori di Laura, invece Cristina invita le anziane zie Filomena e Sofia. Poi, Laura invita Monica e la propria sorella Stefania, una donna eccentrica ed egoista, e il marito Giulio, mentre Paolo invita Michele. La cena \u00e8, per\u00f2 un disastro. Clelia non fa che parlare di Riccardo, ex marito di Laura, e di quanto fosse bravo a fare tutto, snobbando Paolo. Le zie non fanno che parlare di Eleonora, la defunta moglie di Paolo, che aveva persino vinto un concorso di bellezza. Michele e Monica finiscono per odiarsi, e Giulio, esasperato dalla moglie che ogni sera lo abbandona a casa per andare in discoteca con le sue amiche, la lascia nel bel mezzo della cena. Anche perch\u00e9 Stefania e lui (fatti dell'episodio precedente) dovevano andare in viaggio insieme. Giulio era salito sull'aereo, ma Stefania, che \u00e8 la hostess e che sarebbe dovuta salire sullo stesso aereo finito il suo turno, si dimentica di lui e, stressata dal lavoro, prende dritta il volo per Milano, da cui andr\u00e0 poi a casa sua. Giulio, nel viaggio in aereo senza Stefania, conoscer\u00e0 una sua amica hostess. Ora l'uomo \u00e8 deciso a separarsi da Stefania, e se ne va via di casa. Paolo e Laura litigano alla fine della cena, per poi riappacificarsi e baciarsi sul loro pianerottolo.\nAmore che vieni, amore che vai.\nTrama.\nPaolo e Laura, dopo una notte passata completamente insieme, anche a dormire, si fanno molti problemi: i rispettivi figli fanno loro pesare questa cosa, mentre Laura vede il fantasma della moglie di Paolo, Eleonora, che era brava in tutto, ma alla fine, lui dice alla Del Fiore che, quando Eleonora mor\u00ec in quell'incidente stradale, di cui proprio Paolo l'artefice, lui si vedeva con un'altra donna, la sua ex amante. Intanto Stefania non riesce ad accettare il fatto di essere stata lasciata, anche perch\u00e9 Giulio ora si \u00e8 fidanzato con una sua odiosa collega.\nEd io tra di voi.\nTrama.\nRiccardo Balestrieri, uno scrittore di fama mondiale, ricco e considerato dalle zie al terzo posto della loro classifica di persone favorite (dopo Paolo e Massimo Ranieri) sta arrivando a Roma. Lui \u00e8 l'ex marito di Laura, padre dei suoi figli, e verr\u00e0 ospitato proprio la lei. Paolo \u00e8 tremendamente geloso, ma non sa come dirlo a Laura! Intanto, Monica e Sergio, maestro di Nina, escono insieme, ma il primo appuntamento \u00e8 un disastro, e lei promette che non uscir\u00e0 mai pi\u00f9 con lui.\nStrani amori.\nTrama.\nIl Natale si avvicina, e Paolo propone a Laura di passarlo assieme, ma l'arrivo di Riccardo ha scombussolato un po' tutti, e lei non se la sente, anche perch\u00e9 il 25 dicembre, Riccardo dovrebbe dir qualcosa a Emanuele. Paolo, stufo dell'ex marito di Laura e deluso dal suo comportamento, si offende, e le compra anche un anello! Stefania vuole riconquistare Giulio. Si presenta sotto casa della sua nuova fidanzata, la sua stessa collega, travestita da Babbo-Natale in versione \"donna sexy\"! Ma la Del Fiore fallisce nel suo intento. Quello che Riccardo dovrebbe dire a Emanuele, \u00e8 che lui e Laura non si sono lasciati perch\u00e9 erano troppo diversi o perch\u00e9 litigavano sempre, ma perch\u00e9 lui \u00e8 gay, e adesso vive in America con il suo compagno Peter. Balestrieri rimanda tante volta la chiacchierata con Emanuele, e alla fine, dopo aver ricevuto tramite Nina l'anello che Paolo le ha comprato, Laura corre da lui, riappacificandosi. Intanto, Riccardo svela al figlio della sua omosessualit\u00e0, ed Emanuele ne rimane deluso, \u00e8 arrabbiato e scappa via...\nL'anno che verr\u00e0.\nTrama.\nEmanuele \u00e8 molto arrabbiato coi genitori, soprattutto con il padre, e non parla con nessuno. Se dapprima Paolo si sentiva rassicurato e felice alla notizia che Riccardo \u00e8 omosessuale, ora i dubbi lo stanno sovrastando: perch\u00e9 mai Laura non avrebbe dovuto svelargli questo fatto, forse non lo ama abbastanza, forse non si fida o, nella peggiore delle ipotesi, \u00e8 ancora legata a Riccardo. Cos\u00ec, l'allegria fa spazio in Paolo alla paura e alla gelosia. Sar\u00e0 Natascia a voler approfittare della situazione tra Giorgi e la Del Fiore, per intromettersi nel loro rapporto e far innamorare di s\u00e9 Paolo. Per\u00f2, proprio quando il suo piano cominciava a dare frutti, Laura va dal suo uomo e i due si rappacificano, salvo poi scoprire che i loro figli hanno combinato un disastro. Alla fine, per\u00f2, tutto s'aggiuster\u00e0.\nInevitabile follia.\nTrama.\nLa rabbia di Emanuele \u00e8 ancora al centro degli episodio, adesso pi\u00f9 che mai. Il giovane continua a non parlare con nessuno, e fa persino scena muta durante un'interrogazione a scuola. Laura \u00e8 seriamente preoccupata, ma decide di non farlo vedere da nessun psicologo, sotto consiglio di Clelia. Quando la famiglia \"allargata\" si reca nella villa in campagna di Mario, sembra che Emanuele ritrovi la serenit\u00e0, per\u00f2, l'arrivo di Riccardo con il suo uomo, l'americano Peter, stravolge di nuovo tutto! Paolo parla con Emanuele, ma lui, nonostante lo ringrazi del gesto da padre, sta pian piano capendo che non superer\u00e0 mai la cosa. Per ci\u00f2, deciso a far andare Peter via dalle loro vite, lo attende sotto il suo hotel, e gli d\u00e0 una botta in testa, per poi fuggire.\nCerte notti.\nTrama.\nEmanuele, dopo aver aggredito Peter, \u00e8 scappato. L'uomo, intanto, in ospedale viene medicato e, finalmente, curato. Per\u00f2, purtroppo, di Emanuele nessuno traccia: e se Laura \u00e8 preoccupatissima, Natascia attira a s\u00e9 Paolo, fingendo un blocco alla macchina, e facendolo finire in un casale in campagna. L'uomo, per\u00f2, tenta di farle capire che lui ama Laura, solo lei. Intanto Stefania e Giulio hanno fatto pace, e si amano pi\u00f9 che mai. Nina ha intuito dov'\u00e8 il fratello, e lo dice a Laura. Emanuele \u00e8 sulla terrazza del palazzo, parla con Laura che gli fa chiedere scusa a tutti, ed ogni cosa torna al suo posto, se non una. Sembra proprio che i figli e figliastri della coppia Giorgi-Del Fiore debbano moltiplicarsi. Laura riceve una telefonata dall'ospedale in cui era stata a seguito di un malore. Aspetta un bambino.\nQuestione di cellule.\nTrama.\nLaura fa test su test, ma il risultato, ogni volta, \u00e8 lo stesso: positivo. La signora Del Fiore \u00e8 incinta per la terza volta, ma di Paolo. Dopo che Monica lo scopre, Laura lo rivela a Paolo. Lui ha paura, ma dopo aver parlato con Michele, come sempre quando ha un problema, capisce che quel figlio \u00e8 suo figlio, e lo vuole davvero. Intanto Monica e Michele incontrano al ristorante Gabriele, l'ex di Monica, con Delfina, la sua nuova fidanzata, molto ricca, con cui si sta per sposare. Michele e la Liverani si fingono cos\u00ec fidanzati, e vengono invitati alle nozze.\nCome si cambia.\nTrama.\nPaolo e Laura non sanno come dire ai rispettivi figli che stanno per avere un fratellino. Poi, in un momento di sincerit\u00e0 e fiducia in s\u00e9 stessi, contemporaneamente, Laura lo dice a Cristina, e Paolo ad Emanuele. I due, per\u00f2, sembrano molto felici della nascita del piccolo. Giorgi e la Del Fiore, ora vogliono vivere insieme, con tutta la famiglia unita, e decidono di distruggere il muro che separa la casa assieme: Sar\u00e0 un divertimento che li far\u00e0 legare ancora di pi\u00f9.\nLe cose che abbiamo in comune.\nTrama.\nArrivano novit\u00e0 e cambiamenti in questa famiglia allargata: Paolo e Laura scoprono stranezze dell'altro, cos\u00ec come i loro figli. La Del Fiore ha un berretto per dormire, e Giorgi degli enormi calzettoni! Emanuele russa in una maniera surreale, e occupa il bagno per moltissimo tempo, mentre Cristina divora goffamente dei panini imbottiti, e non mangia i pranzi e le cene \"perfetti\" che Laura cucina. Intanto, Giulio e Stefania preparano il loro matrimonio a sorpresa, in comune. Monica deve affrontare un tema delicato: il licenziamento nella sua rivista, mentre Michele le organizza un appuntamento con un suo caro amico, Ermanno. Invece le zie Filomena e Sofia pagano uno chef per imparare a cucinare.\nL'amore ci cambia la vita.\nTrama.\nCristina e Davide, il ragazzo pi\u00f9 bello della scuola, sono fidanzati, e felici assieme. Nessuno sapeva della loro storia prima che Paolo li beccasse a casa sua. Inaspettatamente, l'uomo \u00e8 felice e non geloso, e regala a Davide un suo modellino! La cena di Ermanno e Monica va benissimo, lui \u00e8 stato istruito alla perfezione da Michele, e fa credere alla Liverani di essere un \"poeta\". Monica, crede che Ermanno sia l'uomo giusto per lei. Per\u00f2, una tempestiva telefonata di Maya informa Monica che lei era andata a letto con Buy, il loro capo, per far s\u00ec che nessuno fosse licenziato. Per\u00f2, l'uomo, si \u00e8 sentito male e ora \u00e8 all'ospedale. Intanto, la gravidanza di Laura procede benissimo.\n...e intanto il tempo se ne va.\nTrama.\nLa scuola \u00e8 occupata, e questa iniziativa sta dando opportunit\u00e0 a tutti: Emanuele, a capo dell'occupazione, \u00e8 deciso a farsi valere come ragazzo dai suoi compagni, e non pi\u00f9 come \"alunno modello\" dai professori, e Cristina pu\u00f2 fare l'amore con Davide. La ragazza, per\u00f2, non si sente pronta per la sua prima volta, e ne parla con Laura, che dopo averle dato ottimi consigli, fa diventare la cosa il nuovo tema di \"Tu Donna\", \"La prima volta\". Cos\u00ec, tutte le ragazze, ed Elio, parlano di come \u00e8 stato. Monica, per\u00f2, non si ricorda niente, se non le notti d'amore passate con Ermanno, che risalgono a pochi giorni prima. Lei \u00e8 contenta, invece lui si sta pian piano rivelando per quello che \u00e8: non sa nulla di cultura. Dopo aver parlato con Paolo, Cristina capisce che cosa vuole veramente fare.\nMaledetta primavera.\nTrama.\nCristina chiede ad Emanuele di prolungare un giorno l'occupazione, e lui, nonostante un iniziale rifiuto, finisce col farlo. Cos\u00ec, lei si reca dal suo Davide, e i due fanno l'amore. Intanto, Monica \u00e8 felicissima di stare con Ermanno, e vorrebbe fare un'uscita a tre anche con Michele, a cui \u00e8 grata per aver organizzato il loro incontro. Per\u00f2, lui sta male. Ha capito solo ora di amare Monica, e non ce la fa proprio ad uscire con lei. Clelia e Mario devono fare i conti con la famiglia: la loro relazione segreta, che va avanti da 10 anni, \u00e8 stata scoperta. Ma non sanno che le cose, per una delle loro due figlie, vanno benissimo. A Stefania viene svelato di essere incinta, e anche Giulio \u00e8 al settimo cielo. Per\u00f2, Laura, a causa della sua gravidanza, \u00e8 nervosa e arrabbiata con tutti, persino con Paolo. Quando tutti insieme, la coppia Giorgi-Del Fiore e Monica con Ermanno, insieme a Michele, cenano nel suo ristorante, al ritorno a casa, in macchina, Laura ha un malore. Viene portata in ospedale da Paolo, che per\u00f2 non sa guidare, va lento e si ferma a chiedere spiegazioni. Sembra proprio che per il bambino non ci sia niente da fare.\nQuale allegria.\nTrama.\nLaura ha perso il bambino. Paolo, quando la sua donna si risveglia, glielo rivela, e lei cade in depressione. Anche dopo l'intervento per raschiare il feto, in casa sua, Laura \u00e8 tristissima e in crisi con se stessa e con il mondo. La famiglia le sta vicino, perch\u00e9 tutti sono molto dispiaciuti, a partire da Paolo, che si era abituato all'idea di diventare padre per la seconda volta. Stefania, intanto, non sa come dire alla sorella che lei \u00e8 incinta, proprio quando Laura ha perso il suo di figlio. A \"Tu Donna\", le ragazze della rivista fanno di tutto per togliere dalla prima pagina il titolo della settimana in onore della Del Fiore, ovvero \"La gravidanza a quarant'anni\". Monica, dopo aver visto la sgangherata casa di Ermanno, che sembra tutto tranne che l'abitazione di un uomo colto, obbliga l'uomo a dire la verit\u00e0, poi si reca da Michele, artefice di tutto, e gli distrugge il locale, provocando in lui la paura di dirle che l'ama. In casa Giorgi-Del Fiore, al perdita di quel bimbo ha messo in agitazione tutti. Emanuele, Nina e Cristina avrebbe voluto molto quel fratellino, mentre la storia della giovane Giorgi va benissimo.\nNon gioco pi\u00f9.\nTrama.\nLaura non esce pi\u00f9 di casa, se non per delle passeggiate con la figlioletta. Proprio una camminata al parco con Nina e il suo ex marito Riccardo, tornato dall'America con Peter, la far\u00e0 decidere di andare in redazione, dove scopre, per un caso fortuito, che sua sorella Stefania aspetta un bambino. Si reca cos\u00ec da lei e Giulio, dimostrando tutta la sua felicit\u00e0 per il lieto evento. In fondo, sta per diventare zia! Intanto Cristina scopre che Davide deve trasferirsi ad Atene, e ci rimane male perch\u00e9 lo \u00e8 venuta a sapere dal padre del ragazzo. Monica si rende conto di amare Michele, ma crede che lui la detesti. Cos\u00ec lo stesso Michele, che ama la donna ma ha paura che lei lo odi. Per\u00f2, una sera sceglie di farsi avanti e la attende sotto casa sua. Lei, per\u00f2, \u00e8 sotto casa di Michele! I due non si incontrerebbero se Michele non la aspettasse per molto tempo, e se lei non tornasse a casa dopo poco. L\u00ec, i due si lasciano andare a una notte d'amore. Intanto Emanuele tenta di conquistare Chiara, la bella assistente di Peter.\nNessun dolore.\nTrama.\nLaura \u00e8 ancora stressata. Paolo non sembra capirla cos\u00ec, mentre sono dal ginecologo e poi a casa, i due litigano. La donna d\u00e0 la colpa a Paolo della perdita del loro figlio. Se lui avesse saputo guidare la macchina e non si fosse fermato, forse, adesso lei sarebbe ancora con il pancione! Lui \u00e8 molto deluso dal comportamento di Laura. Monica \u00e8 felicissima della sua relazione con Michele, e anche lui, che per\u00f2 ha paura per questa storia seria che non sa come gestire. Davide sta per partire, e Cristina vorrebbe passare un'ultima giornata con lui, ma Paolo lo scopre e si arrabbia. Il giorno dopo, per\u00f2, Emanuele convince Giorgi a far andare la figlia a salutare il suo ragazzo.\nSi \u00e8 spento il sole.\nTrama.\nQuando alcune mattonelle cadono dal soffitto di casa Giorgi-Del Fiore, Paolo e Laura capiscono che qualcosa nella loro storia, come per quel soffitto, \u00e8 crollato, cos\u00ec decidono di tornare ognuno in casa propria. Questo fa dispiacere tutti. Monica, in seguito all'abbandono di Michele, mette una sua foto sulla sua rivista, dedicando l'articolo agli uomini che usano le donne. Tutti riconoscono Ventoni, e lo insultano.\nQuando finisce un amore.\nTrama.\nPaolo e Laura in due case diverse, Cristina a Roma e Davide ad Atene, ancora Cristina, Emanuele e Nina che non sono pi\u00f9 fratelli, Michele e Monica divisi, insomma niente va come dovrebbe andare. Giorgi e la Del Fiore si amano, ma non hanno il coraggio di dirselo, nemmeno quando s'incontrano casualmente a un bar. Cos\u00ec, Paolo, per dimenticare Laura porta a casa sua Natascia, e i due si baciano. Ma lui si tira indietro, e anche lei si \u00e8 subito pentita. Infatti Natascia si \u00e8 fidanzata con un ragazzo ora in viaggio per lavoro, e lo ama. Anche Giorgi \u00e8 innamoratissimo della Del Fiore, ma l'orgoglio non glielo fa dire. Michele si rivolge al dottor Freiss (l'esperto che, assieme alla signorina Carla vede ogni puntata da uno studio televisivo, commenta ma non interagisce coi personaggi, fino ad ora) per farsi aiutare: vuole riconquistare Monica. Freiss gli consiglia di andare a casa della donna. Michele arriva quando la Liverani sta con il suo ex Gabriele, che si \u00e8 separato da Delfina, che ha sposato due mesi addietro. I due stavano chiacchierando, ma ora che Monica ha davanti a s\u00e9 gli uomini che pi\u00f9 l'hanno fatta soffrire, e che si presentano adesso per amore suo, lei li caccia, vendicandosi! Intanto, Laura ora odia Paolo: lo ha visto, infatti, far salire a casa sua Natascia, il pomeriggio in cui i due si sono baciati e subito pentiti, ma lei non lo sa, e crede che il suo Paolo l'abbia tradita...\nTi sposer\u00f2 perch\u00e9.\nTrama.\nLaura detesta Paolo, credendo che l'abbia tradita facendo l'amore con Natascia, mentre lui, in realt\u00e0, si \u00e8 solo baciato con la ragazza, pentendosene poco dopo, e ora \u00e8 deciso a chiedere a Laura di sposarlo, e chiede consiglio a quasi tutti. La Del Fiore, che non sa quello che Giorgi le sta per chiedere, si consola con Riccardo, l'ex marito molto ricco, che per\u00f2 \u00e8 gay ed \u00e8 fidanzato con Peter, un americano. I due passano una notte di passione, ma anche loro, come Paolo e Natascia dopo il bacio, si sono pentiti. Intanto, Michele picchia il dottor Freiss per averlo consigliato male ed avergli spillato molti soldi! Poi, lascia una lettera a Monica, dal titolo \"Le 101 cose che mi mancano di te\", e lei si intenerisce... Giulio e Stefania scoprono che il loro bambino, che nascer\u00e0 a breve, non \u00e8 un bambino, ma sono due gemelline. Dopo aver fatto un esame di coscienza, capiscono che vogliono tenere anche il bambino che dovevano adottare prima di scoprire della gravidanza di lei. Cos\u00ec, se fino a un mese prima, Stefania era a casa sua da sola, e Giulio dalla sua nuova e attuale ex compagna, adesso si ritrovano sposati con tre figli! Paolo va in casa di Laura, con l'anello e pronto a chiederle di sposarlo. La donna ritorna, e dopo averla terrorizzata, essendo entrato in casa sua, Paolo le chiede di sposarlo. Laura \u00e8 felicissima, e accetta\nTi lascer\u00f2.\nTrama.\nMolte le novit\u00e0 in casa Giorgi-Del Fiore. Paolo e Laura stanno per sposarsi, Cristina ed Emanuele si sono baciati, e l'amore arriva anche a Monica e Michele, che sembravano doversi separare per sempre. Con uno stratagemma, \"i promessi sposi\" li fanno andare in chiesa per le prove delle nozze, ma loro due non si presentano. Il Ventoni e la Liverani, dapprima contrari a dover fare le parti degli sposi davanti a don Luigi, alla fine lo fanno. Poi, capiscono finalmente i loro errori, e cominciano la loro nuova vita, insieme, e felici pi\u00f9 che mai. Davide, il ricco fidanzato di Cristina, torna dalla Grecia, ma \u00e8 cambiato: le sta \"appiccicato\", e lei proprio non lo sopporta. In pi\u00f9, ci si mette la gelosia di Emanuele, che forse prova qualcosa per la sorellastra... Laura \u00e8 al settimo cielo, ma quando svela a Monica di aver tradito Paolo con Riccardo, il suo ex marito, che probabilmente non \u00e8 del tutto omosessuale, lei consiglia all'amica di non dire nulla a Paolo. La medesima cosa, le dice lo stesso Riccardo, fidanzato con Peter, a cui non dir\u00e0 niente della notte d'amore con la Del Fiore. Paolo, dal canto suo, \u00e8 contentissimo di poter realizzare il suo sogno d'amore, ma rimane sconcertato. Laura non riesce a trattenersi, e con il cuore in mano, gli svela il tradimento. L'uomo, per\u00f2, sembra prenderla bene, invece... Dopo aver passato una notte in bianco e dopo aver parlato con Michele, comprende che forse non deve dire per forza \"si\" all'altare! Ventoni, il giorno del matrimonio, nella sacrestia della chiesa, tenta di convincerlo, e, dopo una discussione, ci riesce. Quando don Luigi chiede a Laura se vuole sposare Paolo, lei dice di s\u00ec, Giorgi \u00e8 certo che anche lui risponder\u00e0 affermativamente, ma c'\u00e8 qualcosa in lui che non va. Quel tradimento, con il suo ex marito che \u00e8 diventato pure gay, a lui non va gi\u00f9. Cos\u00ec, dopo averci pensato e ripensato all'altare, dice di no, e tra la delusione generale, ma di Laura prima di tutti, scappa via, inseguito da Michele.\nDatemi un martello.\nTrama.\nOrmai tutto \u00e8 finito. Paolo fugge via dalla chiesa, con Michele alle calcagna, che prova a farlo ragionare, ma niente, a lui adesso, va bene cos\u00ec. Laura \u00e8 colta da una crisi isterica, ma poi capisce che ha sbagliato, proprio quando gli invitati vengono a scoprire che Riccardo e la Del Fiore hanno tradito i rispettivi compagni. Sar\u00e0 Davide Palmieri, fidanzato di Cristina, a dirlo agli ospiti, perch\u00e9 lo aveva sentito da Paolo. Questo, per la giovane Giorgi, \u00e8 troppo, e lo molla in tronco! Laura torna a casa distrutta, e decisa a trasferirsi. Tutto pur di non vedere pi\u00f9 l'uomo che l'ha abbandonata ed umiliata nel giorno pi\u00f9 bello della sua vita. Paolo si guarda a fondo, e si vede pentito del suo gesto istintivo, ma sa che non pu\u00f2 pi\u00f9 tornare indietro. Emanuele e Cristina, in terrazza, si parlano, ma nessuno dei due \u00e8 pronto a dirsi addio. Dopo un ultimo bacio, che fa comprendere ad entrambi che loro sono e saranno sempre solo fratelli, ognuno torna in casa propria. Monica e Michele, invece si baciano e si amano, e si promettono eterno amore ed eterna fedelt\u00e0. Quando, una notte, Paolo rivede tutti momenti pi\u00f9 belli passati con Laura, \u00e8 illuminato: non pu\u00f2 perdere la donna che ama. Cos\u00ec, preso un martello, comincia a sfondare il muro che separa casa sua a quella dei Del Fiore. Laura \u00e8 contentissima, e i due si baciano. Paolo e Laura giurano di restare insieme per sempre, mentre Nina, Cristina ed Emanuele, cos\u00ec come gli altri protagonisti, Michele, Monica, le zie, le ragazze della redazione, Elio, tutti, ma proprio tutti, dalle loro case, battono le mani felici, come alla fine di una fiaba, e salutano il pubblico. Tutta questa gioia, grazie a un martello, e all'amore di Paolo Giorgi e Laura Del Fiore."}
{"id": "2129067", "revid": "1452073", "url": "https://it.wikipedia.org/wiki?curid=2129067", "title": "The King of Fighters '95", "text": "The King of Fighters '95 \u00e8 un videogioco di tipo picchiaduro ad incontri prodotto dalla SNK per il Neo Geo arcade e, in seguito, convertito per svariate console casalinghe.\nSeguito diretto di \"The King of Fighters '94\" e secondo gioco della serie \"The King of Fighters\", \u00e8 stato il primo gioco della serie Neo Geo ad essere convertito per il Neo Geo AES e Neo Geo CD, versioni casalinghe della stessa macchina: \u00e8 stato convertito anche per PlayStation e Sega Saturn nel 1996.\nLa versione per Playstation \u00e8 stata pubblicata in America ed Europa dalla Sony Computer Entertainment Inc., mentre la versione per Saturn (necessitaria di un pacchetto di un megabyte aggiuntivo per il corretto funzionamento) dalla SNK stessa.\nUna versione per Game Boy \u00e8 stata pubblicata come omaggio alla piccola console Nintendo.\nTrama.\n\"The King of Fighters '95\" annuncia l'avvenire dell'Orochi Saga, con il suo continuo in KOF '96 e KOF '97. L'unico elemento della presenza dell'Orochi come essenza ultra terrena, in questo capitolo, \u00e8 Iori Yagami ed il ritorno in vita di Rugal Bernstein grazie ai geni di Orochi.\nKing of Fighters '95 ha come Boss finale Rugal Bernstein, bench\u00e9 fosse deceduto nell'esplosione della sua fortezza marina nel gioco precedente, invitando i partecipanti del precedente torneo pi\u00f9 altri firmandosi come 'R'.\nHeavy D!, Lucky Glauber e Brian Battler, il team americano, a causa dell'invito loro rubato da Billy Kane, Eiji Kisaragi e Iori Yagami sono gli unici a non partecipare a questa edizione del torneo. I tre sono diretti sfidanti di Kyo, Benimaru e Goro.\nDopo essere stati narcotizzati con gas soporifero, l'Hero Team si risveglia in una casa abbandonata, all'oscurit\u00e0, dove intravedono Rugal, ancora vivo, divenuto Cyborg impiantatosi parti meccaniche nel corpo (detto anche 'Omega Rugal'), presentandosi e risvegliando il padre di Kyo, sigillato nella sua mente.\nBenimaru e Goro, si riveleranno esausti ed incapaci di poter combattere ancora contro il mostruoso Rugal. Solo Kyo rimane in piedi, costretto a finire in tutti i modi possibili Rugal, che comunque si rivela assai superiore al giovane, dati i suoi nuovi poteri.\nIn seguito, durante la battaglia, Terry Bogard ed Athena giungono in soccorso di Kyo. Rugal, durante il combattimento, implode, dovuto all'eccesso accumulo di potere nel suo corpo, incapace di reggerne oltre un certo limite.\nModalit\u00e0 di gioco.\nIl gamemplay di \"King of Fighters '95\" \u00e8 rimasto lo stesso di \"The King of Fighters '94\", aggiungendo come unica caratteristica la possibilit\u00e0 di scegliere i personaggi desiderati dal roster, senza quindi l'obbligo di scegliere un team preformato.\nIn pi\u00f9, molti dei personaggi gi\u00e0 apparsi ritornano, ma senza essere associati ad una determinata nazione, tratto che rimarr\u00e0 tale per tutto il corso della serie. Lo \"Sports Team\" \u00e8 stato sostituito dal \"Rivals Team\", formato dagli avversari principali dei protagonisti, ovvero Iori Yagami, principale nemico di Kyo Kusanagi, Billy Kane (da \"Fatal Fury\") ed Eiji Kisaragi (da \"Art of Fighting 2\").\nPersonaggi.\nBoss\nVersione Game Boy.\nSviluppata dalla Takara e pubblicata dalla Nintendo, oltre ad essere compatibile con il Super Game Boy, aggiunge come personaggio segreto Nakoruru, la giovane miko da \"Samurai Shodown\"."}
{"id": "2129068", "revid": "121570927", "url": "https://it.wikipedia.org/wiki?curid=2129068", "title": "Chiesa dell'Immacolata Concezione (Baku)", "text": "La chiesa dell'Immacolata Concezione (in azero: \"Bakir\u0259 M\u0259ry\u0259min M\u0259sum Hamil\u0259liyi \u015f\u0259r\u0259fin\u0259 kils\u0259\", in russo: \"\u0425\u0440\u0430\u043c \u041d\u0435\u043f\u043e\u0440\u043e\u0447\u043d\u043e\u0433\u043e \u0417\u0430\u0447\u0430\u0442\u0438\u044f \u041f\u0440\u0435\u0441\u0432\u044f\u0442\u043e\u0439 \u0414\u0435\u0432\u044b \u041c\u0430\u0440\u0438\u0438\") \u00e8 una chiesa cattolica situata a Baku, capitale dell'Azerbaigian.\nL'edificio originale \u00e8 stato in attivit\u00e0 dal 1915 al 1931, anno in cui fu abbattuto per ordine del governo dell'Unione Sovietica.\nNel 2006 \u00e8 stata costruita una nuova chiesa con lo stesso nome ma in un punto diverso di Baku. Il 29 aprile del 2007 la nuova chiesa \u00e8 stata consacrata dal nunzio apostolico in Georgia monsignor Claudio Gugerotti.\nLa chiesa vecchia.\nLa comunit\u00e0 cattolica di Baku fu raggruppata in una parrocchia nel 1882, distaccandosi dalla parrocchia di Tetritsq'aro.\nLa chiesa, lunga cinquanta metri, fu costruita come luogo di preghiera per la comunit\u00e0 polacca allora residente a Baku. Il permesso per la costruzione della chiesa fu concesso nel 1894 ma, per mancanza di fondi, fu solo nel 1909 che si pose la prima pietra grazie a donazioni spontanee da parte delle famiglie appartenenti alla comunit\u00e0.\nL'ingegnere civile J\u00f3zef P\u0142oszko e il costruttore Haji Gasimov furono incaricati del progetto. La chiesa fu costruita in stile neogotico.\nA causa della politica fortemente secolarista dell'Unione Sovietica, la chiesa fu fatta abbattere nel 1931. Nel 1937 il parroco Stefan Demurov fu internato in un campo di lavoro forzato, dove mor\u00ec circa un anno dopo.\nLa chiesa nuova.\nNel 1997 la comunit\u00e0 cattolica di Baku si ricostitu\u00ec e, in seguito alla visita in Azerbaigian di papa Giovanni Paolo II nel 2002, ottenne il terreno per la costruzione di una nuova chiesa.\nLa nuova chiesa dell'Immacolata Concezione fu costruita nel 2006 in stile moderno con elementi neogotici in un luogo differente di Baku, su progetto dell'architetto italiano Paolo Ruggiero in collaborazione con lo Studio fgp di Napoli. La nuova campana fu donata dall'allora presidente della Polonia Lech Kaczy\u0144ski.\nIl 29 aprile 2007 il nunzio apostolico in Georgia Claudio Gugerotti ha officiato il rito di consacrazione della chiesa."}
{"id": "2129072", "revid": "1318658", "url": "https://it.wikipedia.org/wiki?curid=2129072", "title": "Jacques Bonsergent (metropolitana di Parigi)", "text": "Jacques Bonsergent \u00e8 una stazione della metropolitana di Parigi sulla linea 5, sita nel X \"arrondissement\" di Parigi.\nLa stazione.\nLa stazione venne aperta il 17 dicembre 1906 con il nome di \"Lancry\" che venne poi modificato nell'attuale il 10 febbraio 1946.\nIl nome \u00e8 in onore di Jacques Bonsergent, ingegnere della scuola \"Arts et M\u00e9tiers\", che fu la prima persona ad essere fucilata a Parigi nel corso della seconda guerra mondiale, 23 dicembre 1940 all'et\u00e0 di 28 anni.\nAltre stazioni della Metropolitana di Parigi, oltre a \"Lancry\", cambiarono nome dopo la fine della guerra, per onorare la memoria di persone morte per la difesa della patria (vedi Charles Michels, Guy M\u00f4quet e Marx Dormoy)."}
{"id": "2129079", "revid": "122903961", "url": "https://it.wikipedia.org/wiki?curid=2129079", "title": "Forzuto", "text": "Forzuto \"(Strong Guy)\", il cui vero nome \u00e8 Guido Carosella, \u00e8 un personaggio dei fumetti, creato da Chris Claremont (testi) e Bill Sienkiewicz (disegni), pubblicato dalla Marvel Comics. Apparso per la prima volta come \"Guido\" sulle pagine di \"The New Mutants\" (prima serie) n. 29 (luglio 1985) e come \"Forzuto\" in \"X-Factor\" (seconda serie) n. 72 (novembre 1991), il personaggio viene approfondito e meglio delineato dagli autori Peter David (testi) e Larry Stroman (disegni).\nGuido \u00e8 supereroe mutante che ha fatto parte della X-Factor governativa e della \"X-Factor Investigations\", agenzia investigativa fondata da Jamie Madrox.\nPoteri e abilit\u00e0.\nForzuto possiede la capacit\u00e0 di convertire l'energia cinetica in forza fisica tramite lo sviluppo della propria massa muscolare. Tuttavia non riesce a trattenere tale energia per pi\u00f9 di novanta secondi, pena il cedimento dei suoi organi interni a cominciare dal cuore. La dimostrazione di questa \"arma a doppio taglio\" la si ha in World War Hulk, dove Guido, affrontando il Gigante di Giada, riesce ad assestare ad Hulk un violento colpo, ma soccombe al suo stesso potere, poich\u00e9 in precedenza aveva assorbito i potentissimi colpi del suo avversario. A seguito della sua mutazione Guido soffre perennemente di un dolore costante che s'irradia in tutto il suo corpo, ma riesce a nascondere ci\u00f2 assumendo il ruolo del buffone del gruppo che, oltre a far divertire gli altri, riesce a distrarre la sua mente."}
{"id": "2129087", "revid": "88740", "url": "https://it.wikipedia.org/wiki?curid=2129087", "title": "Incontri internazionali di rugby a 15 di fine anno 1996", "text": "Presentazione.\nNel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione si recano in tour in Europa.\nNel 1996 la stagione dei grandi test che contrappongono le squadre europee e quelle del sud del mondo \u00e8 disturbato dallo svolgimento della Coppa Europa di Rugby. A causa di questi impegni e di quelli di campionato, molti club si rifiutano di mettere a disposizione i propri giocatori e alcuni test ufficiali si svolgono quindi inusualmente a met\u00e0 settimana. Inoltre che molti club inglesi di prima e seconda divisione non mettono a disposizione i giocatori delle quattro selezioni regionali inglesi (North, South West, Midlands e London Counties) che affrontano quindi Argentina, Sudafrica \"A\", New Zealand Barbarians e Queensland con formazioni di livello inferiore, vanificando l'impegno della federazione inglese per l'organizzazione di una serie di match denominata \"Counties of Origin Series\".\nAssente la Nuova Zelanda (almeno in veste ufficiale), sono Sudafrica e Australia le protagoniste e le dominatrici dei test match.\nDa segnalare che anche l'Italia disputa vari match affrontando l'Inghilterra, il Galles e la Scozia.\nIl prologo.\nIn un incontro in data inusuale, che solo all'ultimo i francesi decideranno di riconoscere come ufficiale, il Galles si trova in testa 14-0 dopo otto minuti con due mete, una dell'esordiente Barry Willians e poi di Ieuan Evans. Purtroppo per i gallesi si infortuna il capitano Nigel Davies e i francesi prendono in mano la partita dopo aver chiuso sotto per 21-10 il primo tempo..\nIl match avr\u00e0 strascichi disciplinari per le frequenti scazzottate tra francesi e gallesi.\nIl Tour di Fiji (29/96-5/10).\nTre match per questo breve tour ad Hong Kong\n \n5 ottobre: il Galles in Italia.\nViene disputato anche un match tra Galles ed Italia, il primo in Italia. Oltre a questo, la storicit\u00e0 di questo match \u00e8 legata a Scott Gibbs, il primo giocatore gallese della storia a tornare a giocare nella nazionale di rugby a XV dopo aver abbandonato il professionistico Rugby a XIII. \u00c8 l'effetto della liberalizzazione del professionismo decisa un anno prima dall'International Rugby Board. Gibbs aveva gi\u00e0 giocato con la nazione di \"union\" nei primi anni novanta prima di cambiare disciplina. Il match vede il Galles soffrire gli azzurri, che dimostrano malgrado l'inesperienza, di non poter essere presi sottogamba. Alla fine gli azzurri possono pure recriminare su due mete finali che la stessa stampa britannica ammetter\u00e0 essere irregolari o quantomeno di dubbia regolarit\u00e0\n19-23 ottobre: l'Australia in Italia.\nFacile esordio per i Wallabies contro gli Azzurri della seconda nazionale, a Catania\nIl match di Padova, ha connotati storici, in quanto David Campese, raggiunge, proprio nello stadio che lo vide protagonista tra il 1984 e il 1988, conquistando due scudetti, la centesima presenza ufficiale con i Wallabies.\nIl match \u00e8 assai pi\u00f9 duro del previsto per i Wallabies e anche pi\u00f9 di quanto dica il risultato, reso pi\u00f9 netto solo da due mete negli ultimi minuti, dopo che gli azzurri avevano chiuso il primo tempo in vantaggio per 18-13\nSi scaldano i motori (30 ottobre - 6 novembre ).\nMentre inizia anche il campionato asiatico e i NZ Maori sono in tour in Polinesia, dopo una settimana e mezza di pausa (in Europa sono in corso le competizioni europee per club) Australia, Sudafrica (entrambe le nazionali) e Samoa disputano i primi match.\nApre l'Australia che riprende il tour con un match contro la seconda squadra scozzese. Dopo un primo tempo equilibrato (la Scozia si porta anche sull'11-0) i Wallabies chiudono la pratica nella ripresa, trascinati da Matt Burke e Tim Horan\nGli All Blacks non hanno previsto impegni per la fine della loro stagione, dunque i New Zealand Maori prima e i New Zealand Barbarians dopo, rappresenteranno il rugby neozelandese in questo scorcio di stagione.\nCon il match contro Cambridge University prende il via anche il tour della seconda squadra sudafricana. Stella della squadra in questo tour sar\u00e0 Marius Goosen, futuro leader del Benetton Treviso\nPer l'Australia, si comincia con uno stentato successo nel secondo match in terra di Scozia. Contro una selezionne assai modesta, i Wallabies faticano per quasi un'ora, prima di mettere al sicuro il match\nIl match tra Bedford e Sudafrica passa alla storia. Infatti nel giorno in cui questo viene reso possibile dalle nuove regole, avviene la prima sostituzione tattica della storia del rugby. Sino ad allora era possibile sostituire i giocatori solo in presenza di infortuni. Protanosista di questo evento storico per il rugby fu la terza linea Shaun Cassidy che sostituiti Judd Marshall.\nUn altro evento curioso avviene nel match tra Australia e distretti scozzesi, il coach australiano Bob Dwyer, alle prese con gli infortuni e con il limite di 30 giocatori convocabili per un tour, decide di far scendere in campo nel ruolo di terza linea, il fisioterapista della squadra Dirk Williams, nato in Nuova Zelanda ed ex giocatore. Il fatto clamoroso \u00e8 che questo giocatore realizza al 33' la meta che porta in vantaggio la sua squadra\nI Maori si sono spostati a Tonga:\nNel mentre il Sudafrica esordisce in Argentina, contro la selezione di Rosario:\nI samoani travolgono gli studenti di Oxford.\n Il giorno dopo l'Universit\u00e0 di Cambridge ospita i Barbarians Francesi\n8 -10 novembre : iniziano i test match ufficiali.\nScozia e Sudafrica si affrontano a livello di NAzionali \"A\" :\nDopo Figi anche Tonga si inchina ai Maori Neozelandesi\nUna grande prova degli avanti, in particolare del capitano John Eales d\u00e0 all'Australia la vittoria contro la Scozia\nAssai pi\u00f9 agevole del previsto per gli Springboks il primo test con i \"Pumas\" sommersi da 7 mete\nAltro prestigioso successo per Samoa contro la pi\u00f9 forte delle selezioni provinciali irlandesi\nC'\u00e8 spazio anche per un match amichevole tra due nazionali minor: \n12-17 novembre.\nLa settimana rugbistica si apre col test tra Irlanda e Samoa, e prosegue con il test tra Argentina e Sudafrica, prima che entrambi i team partano per l'Europa.\nSuccesso di prestigio per i Samoani nell'unico test ufficiale del loro tour\n L'Australia supera anche Connacht e Ulster\nAgevole per gli Springboks, anche il secondo test match con l'Argentina, che precede la partenza per l'Europa di entrambi i team\nAnche gli \"Junior springboks\" si fanno valere contro Oxford\nAnche i Queensland Reds sono in tour in Europa:\n18-24 novembre.\nLa farsa delle \u201cCounties of Origins Series\u201d.\nOrmai la kermesse delle \u201cCounties of Origins Series\u201d, \u00e8 ridotta a farsa. I club, in dissenso con la federazione continuano a non mettere a disposizione i giocatori per i match delle selezioni regionali.\nPer quanto riguarda la selezione del Nord, alcuni club come Leicester, Northampton and Newcastle hanno boicottato la serie, a differenza di club minori come Wakefield, Orrell and West Hartlepool. Facile dunque per il Queensland surclassare la selezione inglese.\nPeggio ancora tra London Counties e Argentina\nAnalogo il risultato tra West Counties e Sudafrica\nAnche contro il Sudafrica \u201cA\u201d niente da fare per le London Counties \nIl culmine della farsa si raggiunge nel match tra North of England e New Zealand Barabrians\nPi\u00f9 tirati il match dell'Argentina contro la sezione regionale del Sud-Ovest dell'Inghilterra e del Queensland\nI match pi\u00f9 prestigiosi.\nSu tutti spicca il test match dove la sfida che \u00e8 tra i due \"Burke\", l'australiano Matt e l'irlandese Paul, entrambi calciatori della squadra. La spunta il primo, anche grazie ad una meta di Knox\n La nazionale maggiore sudafricana, dopo i successi in Argentina, sbarca in Francia dove subisce la prima sconfitta\nGiunge per l'Italia, il match di Twickenham. A differenza del 1955 e del 1985, questa volta di fronte c'\u00e8 la vera Inghilterra. Gli azzurri crollano a causa della superiorit\u00e0 inglese in touche. Questa sconfitta pesante nel primo test match ufficiale al di fuori dei Mondiali rischier\u00e0 di rinviare l'accesso dell'Italia al Cinque Nazioni.\nDopo l'Australia nel 1967, la Nuova Zelanda nel 1972, nel 1996 un altro scalpo si aggiunge ai trofei del club Gallese del Llanneli, tocca alle Samoa cedere al club gallese, in un match in cui i polinesiani si sono distinti solo per il gioco falloso con vari cartellini gialli.\n26 novembre - 1\u00ba dicembre.\nVi era grande attesa per il match tra Munster ed Australia. La provincia irlandese (che vanta nel 1978 un successo contro gli All Blacks che quell'anno ottennero il Grande Slam, viene travolta dai Wallabies.\nLa regione delle Midlands presenta, a causa della diatriba tra club e federazione, una squadra non al meglio, ma comunque migliore che nei precedenti match, ma i Pumas sono travolgenti e portano a casa una vittoria nettissima\nClou della settimana \u00e8 il primo dei due match tra Springboks e francesi. Le due squadre si ritrovano per la prima volta dopo la discussa semifinale della . Nel primo match, a Bordeaux, sotto la pioggia come un anno prima, gli Springboks regolano la pratica nel primo tempo portandosi nettamente in vantaggio sino al 19-6\nSi disputa anche un match tra l'Inghilterra ed una selezione ad inviti dei migliori giocatori neozelandese. Il match \u00e8 organizzato nel quadro dei festeggiamenti 125 anni della Rugby Football Union, la federazione inglese..\nL'Australia completa il suo fortunato tour, superando il Galles a Cardiff, nell'ultimo match internazionale ufficiale di David Campese\nA Huddersfield l'Argentina vince facile anche il quarto match contro la selezione del Nord dell'Inghilterra. Una serie di quattro successi su 4 contro le selezioni regionali, che da un lato esalta i \"Pumas\", ma che viene sminuita dalla stampa inglese a causa della mancanza di molti giocatori non lasciati liberi dai club inglesi causa problematiche tra federazione e club professionali\n2-8 dicembre.\nSecondo per importanza solo la test contro l'Irlanda, per i Samoani il match contro i campioni di Inghilterra del Bath si risolve in una sconfitta pesante. Sugli scudi per Bath, il tallonatore l'Argentino Federico Mendez\n Fra i due test ufficiali, i sudafricani, tirafo il fiato, cedono alla nazionale universitaria Francese.\nOrmai i \"Pumas\" ci hanno preso gusto e travolgono anche i \"Combined Services\", teoricamente la nazionale militare britannica, in pratica una squadra formata essenzialmente da giocatori di terza divisione\nAprendo di fatto una tradizione, che sar\u00e0 seguita dalle altre nazionali dell'emisdero sud in futuro, il tour si chiude con un match contro i Barbarians\nIl secondo test tra Francia e Sud Africa \u00e0 assai pi\u00f9 \"tirato\" del primo, ma gli Springboks portano comunque a casa il match\n9-15 dicembre. Si chiude l'anno.\nA regalare ottimismo ai Pumas saranno paradossalmente le due sconfitte finali, entrambe di misura contro l'Inghilterra \"A\" e contro la prima squadra inglese.\nNel primo i \"Pumas\" sono a lungo in testa, prima che Hackney non chiudesse il match con una meta seguita dalla trasformazione di un preciso Paul Grayson\nIl giorno dopo un'altra \"Inghilterra A\" era scesa in campo contro il Sudafrica \u201cA\u201d. Quindi il successo sudafricano appariva scontato\nNel test del sabato successivo, l'Inghilterra evita una clamorosa sconfitta contro i \u201cPumas\u201d grazie ad una meta al 73' di Jason Leonard\nPer la prima volta la Scozia accetta di giocare in veste ufficiale contro l'Italia. Al termine di un incontro equilibratissimo, giunge il successo per gli Scozzesi a causa di un errore di Diego Dominguez che lancia in meta Stark.\nLa serie di test si chiude con un doppio confronto tra Gallesi e Sudafricani.\nPer iL Sudafrica \u201cA\u201d il tour si chiude con un successo netto contro la selezione \"emergenti\" del Galles. Il successo arriva malgrado la bellezza di 31 punizioni assegnate contro gli \"Junior Springboks\"\nPer la prima squadra sudafricana, il tour si chiude con una vittoria a Cardiff"}
{"id": "2129097", "revid": "1745361", "url": "https://it.wikipedia.org/wiki?curid=2129097", "title": "Camicia hawaiana", "text": "La camicia hawaiana (conosciuta anche come aloha shirt o waikiki) \u00e8 un particolare tipo di camicia, originaria delle isole Hawaii.\nLe camicie hawaiane si distinguono da quelle tradizionali per le caratteristiche di essere principalmente: pi\u00f9 ampie (sono pi\u00f9 simili ad una casacca), a maniche corte, con colletto senza solino e indossate al di fuori dai pantaloni. Sono dotate di due spacchetti laterali, e spesso di un taschino sul petto. Il loro segno distintivo \u00e8 principalmente l'utilizzo di colori vivaci, e di variopinte fantasie spesso tropicali o floreali.\nEntrate a far parte di un abbigliamento particolarmente casual e informale, nella loro patria di provenienza, le camicie hawaiane sono invece utilizzate pi\u00f9 facilmente anche al posto di un capo pi\u00f9 formale, come giacca e cravatta."}
{"id": "2129099", "revid": "1318658", "url": "https://it.wikipedia.org/wiki?curid=2129099", "title": "Oberkampf (metropolitana di Parigi)", "text": "Oberkampf \u00e8 una stazione della metropolitana di Parigi, sulle linee 5 e 9, ubicata nell'XI \"arrondissement\" di Parigi.\nLa stazione.\nLa stazione deve il suo nome alla \"rue Oberkampf\" a sua volta denominata in onore di Christophe Philippe Oberkampf (1738-1815), nato in Germania da una famiglia di tintori. Egli divenne celebre per aver fondato, nel 1759, il primo laboratorio di litografie utilizzando delle lastre di rame incise. Questo laboratorio venne creato a Jouy-en-Josas (dipartimento Yvelines) presso Versailles."}
{"id": "2129103", "revid": "113725551", "url": "https://it.wikipedia.org/wiki?curid=2129103", "title": "Adelaide Antici Leopardi", "text": "Biografia.\nNacque a Recanati dal marchese Filippo Antici e dalla nobildonna Teresa Montani da Pesaro.\n\u00abEra una fanciulla di bellezza severa, da gli occhi di zaffiro splendenti e intelligenti, bench\u00e9 velati da una pensosa malinconia; dai corti capelli ricciuti d'un castano chiaro tendente al biondo, da l'aspetto maestoso, che pareva accordarsi perfettamente al carattere del vetusto palazzo di cui diveniva signora; alta e con un portamento da regina, ella nelle graziose acconciature e nelle succinte vesti, di cui la moda era venuta allora da Parigi, nulla perdeva de l'austerit\u00e0 naturale; e il viso, soprattutto gli occhi e la fronte, restavano severamente assorti, come in un mesto pensiero, sotto i diffusi riccioli ornati da un filo di perle, da un nastro di velluto e da un capriccioso spennacchietto. Tale ci appare in una miniatura sopra una tabacchiera di Monaldo; nessun sorriso, nessuna mollezza nelle austere sembianze: non sembra una delle graziose, voluttuose donne del secolo passato, ma un'antica matrona travestita\u00bb.\nGli Antici costituivano una famiglia della nobilt\u00e0 recanatese e Monaldo Leopardi, altro giovane rampollo della nobilt\u00e0 di Recanati, che conobbe la diciottenne Adelaide il 15 giugno 1797, super\u00f2 in pochi giorni la concorrenza alla sua mano dei conti Castracane di Cagli, Saladini di Ascoli e Borgogelli di Fano, non per\u00f2 l'ostilit\u00e0 al fidanzamento opposta da sua madre Virginia Mosca Leopardi, che agli Antici non perdonava la lite giudiziaria in corso per la propriet\u00e0 di alcune terre; ma il consenso materno al matrimonio non era necessario e i due giovani si sposarono il seguente 27 settembre e il formale assenso alla nozze venne dalla madre Virginia dopo la cerimonia nuziale. Dopo il matrimonio divenne la contessa consorte di San Leopardo e utilizz\u00f2 sempre lo stemma dei Leopardi.\nDalla coppia nacquero 10 figli e solo 2 sopravvissero alla sua morte:\n1) Giacomo (1798-1837)\n2) Carlo (1799-1878)\n3) Paolina (1800-1869)\n4) Luigi Gradolone (1803-morto a pochi giorni) \n5) Luigi Morione (1804-1828) \n6) Francesco Saverio (14 maggio 1807-27 luglio 1808)\n7) Raimondo (nato e morto il 25 agosto 1809)\n8) Giuseppe (nato e morto il 17 settembre 1811)\n9) Pierfrancesco (1\u00ba novembre 1813 - 29 settembre 1851)\n10) Ignazio (15 febbraio 1815-17 febbraio 1815)\nUn tempo, la mortalit\u00e0 infantile era molto elevata, ma il dolore per quelle perdite premature non doveva essere attenuato da questa consapevolezza. Sembra tuttavia che il comportamento di Adelaide Antici fosse, a questo proposito, molto singolare. Giacomo ha scritto una nota nel suo \"Zibaldone\", nella quale i critici hanno visto un indiscutibile riferimento alla madre:\n\u00abIo ho conosciuto intimamente una madre di famiglia che non era punto superstiziosa, ma saldissima ed esattissima nella credenza cristiana, e negli esercizi della religione. Questa non solamente non compiangeva quei genitori che perdevano i loro figli bambini, ma gl'invidiava intimamente e sinceramente, perch\u00e9 questi eran volati al paradiso senza pericoli, e avevan liberato i genitori dall'incomodo di mantenerli. Trovandosi pi\u00f9 volte in pericolo di perdere i suoi figli nella stessa et\u00e0, non pregava Dio che li facesse morire, perch\u00e9 la religione non lo permette, ma gioiva cordialmente; e vedendo piangere o affliggersi il marito, si rannicchiava in se stessa, e provava un vero e sensibile dispetto. Vedendo ne' malati qualche segno di morte vicina, sentiva una gioia profonda (che si sforzava di dissimulare solamente con quelli che la condannavano); e il giorno della loro morte, se accadeva, era per lei un giorno allegro ed ameno, n\u00e9 sapeva comprendere come il marito fosse s\u00ec poco savio da attristarsene\u00bb.\nL'incapacit\u00e0 del capo famiglia Monaldo di gestire il patrimonio della famiglia port\u00f2 nel 1803 a decretarne l'interdizione fino al 10 febbraio 1820, con il conseguente affidamento a Adelaide delle responsabilit\u00e0 dell'amministrazione dei beni di casa Leopardi. Cos\u00ec, tra una gravidanza e l'altra, si prese cura degli affari, impose un regime di economie che, senza degradare il decoro della famiglia, permise di pagare i debiti contratti dal dissipatore Monaldo fino a tornare in un trentennio a una condizione di ripristinato benessere, ottenuto, come testimoni\u00f2 il marito, \u00absenza avere nessuna eredit\u00e0, senza trovare ripostini, senza vincere al lotto, senza commerciare e senza sottoporsi a rigorose privazioni, ma solo per la buona e moderata economia di Adelaide mia moglie, la quale \u00e8 stata il restauro e la benedizione della nostra casa\u00bb.\nSe Adelaide Antici, per poter amministrare i beni familiari in quelle stringenti circostanze, dovette imporre un rigoroso regime, altrettanto rigore, in termini di affetti, impose a s\u00e9 stessa e ai figli: \u00abmanc\u00f2 all'infanzia dei giovani Leopardi, anime irrequiete e ardenti, la gioia ineffabile della tenerezza visibile e delle carezze della madre. La contessa Adelaide amava i suoi figli, ma da cristiana austera [...] essa spinse all'estremo la riserbatezza che regnava nelle antiche famiglie [...] tenendo per massima di non cedere a nessuna dimostrazione di tenerezza. Essa stendeva la sua mano alle labbra de' suoi figli, ma non se li strinse mai al seno\u00bb.\nAveva un modo tutto suo di occuparsi dei figli, leggendo la loro corrispondenza e osservando tutto quello che facevano: \u00ablo sguardo di nostra madre ci accompagnava sempre, era l'unica sua carezza\u00bb, ricorda il figlio Carlo, mentre la figlia Paolina scrisse di sentirsi oppressa da una madre che \u00abgira per tutta la casa, si trova per tutto e a tutte le ore\u00bb. Persona religiosissima, impose anche \u00abregole di austerit\u00e0 assolutamente impraticabili\u00bb, e la fede della sua religione \u00abera la fede rigida, tirannica e bench\u00e9, con la potenza della religione sincera, le desse forza e conforto nei pi\u00f9 dolorosi momenti della sua vita, diveniva non di rado un tormento per lei e per chi le stava intorno\u00bb.\nMa \u00e8 ancora Giacomo a dare della madre il ritratto pi\u00f9 impietoso e drammatico: \u00abConsiderava la bellezza come una vera disgrazia, e vedendo i suoi figli brutti o deformi, ne ringraziava Dio, non per eroismo, ma di tutta voglia. Non procurava in nessun modo di aiutarli a nascondere i loro difetti, anzi pretendeva che in vista di essi, rinunziassero intieramente alla vita nella loro prima giovent\u00f9; se resistevano, se cercavano il contrario, se vi riuscivano in qualche minima parte, n'era indispettita, scemava quanto poteva nell'opinione sua i loro successi (tanto de' brutti quanto de' belli, perch\u00e9 n'ebbe molti) e non lasciava passare, anzi cercava studiosamente l'occasione di rinfacciar loro, e far loro ben conoscere i loro difetti, e le conseguenze che ne dovevano aspettare, e persuaderli della loro inevitabile miseria, con una veracit\u00e0 spietata e feroce. Sentiva i cattivi successi de' suoi figli in questo o simili particolari, con vera consolazione, e si tratteneva di preferenza con loro sopra ci\u00f2 che aveva sentito in loro disfavore. Tutto questo per liberarli dai pericoli dell'anima, e nello stesso modo si regolava in tutto quello che spetta all'educazione de' figli, al produrli nel mondo, al collocarli [...] questa donna aveva sortito dalla natura un carattere sensibilissimo ed era stata cos\u00ec ridotta dalla sola religione\u00bb.\nAdelaide pag\u00f2 le spese di pubblicazione - 13,75 scudi - avvenuta a Roma nel 1819, delle due canzoni di Giacomo \"All'Italia\" e \"Sopra il monumento di Dante\", vendendo alcuni gioielli. Pochissime sono le lettere che madre e figlio si scambiarono quando Giacomo lasci\u00f2 Recanati, dal momento che ella gli proib\u00ec - ma se ne ignora il motivo - di scriverle. Lo sappiamo dalla lettera inviatale da Giacomo il 22 gennaio 1823: \u00abCara Mamma. Io mi ricordo ch'Ella quasi mi proib\u00ec di scriverle, ma intanto non vorrei che pian piano Ella si scordasse di me. Per questo timore rompo la sua proibizione e le scrivo, ma brevemente\u00bb, e dalla risposta di Adelaide del 26 gennaio: \u00abCarissimo ed amatissimo Figlio. Ad onta del divieto mi avete scritto due volte con tanta cordialit\u00e0; ve ne sono tenuta [...] Addio, Figlio d'oro, continuatemi il vostro affetto sincero\u00bb.\nGiacomo fu ancora \u00abcostretto\u00bb a scrivere a lei e non al padre, il 17 novembre 1832, per chiederle di corrispondergli un assegno mensile di \u00ab12 francesconi\u00bb, dal momento che Monaldo non aveva titolo alla gestione economica della casa: \u00abIo non le scrivo mai, ed ora lo fo per disturbarla con una preghiera. Ci\u00f2 \u00e8 molto dispiacevole per me, ma Ella sa le cagioni del mio silenzio ordinario\u00bb. L'assegno gli fu garantito e Giacomo ringrazi\u00f2 l'11 dicembre 1832: con questa lettera si chiuse la loro corrispondenza.\nAdelaide Antici mor\u00ec nel 1857, venti anni dopo Giacomo e dieci dopo Monaldo. Le sopravvissero i figli Carlo - che nel 1829 si era sposato, allontanandosi da Recanati - e Paolina, \u00abla quale vivr\u00e0 la morte della madre come una vera e propria liberazione dalle catene che Adelaide aveva imposto soprattutto a lei, l'unica donna della numerosa nidiata, sperimentando sulla figlia la possibilit\u00e0 di mettere in pratica i suoi rigorosi principi morali\u00bb."}
{"id": "2129104", "revid": "287204", "url": "https://it.wikipedia.org/wiki?curid=2129104", "title": "Jared Jeffries", "text": ""}
{"id": "2129111", "revid": "657000", "url": "https://it.wikipedia.org/wiki?curid=2129111", "title": "Natsu Dragonil", "text": ", soprannominato , \u00e8 un personaggio immaginario e protagonista maschile della serie manga e anime \"Fairy Tail\" creata da Hiro Mashima. Viene raffigurato nel corso della storia come membro dell'eponima gilda di maghi, nota nel fittizio regno di Fiore per i numerosi problemi e danni causati involontariamente per via dell'utilizzo della magia da parte dei suoi membri. In qualit\u00e0 di , Natsu possiede la stessa abilit\u00e0 di suo padre adottivo, il drago Igneel, consistente nella capacit\u00e0 di consumare e sviluppare le fiamme. Il suo obiettivo principale \u00e8 quello di trovare Igneel, sparito nel nulla sette anni prima del momento in cui ha inizio la narrazione della storia. Nel corso della serie, Natsu viene a conoscenza del legame che ha con l'antagonista immortale Zeref, ovvero il fatto di essere suo fratello e di esser stato fatto da lui rivivere come un demone chiamato \"Eterias Natsu Dragonil\" (E.N.D.). Natsu appare nella maggioranza assoluta dei media legati al franchise \"Fairy Tail\", inclusi i due lungometraggi cinematografici, tutti gli original video animation (OVA), tutte le light novel e in tutti i videogiochi. Nell'edizione giapponese \u00e8 doppiato da Tetsuya Kakihara, mentre Manuel Meli lo interpreta nel doppiaggio italiano della serie televisiva anime.\nMashima ha affermato che per la creazione di Natsu si \u00e8 ispirato alla propria personalit\u00e0, considerandolo il suo personaggio preferito. Il personaggio di Natsu ha ricevuto in generale un'accoglienza positiva nella critica, con recensori che hanno apprezzato le scene di combattimento in cui \u00e8 coinvolto e la sua personalit\u00e0 energetica nel corso della serie. La sua chinetosi \u00e8 stata ben accolta come un elemento umoristico all'interno della storia. Natsu si \u00e8 ben posizionato nei sondaggi di popolarit\u00e0 e parallelamente alla pubblicazione del fumetto e dell'adattamento animato sono state distribuite diversi prodotti a lui dedicati, tra cui alcune action figure.\nCreazione e sviluppo.\nNatsu Dragonil fu uno dei primi personaggi ad esser concepito durante lo sviluppo iniziale di \"Fairy Tail\" da Hiro Mashima, che lo concettualizz\u00f2 come un utilizzatore del fuoco appartenente a una gilda di fattorini e sofferente di chinetosi, tratto per il quale s'ispir\u00f2 ad uno dei propri amici. Il fumettista implement\u00f2 la chinetosi di Natsu solamente nella sua versione finale, donandogli poi dei capelli rosa per renderlo a suo dire un personaggio unico. Per la personalit\u00e0 di Natsu, Mashima s'ispir\u00f2 al proprio carattere che aveva durante il periodo da studente delle scuole medie, mentre la morte di suo padre influenz\u00f2 invece la strutturazione del rapporto tra il giovane mago di fuoco e il drago Igneel. La caratterizzazione di Natsu sub\u00ec in un'evoluzione verso la sua versione definitiva in seguito ad un breve capitolo autoconclusivo intitolato \"Fairy Tale\", nel quale viene descritto come uno spirito dotato di corna. Nel suo aspetto finale, Natsu viene solitamente ritratto con indosso dei vestiti neri, scelti da Mashima al posto degli originali rossi per incrementare il contrasto tra le sue abilit\u00e0 magiche legate al fuoco e le sembianze del personaggio. In un'intervista, l'autore dichiar\u00f2 che Natsu fu delineato per dare il meglio di s\u00e9 in ogni situazione possibile e che ha considerato lo sviluppo di Natsu nel corso della storia decisamente ottimo, fatto che ha portato la serie a progredire alquanto facilmente grazie alla sua presenza. In un'altra intervista del 2011, Mashima rivel\u00f2 che Natsu \u00e8 il suo personaggio preferito di \"Fairy Tail\".\nMashima decise di chiamare il personaggio \"Natsu\" con il termine giapponese significante , sia per evitare l'uso di nomi di fantasia occidentali, i quali sarebbero suonati troppo poco familiari ai lettori nipponici, sia per mantenersi in linea con il nome scelto per il protagonista del suo precedente lavoro \"Rave Master\", vale a dire , basato sul termine significante in giapponese. Riguardo ai nomi, in un'intervista il mangaka dichiar\u00f2 che i nomi di entrambi i personaggi evidenziano alcuni tratti della loro personalit\u00e0 e \"Natsu\" simboleggia \"un ragazzo ardente\".\nL'et\u00e0 di Natsu viene invece lasciata ambigua per buona parte della serie e fu dichiarata \"sconosciuta\" nella prima pagina del ventitreesimo capitolo della serie. In una scena del capitolo 108 il giovane rimane intrappolato da una magia runica necessaria per mantenere bloccati nella gilda tutti coloro che hanno un'et\u00e0 maggiore di 80 anni; in risposta ad una domanda riguardante la scena in questione, inviata dai lettori per la rubrica \"Missione speciale - Svelare i segreti di Fairy Tail\" presente nel quindicesimo volume \"tank\u014dbon\" del manga, fu rivelato che l'et\u00e0 del personaggio non \u00e8 di ottant'anni e che non fosse possibile aggiungere altro in quanto legato ad un \"delicato filone dell'intreccio\".\nRiguardo all'adattamento animato della serie, Mashima dichiar\u00f2 nel 2011 che le scene da lui preferite sono quelle in cui Natsu e Happy si muovono insieme, caratterizzandoli come \"divertenti\". e che ama la voce posseduta dal mago di fuoco. Quando la serie televisiva di \"Fairy Tail\" inizi\u00f2 ad esser distribuita nel Nord America, il mangaka rimase colpito dalla voce dell'attore Todd Haberkorn scelto per interpretare Natsu, in quanto questi \u00e8 solito urlare in numerose scene della serie. Uno degli aspetti preferiti da Haberkorn nell'interpretazione di Natsu \u00e8 quello di lasciare lo studio di registrazione senza voce. Tetsuya Kakihara, il doppiatore nipponico di Natsu, si \u00e8 ritrovato nel corso del tempo ad amare il fatto di doppiare il mago di fuoco e che il personaggio fosse destinato ad avere la sua voce, nonostante non fosse inizialmente interessato ad interpretarlo e sperasse addirittura che gli fosse assegnato il ruolo di Gray Fullbuster. Kakihara ritiene inoltre che in qualche modo il personaggio fosse destinato ad avere la sua voce e che Natsu sia il suo personaggio preferito, considerandolo \"fantastico\". e descrivendolo come alquanto complesso per i doni eccezionali di cui \u00e8 dotato rispetto ai propri amici. Nel 2015, il doppiatore dichiar\u00f2 in un'intervista che ogni scena in cui ha doppiato Natsu gli \u00e8 rimasta impressa in mente, aggiungendo che ha considerato Happy come suo proprio compagno dato che lo \u00e8 anche di Natsu.\nStoria.\nNatsu \u00e8 un orfano cresciuto e addestrato dal drago di fuoco Igneel nell'uso della , che gli dona la capacit\u00e0 di consumare e creare fiamme, nonch\u00e9 immune agli attacchi basati sul fuoco. Possiede anche altre abilit\u00e0 sovrumane tra le quali un'immensa forza fisica sovrumana, un olfatto e un udito finissimi e resistenza sovrumana ad attacchi potenzialmente letali. A causa dei suoi sensi molto fini, tuttavia, soffre di chinetosi quando si trova a bordo di un qualsiasi mezzo di trasporto o su un oggetto in movimento. In seguito alla scomparsa di Igneel il 7 luglio X777, Natsu viene invitato ad unirsi a Fairy Tail, dove diventa noto per causare la maggior parte dei danni collaterali all'uso della magia per cui la sua gilda viene tanto biasimata e criticata. Sette anni dopo, Natsu e il suo compagno Exceed, Happy, salvano la maga degli spiriti stellari Lucy Heartphilia da un'operazione criminale condotta da un mago usante il suo soprannome con cui \u00e8 divenuto pi\u00f9 conosciuto, ovvero \"Salamander\"; tuttavia Natsu erroneamente associa in un primo momento tale termine ad Igneel, che \u00e8 a tutti gli effetti una salamandra. I tre formano una squadra per portare a termine insieme varie missioni, team al quale si uniscono in seguito due rivali d'infanzia del mago di fuoco: il mago di ghiaccio Gray Fullbuster e la maga con l'armatura Elsa Scarlett. La squadra guadagna da parte degli altri membri di gilda la nomea di \"squadra pi\u00f9 forte di Fairy Tail\".\nNatsu sviluppa le proprie abilit\u00e0 come dragon slayer guadagnando l'uso per un tempo limitato della capacit\u00e0 di potenziamento . Viene successivamente selezionato per partecipare all'esame di promozione al rango S in Fairy Tail, il cui svolgimento avviene sull'isola Tenro, terra sacra per la gilda. L'esame viene interrotto quando Natsu e i suoi compagni di gilda incontrano Zeref, un mago nero immortale che desidera essere ucciso dal dragon slayer di fuoco, il quale per\u00f2 non lo riconosce affatto. Zeref \u00e8 ricercato dalla gilda oscura Grimoire Heart, capitanata dal precedente master di Fairy Tail, Hades, il quale viene sconfitto da Natsu dopo aver ottenuto la dal dragon slayer Luxus Dreyar, combinante insieme i poteri magici del fuoco e del fulmine. Poco dopo, il drago nero Acnologia assale i maghi di Fairy Tail, salvo per\u00f2 venir protetti dallo spirito di Mavis Vermillion, predecessore di Hades e prima master di Fairy Tail, mediante la magia Fairy Sphere, la quale li isola dallo scorrere del tempo per sette anni.\nAl termine di tale periodo, insieme ai propri compagni Natsu scopre che le maggiori gilde del Regno di Fiore sono cresciute notevolmente in forza e pertanto partecipa al torneo del Gran Palio della Magia insieme ai suoi compagni di squadra per riscattare il valore della propria gilda, ricevendo un potenziamento dai membri della gilda indipendente Crime Sorci\u00e8re, Durante il torneo, riesce a sconfiggere i campioni in carica, i dragon slayer gemelli Sting Eucliffe e Rogue Cheney. Dopo che Fairy Tail guadagna la vittoria nel Gran Palio, Natsu rimane coinvolto in una guerra tra la sua gilda e Tartaros, una gilda oscura formata da demoni Eterias creati da Zeref e intenzionati a risvegliare E.N.D., la creazione definitiva del mago oscuro. Quando Acnologia appare e minaccia entrambe le gilde, Igneel emerge dal corpo di Natsu, rivelandosi di essersi nascosto l\u00ec nel momento in cui fu creduto scomparso dal giovane mago di fuoco per impedire il processo di dragonificazione dovuto ai suoi poteri da dragon slayer, fatto che lo avrebbe gradualmente trasformato in un drago simile ad Acnologia. Dopo che la sua forza si dimostra insufficiente per impedire che il drago nero uccida Igneel, Natsu decide di partire per un viaggio di allenamento insieme ad Happy per migliorarsi e diventare abbastanza forte da poter vendicare Igneel.\nNatsu fa ritorno un anno dopo aver imparato ad utilizzare la , uno dei poteri posseduti da Igneel. Insieme ad Happy si riunisce con Lucy e l'aiuta a riformare la gilda, sciolta il giorno seguente la loro partenza. Durante la seguente invasione condotta da Zeref a capo del militare Impero Alvarez, Zeref rivela che Natsu come suo fratello minore e reale incarnazione di E.N.D., \u00e8 stato fatto resuscitare da bambino con l'intento di uccidere il mago nero. In seguito viene poi reso noto che Igneel ha cresciuto Natsu su richiesta di Zeref quattrocento anni prima degli eventi odierni narrati nella serie prima di inviarlo nel presente attraverso Eclissi, portale per viaggiare nel tempo di Zeref, per contrastare e sconfiggere Acnologia. Dopo aver fallito nel tentativo di uccidere Zeref, la trasformazione demoniaca di Natsu viene attivata, manifestandosi sotto forma di tumore dall'aspetto di \"seme demoniaco\"; questo, in coppia con uno analogo \"dragonico\" che induce alla dragonificazione, mette in pericolo la sua vita. Natsu cade in coma dopo aver dato fondo alle proprie energie trasformato nella forma demoniaca, ma si riprende dopo aver rivendicato la propria umanit\u00e0 all'interno di un sogno metafisico, distruggendo entrambi i semi. In seguito sconfigge Zeref mentre Lucy riscrive il libro contenente l'essenza demoniaca di Natsu per renderlo umano. Natsu uccide poi Acnologia distruggendo il suo spirito disincarnato all'interno di una spaccatura dello spaziotempo dopo che i propri alleati immobilizzano il corpo del drago mediante l'uso del Fairy Sphere. Nell'epilogo, Natsu e i suoi compagni di squadra partono alla volta di una delle \"missioni da cento anni\", imprese che nessuno \u00e8 mai stato in grado di portare a termine in meno di un centinaio di anni.\nApparizioni in altri media.\nNatsu appare in entrambi i film di \"Fairy Tail\". In ' (2012), Natsu sconfigge Dist, il master della gilda Carbuncle. Natsu \u00e8 presente anche nel manga one-shot prologo creato da Hiro Mashima per questo film e nel suo relativo adattamento animato. In ' (2017), combatte e vince contro Animus, il governatore del regno di Stella; il suo corpo assume inoltre temporaneamente per met\u00e0 l'aspetto di un drago.\nNatsu \u00e8 anche un personaggio di tutti e nove gli episodi OAV (Original video animation). Nel primo OAV, Natsu pulisce una piscina insieme agli altri membri della gilda Fairy Tail; nel secondo veste invece i panni di uno studente accademico; nel terzo, viene mandato nel passato insieme ai suoi compagni di squadra a causa di un libro magico; nel quarto, Natsu va ad un ritiro di allenamento per prepararsi ad affrontare il Gran Palio della Magia; nel quinto, trascorre un po' di tempo in un parco acquatico per rilassarsi; il sesto \u00e8 un OAV crossover tra \"Fairy Tail\" e la serie \"Rave Master\" di Hiro Mashima, dove Natsu incontra il protagonista di \"Rave Master\" Haru Glory e l'eroina Elie; nel settimo, Natsu partecipa ad un gioco a penalit\u00e0; nell'ottavo, cerca di incoraggiare e tirar su di morale Mavis Vermillion; infine, nel nono Natsu partecipa ad una festa di Natale a casa di Lucy. Il dragon slayer appare anche in ognuna delle light novel basate sul manga, inclusa una dove veste i panni di un samurai e una ispirata al romanzo \"Alice nel Paese delle meraviglie\". Natsu \u00e8 anche protagonista di \"Fairy Tail 100 Years Quest\", il sequel al manga \"Fairy Tail\" che prosegue le vicende direttamente da dove si conclude la storia originale, e appare in diversi dei manga spin-off alla serie originale.\nNatsu \u00e8 un personaggio giocabile in diversi videogiochi dedicati a \"Fairy Tail\", tra cui il gioco d'azione per PlayStation Portable \"Fairy Tail: Portable Guild\" (2010) sviluppato da Konami e i suoi due seguiti \u2014 \"Fairy Tail: Portable Guild 2\" (2011) e \"Fairy Tail: Zeref Awakens\" (2012). \u00c8 presente anche in alcuni giochi crossover, incluso \"\" (2009) a fianco di Lucy.\nAccoglienza.\nIn generale, la critica ha accolto positivamente il personaggio di Natsu e la stampa ne ha analizzato la caratterizzazione all'interno del fumetto. Parlando dell'opera cartacea, Carl Kimlinger di \"Anime News Network\" (\"ANN\") ha evidenziato la presenza di uno schema ricorrente all'interno della storia, nel quale la forza di Natsu ribalti l'esito della situazione quando sembra che stia per volgere al peggio. A suo giudizio, Natsu ha \"forti principi, una forza assurda\" e una \"debolezza stramba\", tratti che lo rendono pienamente aderente al classico modello del protagonista dei manga d'azione \"sh\u014dnen\", e mettendolo dinanzi ad antagonisti pericolosi \u00e8 capace di creare vero interesse. Ha poi descritto Natsu come una vera e propria \"forza spesso spaventosa\", ma lo anche definito come \"poco pi\u00f9 di una miccia corta\" con il suo senso dell'umorismo e la chinetosi. Carlo Santos dello stesso sito ritiene che il combattimento tra Natsu e il mago Eligoar, capo della gilda oscura Eisenwald, sia l'evento di maggior risalto del terzo volume, definendo in seguito il mago di fuoco come un \"marmocchio fiammeggiante\" che aggiunge umorismo alla storia. Santos ritiene inoltre che Natsu sia divenuto un eroe dopo gli eventi dell'arco narrativo della Torre del Paradiso, ritenendo \"feroci\" le sue grida da battaglia e \"intensa\" la sua \"magia lanciafiamme\". Rebecca Silverman di \"ANN\" ha scritto che Natsu ha dato prova di essere sia intelligente che creativo durante il suo combattimento contro Kain Hikaru della gilda Grimoire Heart, denotando in seguito che le sue cadute addosso a Lucy siano gradualmente aumentate e ha ritenuto che questo abbia sottolineato l'idea di amore e romanticismo nel manga. A. E. Sparrow di \"IGN\" ha affermato che Natsu, essendo un mago del fuoco sofferente di chinetosi, sia \"un personaggio complesso\" e che sarebbe stato divertente osservarlo nel corso della serie. David West di \"Neo\" trova che le abilit\u00e0 basate sul fuoco di Natsu si sposino a pieno con la sua natura alquanto irascibile, evidenziando come il personaggio abbia una certa tendenza a gettarsi nelle zuffe. Lo descrive inoltre come \"spericolato e selvaggio\", affermando che la sua magia del fuoco sia distruttiva. Dale North di \"Japanator\" ha considerato Natsu \"uno dei migliori e pi\u00f9 potenti\" membri di Fairy Tail, definendo le sue capacit\u00e0 di combattimento \"incredibili\".\nLa critica ha commentato anche le apparizioni di Natsu fatte nell'adattamento animato di \"Fairy Tail\" e nei relativi lungometraggi. Recensendo la serie televisiva, Carlo Santos ritiene che le abilit\u00e0 di Natsu non siano state ampliate all'inizio della storia e ha affermato che la magia del fuoco di Natsu sia stata presentata attraverso delle animazioni piuttosto mediocri. In seguito ha affermato che la chinetosi di Natsu abbia prodotto \"umorismo di cattivo gusto\"; nonostante ci\u00f2, Santos considera Natsu \"pompato\" ed energico, elogiando l'interpretazione di Todd Haberkorn nell'edizione inglese. Il recensore ha menzionato inoltre il fatto che il combattimento di Natsu contro il dragon slayer Gajil Redfox \u00e8 stato \"accattivante\", aggiungendo poi che il duello ha mostrato \"puro spirito di combattimento\" e che si \u00e8 gustato \"lo scontro tra fuoco e metallo\" e \"le loro intense personalit\u00e0 di tipo A\"; a suo giudizio il colpo finale di Natsu in questa battaglia \u00e8 risultato essere \"epico\". Santos ha anche giudicato il combattimento tra Natsu e il mago Gerard Fernandez come uno dei pi\u00f9 grandiosi della serie. Infine, considera le mosse acrobatiche di Natsu come \"effetti visivi davvero eccezionali\"; ciononostante, Santos trova che il modo ricorrente in cui Natsu vince gli scontri sia divenuto un clich\u00e9 all'interno della storia. Carl Kimlinger ha criticato l'interpretazione di Tetsuya Kakihara come voce giapponese di Natsu, ma ha approvato il doppiaggio inglese di Haberkorn; trova inoltre che l'unione tra Natsu, Happy e Lucy sia alquanto bizzarra, ma che sia anche la parte principale della storia. Rebecca Silverman ha lodato l'abilit\u00e0 di Natsu nel prendersi cura dei bambini, dando prova di essere \"competente in qualcosa di differente dal combattimento\" e ritenendola \"una buona inversione\" dei ruoli dato che l'eroina \u00e8 la sola a mostrare la sua abilit\u00e0 in queste occasioni. David West definisce Natsu \"colorato e rumoroso\", mentre Crystalyn Hodgkins di \"ANN\" ha scritto che Haberkorn \u00e8 s\u00ec adatto per la parte di Natsu, ma che talvolta non traspariva abbastanza entusiasmo. Andy Hanley di \"UK Anime Network\" ritiene che Natsu sia uno dei \"nomi dei personaggi giovani pi\u00f9 brillanti\", mentre Richard Gutierrez di \"The Fandom Post\" considera il comportamento di Natsu come una forma di umorismo. Recensendo il film \"Gekij\u014dban Fairy Tail: H\u014d\u014d no miko\", Kimlinger ha lodato il fatto che Natsu assomigliasse molto a come viene effettivamente raffigurato nel manga, giudicando poi positivamente l'interpretazione di Haberkorn Commentando il secondo film \"Fairy Tail: Dragon Cry\", Silverman ha affermato che le scene nella sequenza di apertura nelle quali viene rappresentata l'infanzia di Natsu sono un \"lieto ricordo di come lui sia divenuto la persona che \u00e8 al momento\".\nNotoriet\u00e0 e merchandising.\nIn un sondaggio di popolarit\u00e0 pubblicato nel ventiseiesimo numero di \"Weekly Sh\u014dnen Magazine\", Natsu si \u00e8 classificato secondo, ricevendo complessivamente 7343 voti da parte dei lettori. Diversi prodotti dedicati a Natsu sono stati distribuiti nel corso del tempo, tra cui alcune action figure, delle collane e alcune medaglie."}
{"id": "2129112", "revid": "188323", "url": "https://it.wikipedia.org/wiki?curid=2129112", "title": "Glifo rettilineo", "text": ""}
{"id": "2129116", "revid": "729019", "url": "https://it.wikipedia.org/wiki?curid=2129116", "title": "Monorotaia di Okinawa", "text": "La , chiamata anche \u00e8 una monorotaia del tipo ferrovia a sella che serve la citt\u00e0 di Naha nell'isola di Okinawa, in Giappone. Collega l'aeroporto di Naha alla stazione di Tedako-Uranishi nella citt\u00e0 di Urasoe, offrendo anche l'accesso al Castello di Shuri. \u00c8 l'unica linea ferroviaria attualmente esistente nella Prefettura di Okinawa.\nStoria.\nQuesta monorotaia \u00e8 chiamata , nome scelto tramite un sondaggio pubblico. La distanza media tra le varie stazioni \u00e8 di 0,93 kilometri. I convogli impiegano 37 minuti per andare da un capo all'altro e un tragitto di sola andata costa \u00a5370 in entrambe le direzioni.\nI convogli sono formati da due carrozze con 65 posti a sedere e una capacit\u00e0 totale di 165 persone. La linea \u00e8 situata su un viadotto alto dagli 8 ai 20 metri, la velocit\u00e0 massima \u00e8 di 65\u00a0km/h e la velocit\u00e0 media di circa 28\u00a0km/h contando le fermate.\nIl 1\u00ba ottobre 2019 \u00e8 stata aperta al pubblico la pi\u00f9 recente estensione a nord, da Shuri a Tedako-Urasoe."}
{"id": "2129118", "revid": "119982", "url": "https://it.wikipedia.org/wiki?curid=2129118", "title": "Monorotaia Okinawa", "text": ""}
{"id": "2129120", "revid": "119982", "url": "https://it.wikipedia.org/wiki?curid=2129120", "title": "Okinawa Urban Monorail Inc.", "text": ""}
{"id": "2129121", "revid": "119982", "url": "https://it.wikipedia.org/wiki?curid=2129121", "title": "Yui Rail", "text": ""}
{"id": "2129123", "revid": "287204", "url": "https://it.wikipedia.org/wiki?curid=2129123", "title": "UBIFS", "text": "UBIFS o UBI File System \u00e8 un flash file system sviluppato da Nokia e dall'Universit\u00e0 di Seghedino integrato dalla versione 2.6.27 del kernel Linux.\nUBIFS \u00e8 stato progettato per dispositivi con memoria flash."}
{"id": "2129124", "revid": "119982", "url": "https://it.wikipedia.org/wiki?curid=2129124", "title": "Castello Shuri", "text": ""}
{"id": "2129129", "revid": "1573940", "url": "https://it.wikipedia.org/wiki?curid=2129129", "title": "Pteropus", "text": "Pteropus \u00e8 un genere di pipistrelli della famiglia degli Pteropodidi comunemente noti come \"volpi volanti\". \nDescrizione.\nDimensioni.\nIl genere Pteropus comprende le specie di pipistrelli pi\u00f9 grandi del pianeta. La lunghezza dell'avambraccio va dagli 86 mm di \"P. personatus\" ai 220 mm di \"P. vampyrus\". Quest'ultima specie pu\u00f2 avere una apertura alare di circa 1,8\u00a0m. Alcune specie possono raggiungere un peso di 1,6\u00a0Kg.\nCaratteristiche craniche e dentarie.\nIl cranio presenta ossa pre-mascellari non fuse ma in semplice contatto, la parte occipitale tubulare e distintamente deflessa. Le bolle timpaniche sono ridotte. Gli incisivi superiori sono disposti in una fila leggermente curva tra i canini, i quali sono semplici. Gli incisivi inferiori sono leggermente separati tra loro.\nSono caratterizzati dalla seguente formula dentaria:\nAspetto.\nLa pelliccia pu\u00f2 essere estremamente corta e rada oppure lunga e folta. Il colore generale del corpo pu\u00f2 variare dal bianco argentato al nero. \u00c8 sempre presente una parte della pelliccia sulle spalle, chiamata \"mantello\", di colore differente dal dorso, e generalmente pi\u00f9 brillante. Alcune specie sono caratterizzate da maschere facciali. Il muso \u00e8 lungo ed affusolato, gli occhi sono grandi. Le orecchie possono essere piccole e parzialmente nascoste nella pelliccia oppure lunghe ed appuntite. Il secondo dito della mano \u00e8 sempre provvisto di un artiglio, mentre le membrane alari sono attaccate posteriormente al secondo dito del piede. L'uropatagio \u00e8 scarsamente sviluppato nella maggior parte delle specie. \u00c8 privo di coda, mentre il calcar \u00e8 ben sviluppato.\nDistribuzione.\nIl genere \u00e8 diffuso nel Madagascar, in diverse isole dell'Oceano Indiano occidentale e in Asia dal Subcontinente indiano attraverso l'Indocina, l'Indonesia, le Filippine, le Isole Ryukyu fino all'Australia ed a est in Melanesia e nella Polinesia fino alle Isole Cook.\nTassonomia.\nIl genere \"Pteropus\" \u00e8 stato suddiviso da Andersen in funzione delle caratteristiche dentarie e morfologiche nei seguenti gruppi:\nStudi filogenetici hanno evidenziato una differente classificazione strutturata su diverse cladi, tra le quali la pi\u00f9 primitiva include le forme con una dentatura notevolmente ridotta, e la possibilit\u00e0 che \"Pteropus personatus\" sia talmente distante geneticamente da appartenere ad un genere a s\u00e9 stante, imparentato con gli altri Pteropodidi con una maschera facciale come \"Styloctenium\" e \"Neopteryx\"."}
{"id": "2129131", "revid": "599013", "url": "https://it.wikipedia.org/wiki?curid=2129131", "title": "Jerome James", "text": ""}
{"id": "2129142", "revid": "122712294", "url": "https://it.wikipedia.org/wiki?curid=2129142", "title": "Chiesa del Primato di Pietro", "text": "La chiesa del Primato di Pietro \u00e8 un luogo di culto cattolico di Tabga, in Galilea, nello Stato di Israele, posizionata sulle rive del lago di Tiberiade.\nEssa fa riferimento all'episodio evangelico del conferimento a Pietro del primato all'interno del gruppo degli Apostoli e della Chiesa (cfr. Giovanni ).\nStoria.\nScavi effettuati dai Francescani ne 1968 hanno portato alla luce tracce di un'antica cappella d'epoca bizantina e datata tra IV e V secolo, che cadde con le invasioni persiana ed araba. Nei secoli successivi continuano le testimonianze di pellegrini che affermano l'esistenza sul luogo di un edificio religioso, chiamato \"Chiesa degli Apostoli o dei Dodici Troni\". I crociati, nel XII secolo aggiunsero alla chiesa un castello fortificato. Il tutto cadde con la fine del regno crociato.\nCaratteristiche.\nLa chiesa attuale fu costruita dai francescani nel 1933. All'interno \u00e8 conservata una roccia, chiamata \"Mensa Christi\", che la tradizione afferma essere quella su cui Ges\u00f9, dopo la pesca miracolosa, prepar\u00f2 da mangiare ai suoi discepoli e confer\u00ec il primato a Pietro. Su questa stessa roccia si prostr\u00f2 in preghiera papa Paolo VI durante il suo pellegrinaggio in Terra santa nel 1964."}
{"id": "2129143", "revid": "1318658", "url": "https://it.wikipedia.org/wiki?curid=2129143", "title": "Richard-Lenoir (metropolitana di Parigi)", "text": "Richard-Lenoir \u00e8 una stazione della linea 5 della metropolitana di Parigi ubicata nell'XI \"arrondissement\" di Parigi.\nLa stazione.\nLa stazione \u00e8 ubicata al disotto del \"boulevard Richard-Lenoir\" a sud dell'incrocio con \"rue Pel\u00e9e\".\nOrigine del nome.\nIl \"boulevard Richard-Lenoir\" ha preso il nome dal fabbricante francese Fran\u00e7ois Richard socio di Joseph Lenoir-Dufresne. Alla morte di quest'ultimo, egli adott\u00f2 parzialmente il cognome del socio in affari in ricordo dell'azienda che avevano gestito in societ\u00e0.\nStoria.\nLa stazione venne aperta il 17 dicembre 1906 in occasione del prolungamento della linea 5 da \"Mazas\" (oggi \"Quai de la Rap\u00e9e\") a \"Lancry\" (oggi \"Jacques Bonsergent\").\nAccessi.\nLa stazione dispone ora di due ingressi, dopo i lavori di ristrutturazione terminati nel 2007. Con detti lavori \u00e8 stata riaperto l'ingresso di \"rue Gaby Sylvia\". L'altro ingresso \u00e8 ubicato sul lato ovest del terrapieno sito al 65, \"boulevard Richard-Lenoir\"."}
{"id": "2129145", "revid": "1573940", "url": "https://it.wikipedia.org/wiki?curid=2129145", "title": "Schiavismo azteco", "text": "Nella struttura della societ\u00e0 azteca anche gli schiavi, o \"tlacotin\" (diversi dai prigionieri di guerra), costituivano un'importante classe sociale. \nDescrizione.\nIl concetto azteco di schiavismo era molto differente da quello che gli europei del tempo tentavano di stabilire nelle loro colonie, anche se aveva molti tratti in comune con quello dell'antichit\u00e0 classica greca e romana. Per prima cosa lo status di schiavo era personale, non ereditario, per cui il figlio di uno schiavo era libero. Uno schiavo poteva possedere beni e terreni, ed anche altri schiavi sotto di lui. Gli schiavi avevano il diritto di comprare la propria libert\u00e0, e potevano diventare liberi dimostrando di essere stati maltrattati, o che un proprio figlio (o figlia) aveva sposato una figlia (o figlio) del padrone. \nSolitamente, alla morte del padrone, gli schiavi che avevano servito in modo esemplare venivano liberati. Il resto degli schiavi passava di padre in figlio come parte dell'eredit\u00e0.\nUn altro metodo per riacquistare la libert\u00e0 viene descritto da Manuel Orozco y Berra in \"La civilizaci\u00f3n azteca\" (1860): se, al \"tianquiztli\" (piazza del mercato; la parola \u00e8 sopravvissuta nell'odierno spagnolo \"tianguis\"), uno schiavo riusciva a scappare dal controllo del padrone, correre fuori dalle mura del mercato e pestare con un piede un escremento umano, e poi presentare il proprio caso ad un giudice, gli sarebbe stata concessa la libert\u00e0. Sarebbero quindi stati lavati, gli sarebbero stati forniti nuovi abiti non di propriet\u00e0 del padrone, ed erano dichiarati liberi. Le persone non imparentate col padrone potevano essere dichiarate schiave per aver provato ad evitare la fuga di uno schiavo, ed \u00e8 per questo motivo che solitamente nessuno aiutava il padrone a riacciuffare il fuggitivo. \nOrozco y Berra dice anche che un padrone non poteva vendere uno schiavo senza il suo consenso, a meno che lo schiavo fosse classificato come \"incorreggibile\" da un'autorit\u00e0. Gli schiavi incorreggibili dovevano indossare un collare in legno, attaccato tramite anelli a delle dure manette di legno. Il collare non era solo un simbolo di cattiva condotta, ma era stato progettato per rendere pi\u00f9 difficoltosa la fuga nei vicoli stretti.\nNel comprare uno schiavo col collare, l'acquirente veniva informato su quante volte era gi\u00e0 stato venduto. Uno schiavo venduto quattro volte come incorreggibile poteva essere poi venduto per essere sacrificato; questo genere di schiavi dava il diritto ad un premio in denaro.\nSe uno schiavo col collare riusciva a presentarsi nel tempio reale o in tempio si guadagnava la libert\u00e0.\nUn azteco poteva diventare schiavo come pena per qualche reato. Un assassino condannato a morte poteva, dietro richiesta della moglie della vittima, diventare suo schiavo. Un padre aveva il diritto di vendere i figli come schiavi se costoro venivano dichiarati incorreggibili da un'autorit\u00e0. Anche coloro che non pagavano i propri debiti potevano diventare schiavi.\nVolendo, chiunque poteva vendersi come schiavo ad un altro. Essi potevano restare liberi ancora per un po' per gustarsi la propria libert\u00e0, solitamente per un anno, dopodich\u00e9 si presentavano al nuovo padrone. Questo era solitamente il destino di giocatori d'azzardo e delle vecchie \"ahuini\" (cortigiane o prostitute).\nMotolin\u00eda dice che alcuni prigionieri, future vittime di sacrifici, venivano trattati da schiavi con tutti i diritti di uno schiavo azteco fino al momento del sacrificio, ma non \u00e8 chiaro se questi diritti comprendessero la possibilit\u00e0 di scappare."}
{"id": "2129153", "revid": "110157", "url": "https://it.wikipedia.org/wiki?curid=2129153", "title": "Rotte dei migranti africani nel Golfo di Aden", "text": "Decine di migliaia di somali ogni anno lasciano la Somalia dilaniata dalla guerra imbarcandosi in condizioni estremamente pericolose alla volta dello Yemen, attraverso il Golfo di Aden. Gli sbarchi avvengono tra Abyan e Shabwa. Nel corso del 2007 circa 30.000 rifugiati somali sono giunti in Yemen. Le vittime dell'esodo somalo verso le coste yemenite - secondo l'Acnur - sono state almeno 921 nel 2007, di cui 489 risultano disperse in mare. Nel 2006 erano stati almeno 800. Alla fine del 2007 l'Acnur aveva censito in Yemen circa 113.000 profughi somali. Ma per le autorit\u00e0 yemenite i rifugiati sarebbero oltre 750.000. "}
{"id": "2129154", "revid": "287204", "url": "https://it.wikipedia.org/wiki?curid=2129154", "title": "Freeganismo", "text": "Il freeganismo \u00e8 uno stile di vita anticonsumista nel quale le persone utilizzano strategie di vita alternative basate sulla partecipazione limitata all'economia convenzionale e sul minimo consumo di risorse.\nI freegani abbracciano la comunit\u00e0, la generosit\u00e0, il problema sociale, la libert\u00e0, la cooperazione, e la condivisione rispetto a una societ\u00e0 basata sul materialismo, l'apatia morale, la competizione, la conformit\u00e0 e l'avidit\u00e0.\nAttivit\u00e0.\nQuesto stile di vita consiste nel recuperare gli scarti, soprattutto nel prendere il cibo in scadenza dai supermercati, i quali lo butterebbero senza averlo venduto.\nInfluenza nella societ\u00e0 italiana.\nIn Italia, l'esperienza \"freegan\" \u00e8 stata affiancata da forme istituzionalizzate per il recupero delle eccedenze di produzione come la Fondazione Banco Alimentare e il Last Minute Market nato dal progetto di Andrea Segr\u00e8 della facolt\u00e0 di Agraria dell'Universit\u00e0 di Bologna.\nTutte queste esperienze positive sono state rafforzate dalla per la ridistribuzione degli avanzi alimentari delle mense scolastiche e aziendali e dei supermercati, ossia di tutti quei prodotti vicini alla scadenza ma ancora commestibili. Le associazioni di ridistribuzione vengono equiparate a consumatori finali."}
{"id": "2129160", "revid": "287204", "url": "https://it.wikipedia.org/wiki?curid=2129160", "title": "La valle di Aldur", "text": "La valle di Aldur (\"Magician's Gambit\") \u00e8 un romanzo fantasy scritto da David Eddings nel 1983 e pubblicato in Italia nel 2003. \u00c8 il terzo romanzo della saga \"Il ciclo di Belgariad\".\nTrama.\nIl potere della magia sta crescendo dentro Garion, che comprende di non potervisi pi\u00f9 opporre se vuole realizzare il suo destino. Intanto, nelle terre orientali, il piano per risvegliare il malvagio dio Torak sta prendendo forma, e le forze del male si stanno schierando per riprendere la battaglia per il dominio del mondo."}
{"id": "2129163", "revid": "729019", "url": "https://it.wikipedia.org/wiki?curid=2129163", "title": "Tour della nazionale di rugby a 15 dell'Italia 1974", "text": "Nel 1974 la nazionale italiana di rugby si rec\u00f2 in \"tour\" in Inghilterra nel mese di marzo.\nMalgrado si affrontino tre contee inglesi, per incentivare la partecipazione dei giocatori, veri e propri dilettanti alle prese con problemi di studio e lavoro, la Federazione Italiana Rugby decise di riconoscere il \"cap\" internazionale, ossia la presenza ufficiale in tutti e tre gli incontri in programma.\nI tre \"test match\" vennero disputati contro le contee tradizionali inglesi: Middlesex, Sussex e Oxfordshire, rispettivamente il 15, il 17 ed il 20 marzo.\nGli Azzurri, allenati dal commissario tecnico Gianni Villa e capitanati da Marco Bollesan, conclusero la \"tourn\u00e9e\" del 1974 con tre sconfitte su tre incontri disputati."}
{"id": "2129165", "revid": "122846787", "url": "https://it.wikipedia.org/wiki?curid=2129165", "title": "Classe Mukha", "text": "La classe Mukha (progetto 11451 Sokol secondo la classificazione russa) \u00e8 composta da aliscafi antisommergibile, utilizzati prevalentemente per scopi sperimentali. Oggi ne sopravvive un solo esemplare. In Russia, la classificazione \u00e8 MPK\nTecnica.\nDal punto di vista tecnico, si tratta di una versione modificata della precedente classe Babochka, con la quale ha in comune scafo e sistema propulsivo. In particolare, la propulsione con lo scafo fuori dall'acqua (foilborne) \u00e8 assicurata da due turbine a gas M-10 (NK-12M) da 36.000 shp + 2 M-16 GTU , che consentono una velocit\u00e0 massima di 50 nodi, mentre quella con lo scafo in acqua (hullborne) da due motori diesel M-401 da 2.200 shp (12,2 nodi di velocit\u00e0 massima). Al momento della costruzione, non risultava imbarcato alcun armamento missilistico, anche se poi tali unit\u00e0 hanno ricevuto sistemi di vario tipo. In dettaglio, risultano montati sia missili antiaerei SA-N-8, sia missili antinave SS-N-29. Le fonti divergono anche sul cantiere in cui sarebbe avvenuta la costruzione.\nServizio.\nI due esemplari entrarono in servizio nella seconda met\u00e0 degli anni ottanta, nella Flotta del Mar Nero. La produzione futura, probabilmente, fu cancellata, e le navi vennero utilizzate solo per scopi sperimentali. In particolare, un esemplare fu impiegato per le prove del missile antinave SS-N-29, che si protrassero tra il 1993 ed il 1997.\nSolo uno, chiamato \"MPK-220 Valdimirets\", risultava ancora a carico della marina russa, nell'ottobre 2001. Le sue attuali condizioni comunque non sono note."}
{"id": "2129166", "revid": "729019", "url": "https://it.wikipedia.org/wiki?curid=2129166", "title": "Castello Boncompagni - Viscogliosi", "text": "Il castello ducale di Isola del Liri, o castello Boncompagni - Viscogliosi \u00e8 un palazzo storico fortificato di Isola del Liri, posto a ridosso del centro storico dove il fiume Liri si biforca di due bracci per formare un'isola e due cascate alte circa 30 metri, la Cascata Grande e la cascata del Valcatoio. \u00c8 monumento nazionale.\nStoria.\nIl centro fortificato \u00e8 probabilmente di origine alto-medievale, nel posto in cui dovette esservi stata originariamente una torre. La prima menzione di un castello ad Isola del Liri risale al 1100, in una bolla pontificia di papa Pasquale II diretta a Goffrido, vescovo di Sora, in cui si cita un \"castellum insulae\". La fortificazione era un baluardo posto a difesa della piana di Sora e concepito come primo baluardo a difesa della citt\u00e0, probabilmente propriet\u00e0 diretta della diocesi.\nCon la nomina dei Della Rovere a duchi di Sora il castello divenne parte integrante del patrimonio ducale, residenza ducale e sede principale delle attivit\u00e0 politiche dei signori di Sora nella valle del Liri. Qui nel 1496 i Cantelmo e i Della Rovere organizzarono una resistenza anti-aragonese per preparare la riconquista del Regno di Napoli a Carlo VIII, con il sostegno del clero locale.\nI Boncompagni in seguito ne acquisirono i diritti di propriet\u00e0. Nel XVII secolo Costanza Sforza trasform\u00f2 la struttura militare in una residenza signorile, commissionando affreschi di ispirazione biblica, bassorilievi dei comuni appartenenti al ducato di Sora e curando la realizzazione di un parco."}
{"id": "2129169", "revid": "183694", "url": "https://it.wikipedia.org/wiki?curid=2129169", "title": "Carl Friedrich Claus", "text": "Biografia.\nEra un oppositore delle idee di Ernst Haeckel.\nClaus dopo aver studiato all'universit\u00e0 di Marburg e di Gie\u00dfen con Rudolf Leuckart (1822-1898). inizia la sua attivit\u00e0 lavorativa all'universit\u00e0 di W\u00fcrzburg G\u00f6ttingen e Vienna. In seguito messo a capo dell'istituto di ricerca oceanografica con sede a Trieste, si specializz\u00f2 nella zoologia marina dove, a seguito di studi sulla biologia, coni\u00f2 il termine \"fagocita\"."}
{"id": "2129172", "revid": "63756", "url": "https://it.wikipedia.org/wiki?curid=2129172", "title": "Hayom Yom", "text": "Hayom Yom (ebraico: \"\u05d4\u05d9\u05d5\u05dd \u05d9\u05d5\u05dd\", \"Oggi \u00e8 il giorno...\") \u00e8 il calendario dell'anno ebraico 5703 (1942-1943), compilato da Rabbi Menachem Mendel Schneerson per ordine di suo suocero, Rabbi Yosef Yitzchok Schneersohn, nell'inverno del 1942.\nCaratteristiche.\nIl calendario prescrive sezioni quotidiane di Chumash, dei Tehillim e del Tanya da studiarsi quel giorno; tale pratica nel movimento Chabad-Lubavitch \u00e8 detta \"Chitas\" (\"\u05d7\u05ea\"\u05ea\"). Ogni porzione giornaliera di Chumash viene studiata insieme al commentario di Rashi corrispondente.\nLa voce di ogni giorno cita anche eventi storici successi in passato o usanze Lubavitch associate a quel dato giorno o un breve pensiero spirituale di solito estratto dalle opere del 6\u00ba Rebbe, Yosef Yitzchok Schneersohn. Nel descrivere tale calendario Rabbi Yosef Yitzchok scrisse: \"Un libro che \u00e8 di piccolo formato... ma pieno di perle e diamanti di prima qualit\u00e0... Uno splendido palazzo chassidico.\"\nIl calendario non fu mai ripubblicato per gli anni successivi ma \u00e8 stato ristampato molte volte ed \u00e8 tuttora studiato. In molte sinagoghe Lubavitch la voce giornaliera viene letta ad alta voce dopo la funzione mattutina.\nNome.\nIl nome del calendario \u00e8 preso dalle parole usate per iniziare la recitazione del salmo quotidiano durante la preghiera mattutina ebraica, che dice: \"Oggi \u00e8 il ... giorno della settimana...\""}
{"id": "2129175", "revid": "729019", "url": "https://it.wikipedia.org/wiki?curid=2129175", "title": "Tour della nazionale di rugby a 15 dell'Italia 1975", "text": "Nel settembre 1975 la nazionale italiana di rugby, guidata dal tecnico Roy Bish e capitanata da Umberto Cossara, intraprese un breve \"tour\" in Gran Bretagna.\nL'evento centrale fu il \"test match\" contro una selezione Under-23 della nazionale inglese, in programma il 13 settembre al Northumberland County Ground di Gosforth. Fu il primo incontro ufficiale dell' con una nazionale britannica, anche se di livello giovanile e senza che venisse riconosciuto il \"cap\" ai giocatori inglesi da parte della Rugby Football Union. Il match riapr\u00ec il discorso avviato e subito interrotto tra il 1955 e il 1957, quando gli Azzurri giocarono pi\u00f9 volte contro la selezione denominata \"London Counties\". La sconfitta subita per 13-29 venne giudicata onorevole, ma rimase evidente la distanza con un mondo rugbistico pi\u00f9 evoluto.\nIn avvicinamento al \"test\" con l'Inghilterra Under-23, l'8 e il 10 settembre furono programmati due incontri non ufficiali in Scozia a Galashiels ed Edimburgo, contro i rispettivi club cittadini Gala Rugby Football Club e Heriot's FP; i match portarono una sconfitta ed una vittoria all'Italia XV, rispettivamente per 29-18 e 9-21."}
{"id": "2129176", "revid": "287204", "url": "https://it.wikipedia.org/wiki?curid=2129176", "title": "Orlando Magic 1992-1993", "text": "La stagione NBA 1992-1993 fu la 4\u00aa stagione della storia degli Orlando Magic che si concluse con un record di 41 vittorie e 41 sconfitte nella regular season, il 4\u00ba posto nell'Atlantic Division e l'8\u00b0 complessivo nella Eastern Conference.\nLa squadra non riusc\u00ec a qualificarsi per i playoff del 1993.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2129184", "revid": "599013", "url": "https://it.wikipedia.org/wiki?curid=2129184", "title": "Jakub Bednaruk", "text": "Allena l'Akademicki Zwi\u0105zek Sportowy Politechniki Warszawskiej.\nCarriera.\nInizi\u00f2 la sua carriera nella formazione di Bielsko-Bia\u0142a, prima di trasferirsi, nel 1996, al Wojskowy Klub Sportowy Czarni Radom. Nella squadra bianco-azzurra ritorn\u00f2 nel 1999, e nelle 3 stagioni di permanenza vinse per due volte la Coppa di Polonia. Dal 2001 al 2007 milit\u00f2 nelle formazioni pi\u00f9 forti del campionato polacco, tra le quali si annoverano lo Skra Be\u0142chat\u00f3w e il Klub Sportowy Jastrz\u0119bski W\u0119giel, con il quale raggiunse la finale del campionato nel 2006 e nel 2007.\nNel 2007 si trasfer\u00ec in Italia, per quella che fu la sua unica esperienza al di fuori dei confini della Polonia. Venne acquistato dalla Trentino Volley, che lo volle come secondo del serbo Nikola Grbi\u0107. Nonostante lo scarso utilizzo in campo (10 presenze) vanta nel suo palmar\u00e8s la vittoria dello scudetto italiano.\nNel 2008 ritorn\u00f2 in Polonia, acquistato dalla neopromossa Trefl Gda\u0144sk. La stagione si concluse con la retrocessione della squadra di Danzica. Nel 2009 affront\u00f2 un breve periodo nel Wojskowy Klub Sportowy Czarni Radom, per la sua terza avventura nella squadra. Dopo aver terminato la propria carriera da giocatore nell'Akademicki Zwi\u0105zek Sportowy Politechniki Warszawskiej, nel 2010 \u00e8 entrato nello staff tecnico della formazione di Varsavia dove per un biennio \u00e8 stato secondo allenatore, prima di diventare \"head coach\" nel 2012."}
{"id": "2129186", "revid": "112380914", "url": "https://it.wikipedia.org/wiki?curid=2129186", "title": "Vada Sabatia", "text": ""}
{"id": "2129189", "revid": "147575", "url": "https://it.wikipedia.org/wiki?curid=2129189", "title": "Le Corbeau", "text": ""}
{"id": "2129190", "revid": "1543377", "url": "https://it.wikipedia.org/wiki?curid=2129190", "title": "K\u0117dainiai", "text": "K\u0117dainiai () \u00e8 una citt\u00e0 lituana, situata a a nord di Kaunas, sulle sponde del fiume Nev\u0117\u017eis. Venne menzionata per la prima volta nel 1372 nelle Cronache di Enrico di Livonia di Ermanno di Wartberge. La sua popolazione era di abitanti nel 2020. La parte vecchia della citt\u00e0 risale al XVII secolo.\nLa citt\u00e0 \u00e8 il centro amministrativo del comune distrettuale di K\u0117dainiai. Il centro geografico della Lituania si trova nel vicino villaggio di Ruo\u0161\u010diai, situato nella seni\u016bnija di Dotnuva.\nOrigini del nome.\nLa citt\u00e0 \u00e8 conosciuta con vari nomi in altre lingue: Kiejdany in polacco, \"Keidan\" (\u05e7\u05d9\u05d9\u05d3\u05d0\u05df) in yiddish, e Kedahnen in tedesco. K\u0117dainiai inoltre \u00e8 anche nota con le sue varianti Kidan, Kaidan, Keidany, Keydan, Kiedamjze\u00ff (\"j\" /e/), Kuidany e Kidainiai.\nStoria.\nL'area fu teatro di numerose battaglie durante \"Il Diluvio\", la guerra del XVII secolo tra la Confederazione polacco-lituana e la Svezia. Nel 1655, un trattato di breve durata con la Svezia, l'Unione di K\u0117dainiai, fu firmato da due membri della famiglia Radziwi\u0142\u0142 nel loro castello di K\u0117dainiai. Mentre oggi ci sono pochi resti del castello dei Radziwi\u0142\u0142, la cripta della chiesa calvinista (1631) ospita il mausoleo della famiglia, tra cui le tombe di Krzysztof Radziwi\u0142\u0142 e suo figlio Janusz.\nI protestanti scozzesi arrivarono alla fine del XVI e XVII secolo, incoraggiati dalla conversione di Anna Radziwi\u0142\u0142; la comunit\u00e0 esercit\u00f2 una notevole influenza nella citt\u00e0 e persistette fino alla met\u00e0 del XIX secolo..\nUn'usanza locale invitava tutti i visitatori a portare una pietra da utilizzare nella costruzione della citt\u00e0.\nSeconda guerra mondiale.\nDurante l'operazione Barbarossa, K\u0117dainiai fu occupata dall'esercito tedesco nell'estate del 1941. Il 28 agosto 1941, l'intera comunit\u00e0 ebraica di K\u0117dainiai, che viveva l\u00ec da 500 anni, venne sterminata dai battaglioni speciali tedeschi, con l'aiuto della popolazione locale lituana. La popolazione ebraica prima dell'Olocausto era di 3000 abitanti.\nPeriodo sovietico.\nDurante la Guerra Fredda fu sede della base aerea di K\u0117dainiai, una grande struttura di trasporto aereo militare sovietico.\nPer molti anni, K\u0117dainiai \u00e8 stata conosciuta per le sue industrie chimiche e di trasformazione alimentare. L'impianto chimico di K\u0117dainiai, Lifosa, inizi\u00f2 a funzionare nel gennaio del 1963. Pubblicizzato come pietra miliare nell'industrializzazione della Lituania, emise quantit\u00e0 significative di acido solforico e fu oggetto di proteste ecologiche negli anni 1980.\nLituania indipendente.\nDopo anni di chiusura, le vecchie imprese sono state riaperte e altre ne sono state create nuove, contribuendo al suo status di roccaforte economica."}
{"id": "2129191", "revid": "93556", "url": "https://it.wikipedia.org/wiki?curid=2129191", "title": "HTC Shift", "text": "HTC Shift X9500 \u00e8 un UMPC prodotto dalla HTC.\nSnapVUE.\nSnapVUE \u00e8 il sistema operativo secondario utilizzato nell'HTC Shift. Viene utilizzato per la ricezione ed invio degli SMS e delle e-mail. SnapVUE \u00e8 una semplificazione di Windows Mobile 6.0 Professional, per\u00f2 molte caratteristiche vengono conservate anche se non accessibili all'utente."}
{"id": "2129193", "revid": "287204", "url": "https://it.wikipedia.org/wiki?curid=2129193", "title": "Orlando Magic 1991-1992", "text": "La stagione NBA 1991-1992 fu la 3\u00aa stagione della storia degli Orlando Magic che si concluse con un record di 21 vittorie e 61 sconfitte nella regular season, il 7\u00ba posto nell'Atlantic Division e il 14\u00b0 complessivo nella Eastern Conference.\nLa squadra non riusc\u00ec a qualificarsi per i playoff del 1992.\nPlay-off.\nNon qualificata\nStaff tecnico.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2129194", "revid": "27767", "url": "https://it.wikipedia.org/wiki?curid=2129194", "title": "Municipio metropolitano di Tshwane", "text": ""}
{"id": "2129195", "revid": "181699", "url": "https://it.wikipedia.org/wiki?curid=2129195", "title": "Vadimonio", "text": "Il \"vas\" (plurale \"vades\") fu un negozio verbale del diritto romano arcaico a forma rigorosamente imposta appartenente al \"ius civile\".\nLa costituzione del \"vas\" fu espressa con la locuzione \"vadem dare\".\nIl \"vas\" fu un particolare tipo di garante, presente sia nel processo privato che nel processo criminale pubblico: era colui che garantiva la ripresentazione del convenuto in tribunale nel giorno stabilito. \nNel diritto romano classico, si defin\u00ec vadimonio la promessa solenne fatta dal convenuto di presentarsi davanti al giudice, in un determinato giorno; cos\u00ec il precedente \"vadem dare\" fu sostituito da una \"cautio\" del convenuto che prendeva il nome specifico di \"cautio vadimonium sisti\".\nOgni accenno al \"vas\" scompare nel diritto postclassico.\nEtimologia.\nIl nome deriva dal fatto che in epoca pi\u00f9 remota facevano fede alla promessa speciali garanti detti vades, per cui l'attore poteva, nel caso, rivalersi su di essi.\nAl vades andava talvolta unita la promessa di una somma, che non poteva per\u00f2 superare i 10.000 sesterzi, da pagarsi nel caso di mancata presentazione (\"vadimonium desertum\")."}
{"id": "2129196", "revid": "767487", "url": "https://it.wikipedia.org/wiki?curid=2129196", "title": "Barbaza", "text": "Barbaza \u00e8 una municipalit\u00e0 di Quinta classe delle Filippine, situata nella Provincia di Antique, nella Regione del Visayas Occidentale.\nBarbaza \u00e8 formata da 39 baranggay:"}
{"id": "2129199", "revid": "729019", "url": "https://it.wikipedia.org/wiki?curid=2129199", "title": "Torre di Campolato", "text": "La torre di Campolato o rocca di Campolato, o, localmente, \"torre del Pedaggio\" e \"torre saracena\", \u00e8 un'antica fortificazione di Arce, posta sul confine tra lo Stato Pontificio e il Regno di Napoli, nelle vicinanze di un antico guado sul fiume Liri, in localit\u00e0 Sant'Eleuterio o Campostefano, anticamente Campolato, Campo Lauterio o Lauterium.\nStoria.\nAnticamente nella campagna circostante esisteva un \"vicus\" romano o forse un \"pagus\" denominato Laterium, citato anche da Cicerone perch\u00e9 qui erano delle propriet\u00e0 del fratello Quinto. \nLa costruzione \u00e8 in buono stato di conservazione, oggetto di un recente restauro, ma non pi\u00f9 abitabile. Si tratta di una torre e di un edificio a pianta quadrata, costruiti dai re di Napoli in et\u00e0 angioina. La localit\u00e0 oltre ad essere un presidio militare fungeva anche da dogana mercantile fra le Due Sicilie e lo Stato Pontificio. La prima testimonianza storica che attesta l'esistenza di una torre \u00e8 abbastanza recente, risale al 1431, in una bolla di papa Eugenio IV rivolta all'abate di Montecassino perch\u00e9 costui fosse clemente nei confronti di alcuni ribelli del Lazio meridionale che avevano occupato il presidio militare di Campolato.\nNel 1584 risulta parte, con il Castello di Isoletta, del patrimonio ducale dei Boncompagni, come posta e presidio di confine del ducato di Arce, allora integrato nel ducato di Sora."}
{"id": "2129200", "revid": "27767", "url": "https://it.wikipedia.org/wiki?curid=2129200", "title": "Municipio metropolitano di Ekurhuleni", "text": ""}
{"id": "2129202", "revid": "27767", "url": "https://it.wikipedia.org/wiki?curid=2129202", "title": "Municipio metropolitano di Johannesburg", "text": ""}
{"id": "2129204", "revid": "599013", "url": "https://it.wikipedia.org/wiki?curid=2129204", "title": "Smilen Mljakov", "text": "Gioca nel ruolo di opposto nella squadra iraniana del Kaleh Amol. \u00c8 diplomato in Scienze Motorie.\nCarriera.\nInizi\u00f2 la sua carriera pallavolistica in una delle due maggiori squadre della capitale bulgara, il , dove milit\u00f2 fino al 2004. Durante le sue cinque stagioni nella massima divisione bulgara vinse una Coppa di Bulgaria (nel 2002) e raggiunse per due volte la finale del campionato (2000 e 2002), dove per\u00f2 venne sconfitto in entrambe le occasioni dall'altra formazione della capitale, il Levski Sofia.\nNel frattempo giunse la convocazione in Nazionale, con la quale prese parte agli Europei del 2003 che si giocarono in Germania. Nel 2004 si trasfer\u00ec in Grecia, nell'O.P. Rethymno, mentre nella stagione 2005-2006 gioc\u00f2 in Francia, nella formazione del Beauvais Oise.\nNel 2006 approd\u00f2 in Italia, acquistato dalla Trentino Volley. Dopo un primo anno sotto la guida di Radam\u00e9s Lattari, venne raggiunto da alcuni atleti suoi compaesani, tra cui l'allenatore Radostin Stoj\u010dev. Nella stagione 2007-2008, seppur come riserva, vinse lo scudetto italiano.\nNel 2008-2009 gioc\u00f2 in Polonia, nel Klub Sportowy AZS Cz\u0119stochowa Sportowa, mentre dal 2009 gioca in Iran, nel Kaleh Amol."}
{"id": "2129205", "revid": "767487", "url": "https://it.wikipedia.org/wiki?curid=2129205", "title": "Belison", "text": "Belison \u00e8 una municipalit\u00e0 di Quinta classe delle Filippine, situata nella Provincia di Antique, nella Regione del Visayas Occidentale.\nBelison \u00e8 formata da 11 baranggay:"}
{"id": "2129206", "revid": "305248", "url": "https://it.wikipedia.org/wiki?curid=2129206", "title": "Walter Richardson (supercentenario)", "text": ""}
{"id": "2129207", "revid": "729019", "url": "https://it.wikipedia.org/wiki?curid=2129207", "title": "Tour della nazionale di rugby a 15 dell'Italia 1980", "text": "Nel 1980 la nazionale italiana di rugby si rec\u00f2 in \"tourn\u00e9e\" nelle isole del Pacifico, facendo tappa negli Stati Uniti d'America.\nFu il primo grande \"tour\" dell'Italia dal 1973: gli Azzurri si recarono nel Pacifico, facendo scalo l'11 giugno a Long Beach, in California, per un match non ufficiale contro la selezione americana dei \"Grizzlies\". Tre giorni dopo, a Suva nelle Figi, vennero sconfitti per 3-16 nel primo \"test match\" con la nazionale figiana. Arrivati in Nuova Zelanda, tra il 21 giugno e il 3 luglio l'Italia disput\u00f2 quattro partite senza l'assegnazione del \"cap\" internazionale contro alcune \"union\" locali, in ordine: , , e Horowhenua-Kapiti; l'Italia XV si aggiudic\u00f2 soltanto i due match con le selezioni di Wairarapa Bush e Horowhenua, le due federazioni meno quotate. Dopo questi incontri di preparazione, il 5 luglio ad Auckland l'Italia sfid\u00f2 i \"Junior All Blacks\", la seconda formazione neozelandese, nel secondo \"test match\", perdendo per 13-30. Il giorno seguente, ad Avarua, gli Azzurri giocarono il terzo \"test\" contro la nazionale delle Isole Cook, abdicando anche in quest'ultimo match con il punteggio di 6-15. Due giorni pi\u00f9 tardi, la selezione italiana termin\u00f2 il \"tour\" battendo la dilettantistica Tahiti a Papeete, capoluogo della Polinesia francese.\nL'Italia del commissario tecnico Pierre Villepreux e capitanata da Ambrogio Bona disput\u00f2 una \"tourn\u00e9e\" al di sotto delle aspettative, perdendo la maggior parte delle sfide in programma.\nCuriosit\u00e0: i due incontri con Junior All Blacks e Isole Cook risultarono disputati nello stesso giorno, almeno secondo i calendari locali, ma in realt\u00e0 si svolsero a 21 ore di distanza; nel trasferirsi dalla Nuova Zelanda alle Isole Cook si attraversano vari fusi orari, con il conseguente spostamento all'indietro di un giorno nel calendario."}
{"id": "2129213", "revid": "104458", "url": "https://it.wikipedia.org/wiki?curid=2129213", "title": "Ola Vigen Hattestad", "text": "Biografia.\nSpecialista dello sprint, ha debuttato in competizioni internazionali nel dicembre del 2001. In Coppa del Mondo ha esordito il 6 marzo 2003 nello sprint a tecnica classica di Oslo (34\u00b0), ha ottenuto il primo podio il 16 marzo 2005 nello sprint a tecnica libera di G\u00f6teborg (3\u00b0) e la prima vittoria il 15 febbraio 2007 nello sprint a tecnica classica di Changchun. Nella stagione 2007-2008 ha vinto la Coppa del Mondo di sprint con un vantaggio di 2 punti sul secondo classificato, Emil J\u00f6nsson, e si \u00e8 ripetuto anche nella stagione seguente dove invece ha fatto registrare un ben pi\u00f9 ampio vantaggio di 433 punti sul secondo, Renato Pasini. Nel 2014 ha vinto la sua terza Coppa di specialit\u00e0.\nIn carriera ha preso parte a tre edizioni dei Giochi olimpici invernali, (9\u00b0 nello sprint), (4\u00b0 nello sprint) e (41 nello sprint, 4\u00b0 nello sprint a squadre), e a quattro dei Campionati mondiali, vincendo quattro medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:TC = tecnica classicaTL = tecnica libera"}
{"id": "2129226", "revid": "27723", "url": "https://it.wikipedia.org/wiki?curid=2129226", "title": "Giorgio Washington", "text": ""}
{"id": "2129228", "revid": "116298921", "url": "https://it.wikipedia.org/wiki?curid=2129228", "title": "Iperomocisteinemia", "text": "L'iperomocisteinemia \u00e8 una concentrazione elevata nel sangue dell'omocisteina, un amminoacido derivato dalla metionina e che svolge il ruolo di metabolita intermedio nella trasformazione nuovamente in metionina o in cisteina. \u00c8 considerato un fattore di rischio.\nI valori di riferimento sono &lt; 13 micromoli/litro negli uomini, &lt; 10,1 micromoli/litro nelle donne, &lt; 11,3 micromoli/litro nei ragazzi fino a 14 anni.\nEziologia.\nL'iperomocisteinemia \u00e8 un sintomo di alcune patologie, ereditarie e no, e di stili di vita errati:\nIn caso di omocistinuria da MTHRF i valori ematici sono pi\u00f9 alti dalle 10 alle 50 volte, mentre le altre cause e patologie danno aumenti solitamente pi\u00f9 contenuti.\nEffetti.\nL'iperomocisteinemia \u00e8 stata inserita dall'Organizzazione mondiale della sanit\u00e0 (OMS) tra i fattori di rischio cardiovascolare, cerebrovascolare e del sistema vascolare periferico.\nValori elevati di omocisteina nel sangue sono ritenuti di volta in volta di portare a un aumento del rischio di:\nAlcuni studi la associano anche a osteoporosi, diabete e a numerosi problemi correlati alla gravidanza, dall'aumento della sindrome di Down all'aumento dei casi di aborto spontaneo. In quest'ambito, tuttavia, si concentrano forti contestazioni e vari risultati contraddittori.\nPer i rischi legati alla malattia coronarica, tromboembolia e ictus sono stati presentati vari studi che ai pi\u00f9 paiono del tutto convincenti; tuttavia, non mancano anche qui (come del resto per molti fattori di rischio legati all'aterosclerosi e alle malattie ischemiche) perplessit\u00e0 e contestazioni. Queste riguardano sia la valutazione di pericolosit\u00e0 da attribuire dell'aumento dell'omocisteina in s\u00e9, sia l'efficacia del suo abbassamento mediante la comune terapia: ad esempio, uno studio mostrerebbe che la terapia e l'abbassamento dell'omocisteina non porterebbe comunque a una diminuzione del rischio di tromboembolia sintomatica profonda.\nTrattamento.\nI livelli di omocisteina vengono ridotti principalmente mediante l'assunzione di acido folico. Quasi sempre a questa prescrizione si aggiungono vitamine del gruppo B (B, B), che sono comunque di minore impatto terapeutico. \nPer le forme di minore importanza (o borderline) si pu\u00f2 tentare una cura semplicemente con una dieta molto ricca di verdura cruda.\nL'acido folico \u00e8 contenuto in questi alimenti, ma \u00e8 una sostanza piuttosto deperibile, dal momento che si degrada facilmente con la cottura, l'esposizione alla luce, in presenza di alcuni conservanti, con il congelamento, ecc; quindi si consiglia che il consumo di verdura cruda riguardi il prodotto fresco, non congelato, conservato lontano dalla luce, ecc."}
{"id": "2129235", "revid": "219110", "url": "https://it.wikipedia.org/wiki?curid=2129235", "title": "Quartesana", "text": "Quartesana \u00e8 una frazione di Ferrara di abitanti, facente parte della Circoscrizione 4.\nIl territorio abitato dista dalla citt\u00e0 circa 11 chilometri e si sviluppa fra la frazione di Cona e il comune di Masi Torello.\nStoria e descrizione.\nLe notizie sulla frazione si fanno risalire al 1106 quando in una bolla di Papa Pasquale II si fa riferimento a \"Massa Quartigiana\" ovvero un territorio particolarmente redditizio il quale cedeva un quarto del proprio prodotto annuo allo Stato della Chiesa. \nFra i monumenti si ricorda la chiesa di San Giorgio Martire del 1186 fatta costruire dal vescovo Teobaldo di Ferrara; numerose sono le ville e i palazzi signorili ubicati nel territorio le quali sono \"Casa Pistani\", \"Palazzo Strozzi\", \"Villa Zanardi\", \"Casa dei Bottoni\", \"Villa dei Camaioli\", \"Casa Tonda\" e \"Villa dei Baiesi\".\nLa frazione \u00e8 situata nei pressi dell'Autostrada Ferrara-Porto Garibaldi e della via Pomposa. \u00c8 anche dotata di una stazione ferroviaria sulla linea ferrovia Ferrara-Codigoro. Fra il 1901 e il 1931 la localit\u00e0 era servita da un analogo impianto posto sulla tranvia Ferrara-Codigoro.\nAlla frazione \u00e8 legato il nome di Italo Balbo, il quale vi nacque nel 1896."}
{"id": "2129238", "revid": "729019", "url": "https://it.wikipedia.org/wiki?curid=2129238", "title": "Tour della nazionale di rugby a 15 dell'Italia 1981", "text": "Nel 1981 la nazionale italiana di rugby si rec\u00f2 in \"tour\" in Australia con lo scopo di ripetere l'esperienza dell'anno precedente.\nGli Azzurri del tecnico francese Pierre Villepreux, capitanati da Luigi Francescato, partirono alla volta dell'Australia orientale con in programma nove incontri non ufficiali tra la terza settimana di luglio e la seconda di agosto contro selezioni rappresentanti citt\u00e0 e \"union\" locali.\nFu una \"tourn\u00e9e\" che non ebbe grande risonanza, se non per la pesante sconfitta di Brisbane rimediata contro col punteggio di 11-68. Nonostante un paio di risultati negativi, la disfatta contro Queensland e la sconfitta di misura per 18 a 19 contro l'ACT (Territorio della Capitale Australiana), l' si dimostr\u00f2 vincente imponendosi in tutte le altre partite disputate contro, in ordine: Queensland Country, Mount Isa, Townsville, Cairns, New South Wales Country, South Australia e Victoria."}
{"id": "2129239", "revid": "767487", "url": "https://it.wikipedia.org/wiki?curid=2129239", "title": "Bugasong", "text": "Bugasong \u00e8 una municipalit\u00e0 di Quarta classe delle Filippine, situata nella Provincia di Antique, nella Regione del Visayas Occidentale.\nBugasong \u00e8 formata da 27 baranggay:"}
{"id": "2129269", "revid": "110157", "url": "https://it.wikipedia.org/wiki?curid=2129269", "title": "Black Bastards", "text": "Black Bastards (o Bl_ck B_st_rds) \u00e8 un album del gruppo hip hop KMD, pubblicato nel dall'etichetta discografica Sub Verse Records. L'album sarebbe dovuto uscire nel 1994, ma la Elektra Records, che doveva pubblicarlo, ne imped\u00ec la pubblicazione, a causa di una controversia riguardante la copertina dell'album, raffigurante un afroamericano, tratteggiato in modo chiaramente offensivo, impiccato e a causa delle liriche legate alle idee dei Five-Percenter. Nonostante queste siano le critiche al tempo rivolte all'album, al suo interno non ci sono liriche espressamente collegabili alla retorica dei Five-Percenter e il progetto non ha certo tono razzisti. Il fratello di Zev Love X, DJ Subroc, mor\u00ec, travolto da un pirata della strada, poco prima della pubblicazione dell'album.\nAlcune tracce demo e rarit\u00e0 furono pubblicate nel , all'interno di un EP dal titolo \"Black Bastards Ruffs + Rares\".\nL'album fu ristampato nel 2008 da MF DOOM (Zev Love X), per la sua etichetta, Metal Face Records."}
{"id": "2129274", "revid": "71155", "url": "https://it.wikipedia.org/wiki?curid=2129274", "title": "Ipotesi su Ges\u00f9", "text": "Ipotesi su Ges\u00f9 \u00e8 il primo libro dello scrittore e giornalista italiano Vittorio Messori. Tradotto in 22 lingue, ha venduto pi\u00f9 di un milione di copie in Italia, dove risulta uno dei saggi pi\u00f9 venduti di sempre.\nContenuto dell'opera.\nVittorio Messori, neoconvertito al cattolicesimo, impiega dodici anni per scrivere \"Ipotesi su Ges\u00f9\", per rispondere a quella che sentiva essere una mancanza sia nella letteratura cattolica che in quella laica. \nL'autore ribadisce subito l'intenzione di volere procedere, per quanto possibile, a un'indagine laica, che si basi su dati incontestabili e non su interpretazioni personali o convinzioni di fede. \nPer essere ulteriormente \"sopra le parti\", cita le Sacre Scritture utilizzando una traduzione italiana della Bibbia riconosciuta da tutte le confessioni cristiane e, per quanto riguarda l'Antico Testamento, dagli Ebrei.\nCapitolo 1: \"E se fosse vero?\".\nMessori inizia affermando come al giorno d'oggi (ovvero gli anni settanta in cui \u00e8 stato scritto il libro) l'argomento Cristo sia piuttosto tab\u00f9 nella societ\u00e0, anche tra religiosi, pur essendo il personaggio particolarmente in voga, e di gran lunga il pi\u00f9 studiato e analizzato della storia.\nL'autore descrive le motivazioni che lo hanno spinto a scrivere il libro, e si dichiara in debito con i grandi pensatori che in precedenza hanno studiato il problema, primo tra tutti Blaise Pascal, figura che verr\u00e0 continuamente richiamata e citata nel corso dell'opera e Jean Guitton.\nCapitolo 2: \"Un dio nascosto e scomodo\".\nNel secondo capitolo viene mostrato come ancora scienza e filosofia non siano riuscite a risolvere il problema dell'esistenza di Dio. Messori in particolare rimprovera chi, anche in seno alla Chiesa, abbia tentato di dimostrarne l'esistenza. Solo per ebrei e cristiani Dio \u00e8 nascosto: per l'Islam, l'altra grande religione monoteistica, \"Dio \u00e8 il sole che splende a mezzogiorno\", mentre continuamente nella Bibbia, Dio non si mostra.\nIl Cristianesimo in particolare, risulta l'unica religione al mondo in cui la natura e l'esistenza di Dio si rivela essere un problema per l'uomo.\nCapitolo 5: \"Tre ipotesi\".\nSeguendo il metodo di lavoro indicato da Guitton, pur consapevole dei rischi di esemplificazione insiti in ogni schema, Messori analizza le tre ipotesi.\nL'ipotesi, la soluzione critica o storicista, \u00e8 quella dei tanti studiosi che, passando il Nuovo Testamento al vaglio della critica che dicono scientifica, non negano l'esistenza storica di Ges\u00f9. All'origine della fede cristiana c'\u00e8 un uomo che \u00e8 vissuto, un certo Ges\u00f9, un uomo magari eccezionale, ma senza caratteri miracolosi e soprannaturali. Ges\u00f9 non \u00e8 che un uomo progressivamente divinizzato. Sulla sua tomba, che \u00e8 rimasta chiusa o che fu trovata vuota perch\u00e9 qualcuno ne asport\u00f2 il cadavere, la scuola critica scriver\u00e0, come osserva Giuseppe Ricciotti: IGNOTUS, ignoto.\nLa soluzione mitica o mitologica afferma invece che all'origine del cristianesimo non ci sono avvenimenti reali, non c'\u00e8 un uomo. C'\u00e8 invece una leggenda, un mito antichissimo e preesistente al cristianesimo, di un dio che si incarna, soffre, muore e risorge per la salvezza degli uomini. Ges\u00f9 \u00e8 un dio progressivamente umanizzato. Sul suo sepolcro sigillato, se i critici scrivono ignotus, i mitologi incideranno NEMO, nessuno.\nLa terza \u00e8 la soluzione di fede, la posizione della pi\u00f9 antica e di gran lunga pi\u00f9 numerosa tra le comunit\u00e0 cristiane, la Chiesa cattolica.\nMessori mostra come gli accademici della scuola critica e mitica siano in lite tra loro ma concordi contro i \"creduli-credenti\".\nCapitolo 6: \"Le croci di una critica\".\nIn questo capitolo Messori analizza le ipotesi delle cosiddette scuole \"mitica\" e \"critica\", ovvero quei rami della ricerca storica che, partendo da presupposti diversi, hanno cercato di dimostrare, a partire dall'epoca illuminista, la falsit\u00e0 storica dei vangeli canonici, il pi\u00f9 delle volte sostenendo che furono scritti a posteriori (I-II secolo d.C.) dai capi delle prime comunit\u00e0 cristiane.\nTra le varie cose vengono analizzate le ipotesi sostenute da alcuni storici sovietici e italiani, le quali gi\u00e0 all'epoca dell'uscita del libro erano state abbandonate dalla stessa cultura laica occidentale.\nMessori mostra invece come l'archeologia e la filologia abbiano gi\u00e0 ampiamente dimostrato come i quattro Vangeli furono scritti entro l'anno 100.\nLo studioso torinese mostra poi come poi gli stessi contenuti dei vangeli mostrano come sia ampiamente improbabile che questi siano stati inventati a posteriori.\nLe \"antenate scandalose\" di Ges\u00f9 sarebbero un indizio a favore della veridicit\u00e0 storica dei vangeli canonici: non avrebbe infatti giovato in alcun modo, per la Chiesa delle origini, inventare a posteriori una genealogia con queste caratteristiche.\nCapitolo 9: \"Se \u00e8 un equivoco\".\nAll'inizio di questo capitolo, Messori attribuisce erroneamente a Herbert Marcuse la citazione con cui Marcuse stesso chiude il suo libro \"L'uomo a una dimensione\", \"Nur um der Hoffnungslosen willen ist uns die Hoffnung gegeben\" ('\u00c8 solo a favore dei senza speranza che ci \u00e8 stata data la speranza'), e che corrisponde, infatti, a Walter Benjamin.\nCapitolo 10: \"Molto tempo dopo...\".\nSi tratta di un capitolo aggiunto nell'edizione del 2001."}
{"id": "2129276", "revid": "318966", "url": "https://it.wikipedia.org/wiki?curid=2129276", "title": "Uva crispa", "text": ""}
{"id": "2129277", "revid": "84184", "url": "https://it.wikipedia.org/wiki?curid=2129277", "title": "\u00c9tienne Vacherot", "text": "Di idee liberali, discepolo e seguace di Cousin, si dimise dall'insegnamento universitario dopo il colpo di Stato di Luigi Bonaparte.\nDurante la terza Repubblica fu nominato senatore a vita e nel 1868 prese il posto di Cousin all'Accademia delle scienze francese.\nDi indirizzo inizialmente eclettico, il suo pensiero si avvicin\u00f2 al positivismo ed al kantismo, presentandosi come una sorta di spiritualismo che riponeva nello spirito l'unica consistenza dell'idea di Dio, cio\u00e8 del perfetto, che non ha per\u00f2 una sua realt\u00e0 sussistente, in quanto l'assoluto colto dalla ragione (che \u00e8 la stessa sostanza del mondo) non \u00e8 perfetto perch\u00e9 in continuo divenire."}
{"id": "2129293", "revid": "119626407", "url": "https://it.wikipedia.org/wiki?curid=2129293", "title": "Golfo di Gioia Tauro", "text": "Il golfo di Gioia Tauro, in latino \"Sinus Brutius\" o \"Brutiorum Sinus\", \u00e8 una insenatura situata sulla costa tirrenica delle Calabria, si estende da capo Vaticano fino a punta Pezzo.\nGeografia fisica.\nSul golfo di Gioia Tauro si affaccia l'omonima piana e vi sfociano i fiumi Mesima, Budello, Petrace e Sfalass\u00e0. Lungo il litorale sorgono Ricadi, Joppolo, Nicotera, Rosarno, San Ferdinando, Gioia Tauro, Palmi, Bagnara Calabra e Scilla."}
{"id": "2129294", "revid": "729019", "url": "https://it.wikipedia.org/wiki?curid=2129294", "title": "Tour della nazionale di rugby a 15 dell'Italia 1983", "text": "Nel 1983 la nazionale italiana di rugby, guidata dalla duo tecnico formato da Paolo Paladini e Marco Pulli, si rec\u00f2 in \"tour\" in Nord America tra la terza settimana del mese di giugno e la prima di luglio.\nGli Azzurri disputarono partite discrete, soffrendo per\u00f2 gli arbitraggi casalinghi ed inconsueti degli arbitri canadesi, oltre all'assenza nelle prime gare di Stefano Bettarello, che trasciner\u00e0 la squadra alla vittoria del secondo match contro la nazionale canadese.\nPer la \"tourn\u00e9e\" del 1983, la Federazione Italiana Rugby programm\u00f2 due \"test match\" contro il , alternati da cinque incontri \"no-cap\" contro tre selezioni canadesi ed una statunitense, denominate: Alberta, dall'omonima provincia canadese, Canada West, ossia i territori occidentali canadesi, Canada East, territori orientali, e Midwest RFU, ovvero una selezione della \"union\" locale rappresentante gli Stati Uniti d'America medio-occidentali.\nL' di Pulli e Paladini, capitanata da Fabrizio Gaetaniello, vinse cinque incontri su sei, lasciando il Canada con soltanto una sconfitta: quella contro i \"Canucks\", rimediata nel primo \"test\" ufficiale."}
{"id": "2129295", "revid": "204012", "url": "https://it.wikipedia.org/wiki?curid=2129295", "title": "Carl Friedrich Wilhelm Claus", "text": ""}
{"id": "2129296", "revid": "1318658", "url": "https://it.wikipedia.org/wiki?curid=2129296", "title": "Br\u00e9guet - Sabin (metropolitana di Parigi)", "text": "Br\u00e9guet - Sabin \u00e8 una stazione della metropolitana di Parigi sulla linea 5, ubicata nell'XI \"arrondissement\" di Parigi.\nLa stazione.\nLa stazione venne aperta nel 1906 e il suo nome deriva dalla famiglia Breguet (o Br\u00e9guet), orologiai di origine Svizzera, e in particolare ad Abraham-Louis Breguet, che invent\u00f2 invent\u00f2 e brevett\u00f2 nel 1801 il meccanismo a tourbillon. Suo nipote Louis Breguet invent\u00f2 poi degli apparecchi elettrici e radio-telegrafici. Il figlio di questi, Antoine Breguet, costru\u00ec un anemometro elettrico, e a sua volta il figlio di Antoine, Louis Charles Breguet, fu un pioniere dell'aviazione attraversando l'oceano Atlantico da est ad ovest nel 1930. Nel nome della stazione, Breguet \u00e8 abbinato a Angelesme de Saint-Sabin, che fu sindaco di Parigi nel 1777.\nLa stazione Breguet - Sabin \u00e8 stata chiusa per lavori dal 5 marzo al 15 maggio 2007."}
{"id": "2129300", "revid": "24823", "url": "https://it.wikipedia.org/wiki?curid=2129300", "title": "Vainiglia", "text": ""}
{"id": "2129311", "revid": "767487", "url": "https://it.wikipedia.org/wiki?curid=2129311", "title": "Gustavo Fiorini", "text": "Carriera.\nGiocatore.\nDisputa le sue prime stagioni nelle file del Molinella, e poi dell'Anconitana, con cui segn\u00f2 25 reti su 80 presenze in quattro stagioni in Serie B, con un record di 15 realizzazioni nella stagione 1940-1941 tuttavia non sufficiente ad evitare le retrocessione dei dorici. Resta nelle Marche anche nella stagione successiva conclusa con il primo posto nel girone con dieci punti di vantaggio sulla seconda, quindi nell'estate 1942 viene acquistato dal Liguria, con cui esordisce in massima serie. La stagione \u00e8 negativa e si conclude con i liguri all'ultimo posto.\nDopo l'interruzione dovuta alla guerra, durante la quale milita nel , nel 1945 torna a Genova nella ricostituita Sampierdarenese nella Divisione Nazionale 1945-1946. I rossoneri chiudono all'ultimo posto il Campionato Alta Italia, con Fiorini che si mette in luce realizzando 7 reti (capocannoniere della formazione) fra cui quella che il 27 gennaio 1946 che decide l'ultimo storico derby con l'Andrea Doria prima della fusione.\nNella stagione 1946-1947 \u00e8 fra i sampierdarenesi ad approdare nella neonata , andando a comporre l'attacco con Giuseppe Baldini, Adriano Bassetto, Edmondo Fabbri e Fabio Frugali. Dopo 10 reti all'attivo, passa all'Inter.\nA Milano non riuscir\u00e0 mai ad imporsi pienamente, disputando alcune partite nelle prime due stagioni per finire definitivamente fra i rincalzi (4 presenze nella terza stagione.\nTorna quindi ad Ancona, per disputare ancora un campionato di Serie B e, dopo la retrocessione, uno di Serie C. Passa quindi al Piombino nel settembre 1953, disputando la Serie B 1953-1954 e il campionato di Serie C 1954-1955\nHa totalizzato complessivamente in carriera 82 presenze e 16 reti nella serie A a girone unico, e 106 presenze e 28 reti in Serie B.\nAllenatore.\nNella stagione 1959-1960 ha allenato il Rimini in Serie C; successivamente ha allenato anche il , in Serie D e il ."}
{"id": "2129313", "revid": "1833487", "url": "https://it.wikipedia.org/wiki?curid=2129313", "title": "Cona (Ferrara)", "text": "Cona \u00e8 una frazione del comune di Ferrara di abitanti, facente parte della Circoscrizione 4.\nStoria.\nIl toponimo, del quale si hanno notizie sin dal 1183, deriva dalla radice greca volta ad indicare nelle carte idrografiche una curva, un seno o un piazzale, ma potrebbe anche indicare il punto in cui il Po si divideva in due rami.\nIl suo territorio si sviluppa fra Cocomaro di Cona, Codrea e Quartesana e dista dalla citt\u00e0 circa 10 chilometri.\nLungo il corso del Po di Volano sorgeva una chiesetta nel 1401 dedicata a San Giovanni Battista, distrutta totalmente dal terremoto di Ferrara del 1570. \nI monaci Olivetani di San Giorgio che la officiavano, presero in uso la foresteria di San Sinesio nel 1573, posta a un miglio di distanza dal fiume, e qui vi costruirono la nuova chiesa in stile Barocco.\nLa frazione \u00e8 situata fra la Superstrada Ferrara-Porto Garibaldi e la via Pomposa ed \u00e8 dotata di una fermata ferroviaria lungo la linea Ferrara-Codigoro. \nFra il 1901 e il 1931 la localit\u00e0 era servita da un analogo impianto posto sulla tranvia Ferrara-Codigoro.\nLuoghi di interesse.\nNei pressi di Cona sorge il nuovo Polo Ospedaliero Sant'Anna, andato a sostituire l'ex nosocomio cittadino posto in Corso Giovecca. \nVilla Magnoni, antica residenza nobiliare poi caduta in stato di abbandono, conserva ancora tracce di affreschi in alcune sale. "}
{"id": "2129316", "revid": "1543377", "url": "https://it.wikipedia.org/wiki?curid=2129316", "title": "Torneo di scacchi Melody Amber", "text": "Il torneo di scacchi Melody Amber \u00e8 stata una competizione scacchistica ad inviti che si giocava a Monte Carlo tutti gli anni, normalmente in marzo, dal 1992 al 2011. Il nome ufficiale del torneo era \"Amber Rapid and Blindfold Chess Tournament\".\nEra sponsorizzato in gran parte dal miliardario e giocatore per corrispondenza olandese Joop van Oosterom; il nome del torneo deriva da quello di sua figlia Melody Amber. Venivano disputati due tornei, uno con cadenza rapida e uno di scacchi alla cieca , entrambi a doppio turno.\nLa media Elo dei 12 partecipanti \u00e8 sempre stata molto alta, tipicamente superiore ai 2.650 punti. Il ricco montepremi veniva suddiviso tra i vincitori dei due tornei e il vincitore della \"combinata\", ottenuta sommando i risultati dei suddetti tornei. Il primo classificato della combinata era il vincitore ufficiale del torneo. Vladimir Kramnik \u00e8 il giocatore che vi ha ottenuto pi\u00f9 vittorie (6).\nLa prima edizione venne giocata nel 1992 a Roccabruna, localit\u00e0 turistica della Costa Azzurra tra Monte Carlo e Mentone. Non era previsto in questa prima edizione il torneo alla cieca. Le successive edizioni (ad eccezione del 2008 anno in cui si \u00e8 giocato a Nizza) si sono svolte nel \"Metropole Palace Hotel\", situato nella \"Place du Casino\" al centro di Monte Carlo."}
{"id": "2129317", "revid": "767487", "url": "https://it.wikipedia.org/wiki?curid=2129317", "title": "Igrot Kodesh", "text": "Igrot Kodesh (ebraico: \"\u05d0\u05d2\u05e8\u05d5\u05ea \u05e7\u05d5\u05d3\u05e9\", lett. \"Epistole Sante\" ma pi\u00f9 comunemente note come \"Lettere del Rebbe\") \u00e8 una collezione di corrispondenze e risposte del 7\u00ba Rebbe di Lubavitch, Menachem Mendel Schneerson.\nSeguono il modello delle \"Igrot Kodesh Maharayatz\", che sono lettere scritte dal sesto Rebbe di Lubavitch, Yosef Yitzchok Schneersohn. Gli argomenti inclusi in queste lettere coprono molti campi di discussione e molte discipline umanistiche. Le materie trattate comprendono la filosofia (sia talmudica, che halakhica, o chassidica, mistica o altra), le scienze, eventi globali, consigli su problemi personali, istruzione, procedure sociali/comunitarie."}
{"id": "2129318", "revid": "123344609", "url": "https://it.wikipedia.org/wiki?curid=2129318", "title": "Alfredo Luvino", "text": "Biografia.\nSi laurea e si specializza in egittologia, seguito da Silvio Curto, con una tesi sui rapporti fra l'Egitto e la Persia achemenide durante la XXVII dinastia, con particolare attenzione ai regni di Cambise e Dario I. Ha inoltre studiato presso l\u2019Universit\u00e0 di Gottingen, tenuto conferenze e corsi in varie citt\u00e0 italiane e, fra le altre, a Bergamo, Brescia, Torino. Pi\u00f9 volte ha partecipato ad incontri al Cairo presso la Facolt\u00e0 Al Alsun dell\u2019universit\u00e0 \u2018Ayn Shams ed i suoi libri sono stati oggetto di due tesi di laurea curate da studenti di quella facolt\u00e0. Esperantista, ha partecipato a convegni italiani e internazionali di Egittologia, Archeologia in generale e Americanistica. \nDirettore editoriale di case editrici di qualit\u00e0, ha viaggiato in Europa, Messico, Tibet, Nepal, Turchia, Birmania, Cambogia, India, ha guidato numerosi viaggi di studio e di turismo in tutto l\u2019Egitto, ha partecipato ai lavori per la pubblicazione della tomba di Paser a Dra Abu el Naga, scavato con Manfred Bietak dell\u2019Universit\u00e0 di Vienna a Qantir e preso parte, nel 1984, con Mario Tosi ed Enrichetta Leospo, alla spedizione voluta dal Museo Egizio di Torino per ritrovare la tomba di Itj a Gebelein, gi\u00e0 portata alla luce da Ernesto Schiaparelli agli inizi del Novecento; ha all'attivo una ricca attivit\u00e0 di docenza (presso l'Universit\u00e0 popolare), di conferenziere e di divulgatore scientifico televisivo. \nGi\u00e0 collaboratore scientifico del Museo egizio di Torino, la sua attivit\u00e0 di ricercatore si \u00e8 soffermata anche sull'archeologia sperimentale. Fra le principali attivit\u00e0 c'\u00e8 stata la ricostruzione di un modello in scala 1:20 della Barca solare di Cheope[1] con Silvano Borrelli. Fra le sue teorie ha particolare importanza la teoria delle culle impiegate per sollevare i blocchi per la costruzione delle Piramidi, teoria della quale si \u00e8 data notizia nel volume La culla di Erodoto. Si \u00e8 interessato, in particolare, di religione e del pensiero sviluppatosi nell\u2019antico Egitto, ed ha una ottima conoscenza dell\u2019antico mondo mesoamericano. \nAttualmente \u00e8 docente di Egittologia presso l\u2019Universit\u00e0 Popolare di Torino, per la quale ha tenuto anche un corso di Americanistica (da Teotihuacan agli Aztechi), \u00e8 vicepresidente del Centro Culturale Dar al Hikma di Torino, che si rivolge all'integrazione fra culture diverse, e Direttore editoriale della casa editrice Sottosopra edizioni. \nOltre alla sua attivit\u00e0 di scrittore per articoli scientifici, ha all'attivo diverse pubblicazioni di libri di vario genere. \nOpere.\nSaggi sull'Egitto.\nNei saggi sull'Egitto, si sofferma su argomenti particolari, alcuni dei quali poco approfonditi in letteratura, come la poesia e l'amore e la religione.\nRomanzi.\nTutti i romanzi sono ambientati nel passato e sono a tutti gli effetti dei romanzi gialli."}
{"id": "2129319", "revid": "830939", "url": "https://it.wikipedia.org/wiki?curid=2129319", "title": "Spedizione greca in Egitto", "text": ""}
{"id": "2129329", "revid": "1452073", "url": "https://it.wikipedia.org/wiki?curid=2129329", "title": "Team Rocket", "text": "Il \u00e8 un'organizzazione criminale del media franchise \"Pok\u00e9mon\". Il gruppo appare per la prima volta nei videogiochi \"Pok\u00e9mon Rosso\" e \"Blu\" e fa apparizioni successive anche in \"Pok\u00e9mon Giallo\", \"Pok\u00e9mon Rosso Fuoco\" e \"Verde Foglia\", \"Pok\u00e9mon Oro\" e \"Argento\", \"Pok\u00e9mon Cristallo\", \"Pok\u00e9mon Oro HeartGold\" e \"Argento SoulSilver\" e \"Pok\u00e9mon Let's Go, Pikachu!\" e \"Let's Go, Eevee!\". Oltre ai videogiochi, il Team Rocket compare anche in numerosi media derivati, tra cui la serie televisiva anime \"Pok\u00e9mon\", il manga \"Pok\u00e9mon Adventures\" e il gioco di carte collezionabili \"Pok\u00e9mon Trading Card Game\".\nNel mondo dei Pok\u00e9mon, l'organizzazione \u00e8 attiva nelle regioni di Kanto e Johto e si dedica allo sfruttamento e al furto di Pok\u00e9mon con lo scopo di dominare il mondo per conto del suo capo Giovanni. I membri del gruppo ricoprono sempre un ruolo da antagonista nei diversi media, in cui alla fine il protagonista riesce a fermare i loro piani. In \"Pok\u00e9mon Ultrasole\" e \"Ultraluna\" l'organizzazione ricompare sotto il nome di , formata da Giovanni e dai leader delle organizzazioni criminali di altre regioni del mondo dei Pok\u00e9mon quali Ivan, Max, Cyrus, Elisio e Ghecis, per impadronirsi della tecnologia della Fondazione \u00c6ther.\nApparizioni.\nVideogiochi.\nNei videogiochi \"Pok\u00e9mon Rosso\" e \"Blu\", \"Pok\u00e9mon Giallo\" \"Pok\u00e9mon Rosso Fuoco\" e \"Verde Foglia\" il protagonista incontrer\u00e0 la prima volta le reclute del Team Rocket all'interno Monte Luna. Lotter\u00e0 nuovamente contro i membri dell'organizzazione a Celestopoli dove, al termine del Ponte Pepita, una recluta tenter\u00e0 di ingaggiarlo. Ad Azzurropoli il protagonista si intrufoler\u00e0 nel Rifugio Rocket, nascondiglio situato nei sotterranei del casin\u00f2. Sventer\u00e0 nuovamente i piani del Team Rocket all'interno della Torre Pok\u00e9mon di Lavandonia e nella sede della Silph SpA. Infine incontrer\u00e0 il capopalestra Giovanni nella citt\u00e0 di Smeraldopoli, ottenendo l'ultima medaglia per accedere alla Lega Pok\u00e9mon di Kanto. Nelle versioni Rosso Fuoco e Verde Foglia a Quintisola, nel Settipelago, sorge il Magazzino Rocket.\nIn \"Pok\u00e9mon Oro\" e \"Argento\", \"Pok\u00e9mon Cristallo\" e \"Pok\u00e9mon Oro HeartGold\" e \"Argento SoulSilver\" il protagonista si trover\u00e0 a liberare gli Slowpoke tenuti in ostaggio dal Team Rocket ad Azalina. I membri dell'organizzazione criminale prenderanno il controllo della Torre Radio di Fiordoropoli, nel tentativo di contattare Giovanni. In questi titoli il loro rifugio \u00e8 situato a Mogania. Nelle versioni HeartGold e SoulSilver il loro leader si trova nelle Cascate Tohjo.\nCarte collezionabili.\nAl Team Rocket sono dedicati i set \"Team Rocket\" e \"EX Team Rocket Returns\". Tra i Pok\u00e9mon utilizzati dai membri del Team Rocket figurano Hitmonchan, Articuno, Zapdos, Moltres, Scyther, Scizor, Snorlax, Mewtwo, Wobbuffet, Raikou, Entei, Suicune, Tyranitar, Sneasel, Meowth e Persian. A questi Pok\u00e9mon si aggiunge un esemplare di Celebi di tipo Erba/Oscurit\u00e0 presente nel set \"EX Leggende Nascoste\", denominato .\nAltre carte dedicate all'organizzazione criminale raffigurano membri del Team Rocket, localit\u00e0 specifiche (nascondigli e palestre) o strumenti particolari come la Pok\u00e9 Ball o la Macchina Tecnica contenente un attacco di tipo Fuoco, Acqua ed Elettro.\nMembri.\nGiovanni.\n \u00e8 il leader del Team Rocket in \"Pok\u00e9mon Rosso\" e \"Blu\", \"Pok\u00e9mon Giallo\" e \"Pok\u00e9mon Rosso Fuoco\" e \"Verde Foglia\". Il suo sogno \u00e8 quello di possedere una collezione dei pi\u00f9 forti Pok\u00e9mon esistenti e usarla per conquistare il mondo. Negli stessi titoli ricopre inoltre il ruolo di capopalestra di Smeraldopoli, \u00e8 specializzato in tipo Terra e conferisce la Medaglia Terra. Dopo essere stato sconfitto dal giocatore dichiara il suo intento di sciogliere il Team Rocket. In \"Pok\u00e9mon Oro\" e \"Argento\" e \"Pok\u00e9mon Cristallo\" Giovanni non appare, nonostante l'organizzazione criminale sia ancora attiva nella regione di Johto. Nel corso della storia i membri del Team Rocket tentano invano di contattarlo, prendendo possesso della Torre Radio di Fiordoropoli. In \"Pok\u00e9mon Oro HeartGold\" e \"Argento SoulSilver\" si scopre che Giovanni \u00e8 nascosto all'interno delle Cascate Tohjo, in cui \u00e8 possibile sfidarlo. Insieme agli altri capipalestra, in \"Pok\u00e9mon Nero 2\" e \"Bianco 2\" Giovanni partecipa al Pok\u00e9mon World Tournament. In \"Pok\u00e9mon Ultrasole\" e \"Ultraluna\", inoltre, Giovanni \u00e8 il capo del Team Rainbow Rocket.\nNell'anime, Giovanni dirige dall'alto l'organizzazione criminale, agendo sempre per mezzo dei suoi subordinati e rimanendo nell'ombra a impartire ordini. Pertanto appare in un numero limitato di episodi, in particolare in \"Arrivederci, amici\" (\"The Scheme Team\"), dove Jessie e James gli comunicano la disfatta del Team Magma e del Team Idro, e in \"Errori da principianti\" (\"Two Degrees of Separation!\") in cui Jessie e James gli comunicano di essere arrivati nella regione di Sinnoh. Giovanni torna ad essere presente a partire da \"Dolci ricordi!\" (\"Memories are Made of Bliss!\") e nei successivi episodi ambientati ad Unima, in cui il Team Rocket si scontra con l'organizzazione criminale Team Plasma. Nel corso della sua visita a Unima affronta anche il Pikachu di Ash Ketchum, che viene sconfitto dal suo Persian. Giovanni finanzia la creazione di Mewtwo, che schiera nell'episodio \"L'ottava Medaglia\" all'interno della palestra di Smeraldopoli. Nell'episodio \"Uniti nel pericolo\" (\"Showdown at the Pok\u00e9 Corral\") Mewtwo si ribella e fugge dal quartier generale del Team Rocket. Il Pok\u00e9mon leggendario viene nuovamente catturato da Giovanni nel corso di \"Mewtwo Returns\", ma riesce a liberarsi grazie all'aiuto di Ash. \u00c8 doppiato in giapponese da Hirotaka Suzuoki e Kenta Miyake (dal 28 settembre 2006) e in italiano da Tony Fuochi, Oliviero Corbetta (\"Pok\u00e9mon - The Johto Journeys\"), Marco Pagani (\"Pok\u00e9mon Chronicles\"), Giovanni Battezzato (\"Pok\u00e9mon Nero\" e \"Bianco\", \"Pokemon XY\" e \"Sole e Luna\"), Raffaele Farina (\"\"), Pietro Ubaldi (ridoppiaggio) e Giorgio Bonino (\"Pok\u00e9mon Generazioni\").\nNel manga \"Pok\u00e9mon Adventures\", Giovanni punta a conquistare il mondo, e per farlo decide di usare un clone di Mew creato dai suoi scienziati, Mewtwo, e di unire i poteri congiunti di Zapdos, Articuno e Moltres; per questo ordina ai suoi generali Lt. Surge, Sabrina e Koga di catturarli e unirli in un unico Pok\u00e9mon. Il suo piano viene per\u00f2 rovinato da Rosso, Blu e Verde che sconfiggono i generali a Zafferanopoli e liberano i Pok\u00e9mon leggendari. Giovanni decide di combattere Rosso personalmente: lo scontro si svolge alla palestra di Smeraldopoli e alla fine esce vincitore il ragazzo e Giovanni sparisce nel nulla. Si ripresenta liberando Rosso alla prigione di ghiaccio di Lorelei e, giunto sull'isola della battaglia con i Superquattro di Kanto, combatte Lance riuscendo a metterlo in ginocchio, ma quando questi evoca Lugia, Giovanni batte in ritirata. Sparito di nuovo dopo aver lasciato vacante il posto di capopalestra di Smeraldopoli, si ripresenta tre anni dopo al Settipelago con nuovi generali nel tentativo di catturare Deoxys per raggiungere i suoi piani: alla fine ci riesce, ma viene affrontato da Rosso che per l'occasione ha catturato Mewtwo, a uscire vincitore \u00e8 di nuovo Rosso e Giovanni decide di sacrificarsi per salvare il figlio Argento. Per questo gesto eroico subisce delle profonde ferite e finisce in ospedale. In seguito affronta Dialga, Palkia e Giratina con l'aiuto di Alfredo e Lance, ma non riesce a sostenere la lotta a causa delle sue pessime condizioni di salute. Guarito da Celebi, Giovanni promette di rimettersi alla guida del Team Rocket.\nJessie e James.\n e sono due agenti del Team Rocket che ricoprono un ruolo principale nella serie animata, in cui sono inoltre accompagnati da un terzo partner: un esemplare di Meowth capace di parlare il lunguaggio umano. Poich\u00e9 il loro obiettivo \u00e8 quello di catturare un Pok\u00e9mon raro per ingraziarsi il loro capo Giovanni, progettano una rapina al Centro Pok\u00e9mon di Smeraldopoli, ma il piano va in fumo a causa del Pikachu di Ash Ketchum. Da questo momento in poi, il trio seguir\u00e0 assiduamente il ragazzo per ottenere Pok\u00e9mon rari e forti: si concentrer\u00e0 sul suo Pikachu e sugli altri Pok\u00e9mon suoi e dei suoi compagni di viaggio, oltre a quelli che i protagonisti incontrano da altre persone nelle loro avventure. Nella regione di Unima al trio vengono affidate alcune missioni da Giovanni, tuttavia in seguito al fallimento del piano, i tre ritornano al loro obiettivo originale. I mezzi pi\u00f9 utilizzati dal Team Rocket dell'anime per rubare Pok\u00e9mon - divenuti, nel tempo, simbolici delle loro attivit\u00e0 truffaldine e comiche - sono un sottomarino a pedali dalle sembianze di un Magikarp e una mongolfiera con le fattezze di Meowth; in rari casi hanno impiegato mongolfiere con la sagoma di altri Pok\u00e9mon. Per lungo tempo il trio ricorre anche a svariati mecha, enormi macchinari tecnologici, spesso a forma di Pok\u00e9mon e dotati di reti o braccia meccaniche; di rado lo stesso mecha viene impiegato pi\u00f9 di una volta perch\u00e9, nella maggior parte dei casi, al termine dell'episodio i tre vengono sconfitti e allontanati da un attacco di Pikachu. Questo causa l'esplosione del mecha o della mongolfiera (quest'ultima, per\u00f2, ritorna identica nell'occasione successiva).\nOgni membro del trio ha un passato travagliato. James, proveniente da una famiglia aristocratica e benestante, ha abbandonato la sua casa per dissidi coi suoi genitori, tra cui la costrizione a sposarsi con una donna facoltosa chiamata Jessiebelle. Jessie desiderava diventare infermiera, ma non potendo iscriversi a una normale scuola frequent\u00f2 quella riservata ai Chansey, trovandosi alla fine, per ovvi motivi, a dover abbandonare il suo sogno. Le strade dei due ragazzi si sono incrociate infine all'Accademia del Team Rocket, dalla quale si form\u00f2 l'iniziale duo. Infine Meowth, nato come Pok\u00e9mon randagio, ha imparato a parlare e a camminare su due zampe per far colpo su Meowzie, un'aristocratica esemplare femmina di Meowth che l'aveva sempre snobbato; anche dopo l'apprendimento, per\u00f2, Meowzie non ha degnato Meowth di uno sguardo, e ci\u00f2 l'ha spinto a darsi a una vita diversa.\nJessie, James e Meowth sono doppiati rispettivamente in giapponese da Megumi Hayashibara, Shin'ichir\u014d Miki e Inuko Inuyama; in italiano da Emanuela Pacotto, Simone D'Andrea e Giuseppe Calvetti (sostituito, a partire dalla settima stagione e nel ridoppiaggio delle prime, da Pietro Ubaldi).\nIn \"Pok\u00e9mon Giallo\", basato sull'anime, Jessie e James appaiono come mini-boss in frangenti in cui il giocatore deve sventare i piani del Team Rocket, come al termine del Monte Luna o in cima alla Torre Pok\u00e9mon a Lavandonia. I due personaggi appaiono anche nei videogiochi per console \"Pok\u00e9mon Puzzle League\" e \"Pok\u00e9mon Let's Go, Pikachu!\" e \"Let's Go, Eevee!\", e in diverse missioni nel videogioco mobile Pok\u00e9mon GO, accompagnati dalla tradizionale mongolfiera a forma di Meowth.\nAltri membri.\nNei videogiochi \"Pok\u00e9mon Oro HeartGold\" e \"Argento SoulSilver\" vengono introdotti nuovi membri dell'organizzazione: , , e .\nAlcuni membri che compaiono solo nella serie televisiva anime e nei film sono: la coppia composta da e , acerrimi rivali di Jessie e James; , e il , che tentano di catturare Raikou; il , che tenta di catturare Lugia; , che intende far evolvere i Magikarp con l'ausilio di una macchina artificiale; , il quale tenta di catturare Celebi in \"Pok\u00e9mon 4Ever\"; e , che aiuta Giovanni in \"Mewtwo Returns\". A partire dell'episodio \"Dolci ricordi\" viene introdotto il personaggio di Matori, segretaria di Giovanni divenuta in seguito un personaggio ricorrente.\nNel manga \"Pok\u00e9mon Adventures\" fanno parte del Team Rocket i tre capipalestra Lt. Surge, Sabrina e Koga. Al Settipelago fanno inoltre la loro comparsa tre nuovi generali: , e ."}
{"id": "2129334", "revid": "92723", "url": "https://it.wikipedia.org/wiki?curid=2129334", "title": "Innocenzo Fergnani", "text": "Biografia.\nPerito tecnico impiegato alle Ferrovie dello Stato, tra il 1942 e l'8 settembre 1943 prest\u00f2 servizio militare come sergente maggiore dell'aeronautica nella zona di Reggio Emilia.\nDopo l'armistizio pass\u00f2 in clandestinit\u00e0 nella zona di Vidiciatico di Lizzano in Belvedere nell'Appennino emiliano. Fallito un tentativo di costituire una base partigiana fu tra i primi bolognesi che si trasfer\u00ec presso il primo nucleo partigiano \u201cBoscarin (o Buscarin)\u201d che si era costituito nel bellunese.\nMor\u00ec dopo un'azione avvenuta a Forno di Zoldo, cadendo in un burrone in fase di ritirata, e i compagni del nucleo Boscarin decisero di continuare la lotta nel suo nome, ribattezzando la propria unit\u00e0.\n\u00c8 interessante ricordare che dai partigiani del Nucleo partigiano \"Luigi Boscarin\"/\"Tino Ferdiani\", comandati per un periodo anche da Paride Brunetti \u201cBruno\u201d, si diram\u00f2 l'organizzazione di una gran parte della lotta di Resistenza armata nella provincia di Belluno con la costituzione delle varie brigate partigiane (dalla \u201cNanetti\u201d alla Brigata Garibaldina Antonio Gramsci (Feltre).\nA Belluno, nel parco di Piazza Piloni, c'\u00e8 una lapide che lo ricorda con altri 18 partigiani bolognesi e ravennati caduti nella zona."}
{"id": "2129336", "revid": "3791", "url": "https://it.wikipedia.org/wiki?curid=2129336", "title": "Maddalena Laura Sirmen", "text": "Biografia.\nNacque da una famiglia aristocratica caduta in miseria e nel 1753, all'et\u00e0 di otto anni, inizi\u00f2 i suoi studi, presso uno degli orfanotrofi veneziani, l'Ospedale dei Mendicanti, nel quale fece l'intero percorso formativo musicale. Nel 1759, cominci\u00f2 a prendere lezioni dal grande \"Maestro delle Nazioni\", Giuseppe Tartini, il quale le invi\u00f2 il 5 marzo 1760 una famosa lettera nella quale descriveva i princ\u00ecpi basilari del proprio metodo didattico: un documento sulla tecnica violinistica che ebbe enorme successo durante tutto il XIX secolo ed ancora oggi studiato dagli specialisti del violinismo settecentesco. Inoltre, la Sirmen studi\u00f2 composizione con Ferdinando Bertoni, maestro del coro dell'Ospedale e con tutta probabilit\u00e0 anche con Tartini.\nL'unico motivo per cui una ragazza poteva lasciare l'Ospedale era il matrimonio. Tartini, che aveva preso a cuore il talento della giovanissima Maddalena, nel 1766 si adoper\u00f2 per combinare un matrimonio di comodo che la liberasse, trovandole al tempo stesso un contratto presso la corte di Dresda, ma il suo tentativo non and\u00f2 a buon fine. L'anno successivo ella si spos\u00f2 con il violinista e compositore Lodovico Sirmen (1738-1812).\nNel 1768 la coppia inizi\u00f2 un lungo viaggio che li porter\u00e0 a riscuotere grandi successi attraverso l'Europa. Suonarono a Torino e diverse volte ai Concert Spirituel a Parigi, dove nel 1769 pubblic\u00f2 sei quartetti per archi: anche se il frontespizio reca la didascalia \"Composti Da Lodovico, E Madelena Laura Syrmen\", stilisticamente tali composizioni sono interamente attribuibili a costei. Nel gennaio del 1771, la Sirmen fu a Londra, dove venne annunciata come \"the celebrated Mrs Lombardini Sirmen\"; ella riscosse numerosi consensi come violinista per due stagioni consecutive, suonando in varie serie di concerti e teatri, mentre nella seconda fu attiva con ugual successo come cantante. Sempre nella capitale inglese nel 1772-3 diede alle stampe i suoi sei concerti per violino Opera 3. Dopo il soggiorno inglese, suon\u00f2 e cant\u00f2 in diverse citt\u00e0 italiane, nuovamente a Parigi, a Dresda e nel 1783 a San Pietroburgo. Nel 1785 apparve nuovamente ai Concert Spirituel, dove tuttavia i suoi concerti per violino furono criticati per il loro stile ormai fuori moda. Declinando la sua carriera, la Sirmen si stabil\u00ec definitivamente a Ravenna e nella citt\u00e0 natale, dove trascorse il resto della sua vita.\nConsiderazioni sull'artista.\nLa Sirmen, una dei numerosi e celebri allievi della scuola di Tartini, fu in vita molto ammirata soprattutto come violinista. Egual successo non lo raggiunse, invece, come cantante lirica, cos\u00ec come testimonia Charles Burney relativamente al suo soggiorno londinese:\nLa musica della Sirmen fu ampiamente diffusa, conosciuta ed apprezzata nella sua epoca: i suoi concerti risultano essere stati ripresi in varie citt\u00e0 europee, tra cui Stoccolma nel 1774 e a Salisburgo nel 1778. \nEssa contribu\u00ec a traghettare le forme strumentali dal barocco al classicismo. In questo senso, sono interessanti taluni esperimenti, come l'alternanza di movimenti ritmici diversi all'interno del Rond\u00f2 finale dei suoi trii e quartetti, che si presentano in gran parte costituiti da due movimenti. Anche i concerti per violino presentano un momento importante della transizione stilistica tra il linguaggio tartiniano e quello classico di Mozart e Haydn; il primo movimento \u00e8 generalmente in forma sonata, il secondo in tempo binario e il terzo e ultimo movimento segue il modello del rond\u00f2. Tuttavia, negli anni ottanta del secolo, gi\u00e0 il suo stile era considerato alquanto sorpassato, ancorato com'era alla tradizione compositiva italiana della met\u00e0 del Settecento."}
{"id": "2129337", "revid": "599013", "url": "https://it.wikipedia.org/wiki?curid=2129337", "title": "Sami Khedira", "text": "Durante la sua carriera ha vinto 1 campionato tedesco (2007), 1 campionato spagnolo (2012), 2 Coppe del Re (2011 e 2014), 1 Supercoppa di Spagna (2012), 5 campionati italiani (2016, 2017, 2018, 2019 e 2020), 3 Coppe Italia (2016, 2017 e 2018), 2 Supercoppe italiane (2015 e 2018), la Champions League 2013-2014, la Supercoppa UEFA 2014 e il Mondiale per club 2014.\nCon la nazionale tedesca Under-21 \u00e8 stato campione d'Europa di categoria nel 2009. Dallo stesso anno \u00e8 stato convocato per giocare con la nazionale maggiore, con la quale ha preso parte a tre campionati del mondo (, e ) e due campionati d'Europa ( e ).\nBiografia.\nFiglio di padre tunisino e madre tedesca, Sami Khedira \u00e8 nato a Stoccarda. Anche suo fratello minore Rani \u00e8 calciatore. Khedira ha frequentato la modella tedesca Lena Gercke da maggio 2011 al 2015. Entrambi sono stati presentati in una cover story del \"GQ del\" febbraio 2012.\nCaratteristiche tecniche.\nCentrocampista centrale, ha giocato la maggior parte della sua carriera come mediano. Destro naturale, si distingue per dinamismo, forza fisica, visione di gioco e tecnica; grazie alla sua stazza, si \u00e8 inoltre reso protagonista di numerosi gol di testa, frutto dei suoi inserimenti offensivi. Nonostante sia stato spesso soggetto a infortuni, talvolta gravi, che gli hanno impedito di rendere al meglio nelle diverse squadre in cui ha militato, \u00e8 ritenuto essere uno dei centrocampisti pi\u00f9 forti della sua generazione.\nCarriera.\nGiocatore.\nClub.\nGli esordi, Stoccarda II e Stoccarda.\nSami Khedira inizia con il gioco del calcio nella \"F-Jugend\" del club \"TV \u00d6ffingen\", del quale il padre Lazhar era allenatore. Viene scoperto nel 1995 dallo Stoccarda, con il quale svolge tutta la trafila delle squadre giovanili, arrivando a vincere i titoli tedeschi di classe \"A-Jugend\" e \"B-Jugend\".\nDebutta in seconda squadra, militante in Regionalliga, nella stagione 2004-2005. Gioca saltuariamente, anche a causa di un grave infortunio al ginocchio che gli pregiudica la stagione 2005-2006, collezionando 21 presenze in 3 stagioni. Nel 2006-2007 l'allenatore Armin Veh lo inserisce nella rosa della prima squadra in Bundesliga, dove fa il suo debutto da subentrante il 1\u00ba ottobre 2006, durante la sesta di campionato sul terreno dell'Hertha Berlino.\nIl 29 ottobre 2006, durante la nona giornata, in casa contro lo Schalke 04, Khedira realizza i suoi primi gol in massima serie: mette infatti a segno una doppietta. Fin dalla prima stagione, viene schierato con regolarit\u00e0 e con un suo gol di testa all'ultima giornata contro l'Energie Cottbus, lo Stoccarda si assicura la vittoria del campionato 2006-2007. Nello stesso anno il club raggiunge la finale della coppa nazionale.\nFirma il primo contratto da professionista con il club del Baden-W\u00fcrttemberg il 29 gennaio 2007.\nReal Madrid.\nIl 30 luglio 2010 lo Stoccarda e il ufficializzano il passaggio del calciatore al club spagnolo. Il 29 agosto 2010 ha debuttato con la maglia dei madrileni nel pareggio esterno per 0-0 con il Maiorca. Ha terminato la stagione con la vittoria della Coppa del Re, mentre in campionato il Madrid si \u00e8 posizionato secondo. \nLa stagione successiva \u00e8 riuscito a realizzare il suo primo gol con il Real Madrid, nella partita della fase a gironi di Champions League giocata il 18 ottobre 2011 e vinta per 4-0 con i francesi del Lione. Il 21 aprile 2012 ha messo a segno il primo dei due gol con cui i \"blancos\" hanno vinto il \"Cl\u00e1sico\", superando il sul suo campo per 2-1; l'incontro si \u00e8 rivelato decisivo per la vittoria finale del campionato.\nInizia la stagione seguente vincendo la Supercoppa di Spagna 2012 nella doppia sfida contro il Barcellona.\nLa stagione 2013-2014 per Khedira \u00e8 particolarmente sfortunata. Con i Blancos colleziona solo 11 presenze in campionato, segnando anche 1 gol, e 4 in Champions League, prima dell'infortunio, rimediato in nazionale in seguito ad un contrasto con Andrea Pirlo, che lo tiene fuori fino al termine della stagione, riuscendo per\u00f2 a tornare in campo per la vittoriosa finale di Champions League disputata contro l'Atl\u00e9tico Madrid.\nL'annata 2014-2015 si apre con la conquista della Supercoppa europea, vinta il 12 agosto 2014 battendo 2-0 il Siviglia, vincitore dell'Europa League. Il 20 dicembre conquista il Mondiale per club, battendo 2-0 in finale il San Lorenzo. In Champions invece il Real non ripeter\u00e0 quanto fatto l'anno prima venendo eliminato in semifinale dalla Juventus. A fine stagione decide di non rinnovare il suo contratto in scadenza con il , rimanendo quindi svincolato.\nJuventus.\nIl 9 giugno 2015 viene ufficializzato l'accordo raggiunto tra la e il giocatore, che si lega ai bianconeri a partire dal 1\u00ba luglio seguente. Sceglie di indossare inizialmente la maglia numero 28, ma poi, in seguito alla scelta del suo compagno di squadra Paul Pogba di prendere la numero 10, opta per la maglia numero 6. Il 1\u00ba agosto, durante un'amichevole contro l'Olympique Marsiglia, \u00e8 costretto a lasciare il campo a causa di un infortunio alla gamba destra, che lo costringe ad uno stop di circa due mesi. Effettua il suo esordio ufficiale il 30 settembre nella partita di Champions League contro il Siviglia (vittoria dei bianconeri per 2-0). Segna il suo primo gol con la maglia bianconera il 4 ottobre, nella partita vinta per 3-1 contro il . Nonostante sia spesso vittima di problemi fisici, disputa una buona prima stagione alla Juventus, dando il suo contributo alla conquista del quinto scudetto consecutivo e della seconda Coppa Italia consecutiva (i primi per il tedesco).\n e nell'impiego in campo, vincendo la sua seconda Coppa Italia, terza di squadra, e il sesto scudetto consecutivo della Juventus, secondo personale (entrambi record della Juventus); disputa inoltre la finale di Champions League contro il , sua ex squadra, che si impone sui bianconeri per 4-1.\nIl 22 ottobre 2017 sigla la sua prima tripletta in carriera nella trasferta di campionato contro l', terminata 6-2 in favore dei campioni d'Italia. Il 7 marzo 2018, Khedira ha conseguito la sua centesima apparizione per la Juventus nella vittoria per 2-1 sul Tottenham allo stadio di Wembley, nella gara di ritorno degli ottavi di finale di UEFA Champions League, fornendo peraltro l'assist a Higua\u00edn per il gol del momentaneo pareggio. Chiude la stagione ottenendo il suo terzo \"double\" nazionale consecutivo e con un bottino di ben 9 reti realizzate in campionato, suo record personale.\nEsordisce nella nuova stagione di 2018-2019 segnando il gol che sblocca il risultato nella partita vinta 3-2 contro il . A riprova dell'ormai maturata \"leadership\" all'interno dello spogliatoio bianconero, da quest'annata gli viene frequentemente affidata la fascia di capitano ogni qual volta non \u00e8 in campo Chiellini, a cominciare dalla sfida del 16 settembre 2018 vinta 2-1 contro il Sassuolo. Il tedesco nonostante il buon inizio, durante il resto della stagione \u00e8 vittima di numerosi problemi fisici che ne limitano drasticamente il minutaggio in campo. Il 20 febbraio 2019 gli viene anche diagnosticata un'aritmia cardiaca che lo costringe a stare fuori per un mese. Il 20 aprile seguente, grazie al successo casalingo contro la Fiorentina (2-1), conquista il suo quarto Scudetto consecutivo con cinque giornate d'anticipo.\nAnche durante la stagione 2019-2020 il tedesco \u00e8 vittima di numerosi problemi fisici che ne limitano le presenze. In dicembre viene operato al ginocchio e al suo ritorno dopo la crisi COVID-19, il 19 giugno durante la preparazione alla gara di finale di Coppa Italia contro il Napoli, rimedia una \u201clesione parziale del tendine del muscolo lungo adduttore della coscia destra\u201d. La diagnosi \u00e8 tremenda: due-tre mesi di stop e, dunque, stagione finita. Conquista comunque il suo quinto scudetto consecutivo, seppur con un numero limitato di presenze, e senza andare in gol per la prima volta in campionato.\nNella stagione 2020-2021, nonostante non rientrasse pi\u00f9 nei piani della societ\u00e0 e del nuovo allenatore Andrea Pirlo, Khedira rifiuta la risoluzione anticipata del contratto. Per questa ragione, pur rimanendo alla Juventus, non viene inserito in lista per la UEFA Champions League e non viene mai convocato, neppure per le gare di campionato o Coppa Italia, venendo di fatto messo ai margini della rosa bianconera.\nHertha Berlino e ritiro.\nIl 1\u00ba febbraio 2021 rescinde il proprio contratto con la Juventus per poi accordarsi con l', con il quale debutta il 5 febbraio 2021 nella sconfitta di misura contro il .\nIl 19 maggio seguente annuncia il ritiro dal calcio giocato per problemi fisici.\nNazionale.\nNel 2009, come capitano della nazionale Under-21, allenata da Horst Hrubesch, vince il campionato d'Europa Under-21.\nIl 5 settembre 2009 debutta nella nazionale maggiore contro il .\nViene selezionato il 1\u00ba giugno 2010 per il in Sudafrica dal CT L\u00f6w. Esordisce nel il 13 giugno nella prima gara del girone vinta per 4-0 contro l'. Gioca da titolare in tutti gli incontri dei tedeschi, vincendo tutte e tre le gare della fase a gironi, agli ottavi contro e ai quarti contro l'. Con i teutonici, viene eliminato poi in semifinale contro la per 1-0. Nella finale per il terzo e quarto posto, mette anche a segno la sua prima rete in nazionale, quella del 3-2 decisivo, nella finale per il terzo posto contro l'.\nIl CT L\u00f6w lo inserisce nella lista dei 23 che prenderanno parte al , che si svolger\u00e0 in Polonia e Ucraina. Khedira, che disputa il suo primo Europeo, va in gol nella gara dei quarti contro la , terminata 4-2 per i tedeschi. La squadra verr\u00e0 eliminata al turno successivo per 2-1 contro l'.\nIl 15 novembre 2013, in occasione dell'amichevole a San Siro contro l'Italia terminata 1-1, durante uno scontro di gioco con Andrea Pirlo, Khedira si infortuna seriamente, lasciando anzitempo il terreno di gioco e riportando la rottura del legamento crociato anteriore del ginocchio destro, infortunio che lo ha tenuto lontano dai campi da gioco per sei mesi.\nRientrato dall'infortunio, verr\u00e0 incluso nella lista dei convocati per il in Brasile, dove Khedira conquista un posto da titolare nella formazione tedesca e nella semifinale contro il , vinta 7-1 dai tedeschi, mette a segno la quinta rete tedesca. Il 13 luglio 2014 Khedira non disputa la finale a causa di un infortunio, ma si laurea comunque campione del mondo grazie alla vittoria ottenuta in finale contro l'Argentina, battuta 1-0 ai tempi supplementari grazie al gol decisivo di G\u00f6tze.\nConvocato per il in Francia, scende in campo in cinque occasioni durante la manifestazione continentale. Prende parte anche al , in cui la Germania, a sorpresa, non supera la fase a gironi arrivando ultima.\nDopo il fallimentare Mondiale in Russia viene (a seguito di un colloquio tra allenatore e federazione) escluso dai piani futuri del commissario tecnico dei tedeschi Joachim L\u00f6w.\nDopo il ritiro.\nIl 28 maggio 2021 viene annunciato che sar\u00e0 commentatore sportivo dell'europeo 2020 per ESPN.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nCronologia presenze e reti in nazionale.\ncap.\ncap.\ncap.\ncap."}
{"id": "2129339", "revid": "149485", "url": "https://it.wikipedia.org/wiki?curid=2129339", "title": "Ico Migliore", "text": "Biografia.\nIco Migliore si laurea in architettura al Politecnico di Torino con Achille Castiglioni e inizia a lavorare al suo fianco al Politecnico di Milano dove rimane a vivere e sviluppa la sua attivit\u00e0 professionale. \nCome sportivo inizia a giocare a Hockey su ghiaccio a Torino. Successivamente, nella massima divisione nazionale, veste la maglia del Valpellice, per poi giocare tre stagioni a Bolzano e tre a Varese. Dal 1985 si trasferisce a Milano dove dal 1986 veste la maglia del Milano Saima, come capitano fino al 1990.\nAttivit\u00e0 sportiva.\nMigliore ha giocato nella massima serie con le maglie dell'HC Bolzano (1978-1980 e 1982-1983), dell'HC Valpellice (1981-1982), dei Mastini Varese (1983-86) e dell'HC Milano Saima (1988-1990), a cui si aggiungono due stagioni in B, sempre col Milano Saima (1986-88). Migliore ha vestito la maglia di capitano con i Mastini Varese e con HC Milano Saima.\nHa vinto due scudetti A1, entrambi col Bolzano (1978-79 e 1982-83) ed ha ottenuto due promozioni con il HC Valpellice e il HC Milano Saima.\nHa a lungo vestito la maglia della nazionale italiana (esordio con gol il 20 febbraio 1978 in un'amichevole persa 8-3 a Lugano contro la Svizzera B), disputando un'Olimpiade () e quattro mondiali (uno di gruppo A, 1983, e tre di gruppo B, 1985, 1986 e 1987) per cui ha vinto la Medaglia di Bronzo (1985) e una Medaglia d'Argento (1986). Nel mondiale a Canazei Migliore veste la maglia di capitano. \u00c8 medaglia di bronzo al valore sportivo conferita dal Comitato olimpico nazionale italiano.\nDirigente sportivo.\nDopo essersi ritirato, Migliore \u00e8 diventato un dirigente. Dapprima ha operato con il HC Milano Saima, fino allo scioglimento nel 1998, ha poi proseguito l'attivit\u00e0 all'interno del sodalizio provvisorio tra Milano Vipers e Cortina denominato SG Cortina-Milano, e quindi nei Milano Vipers stessi, nel ruolo di vice presidente, direttore generale e responsabile tecnico, per dieci anni. Con i Milano Vipers ha vinto, da dirigente, 5 scudetti consecutivi, 3 Coppe Italia e 3 Supercoppe italiane, oltre a una medaglia d'argento in Continental Cup nel 2002.\nDopo lo scioglimento della squadra da parte del presidente Alvise di Canossa, Migliore e Tiziano Terragni hanno dato vita all'Hockey Milano Rossoblu, che ha raccolto l'eredit\u00e0 dei Vipers ripartendo dalla serie A2, per ottenere la promozione nel 2012 e ritornare di nuovo nella massima divisione dalla stagione 2012-2013 ad oggi. Nel 2012 \u00e8 insignito con la Rosa Camuna dalla Regione Lombardia per l'impegno nella diffusione dello sport, mentre nel 2014 ritira in qualit\u00e0 di presidente per l'Hockey Milano Rosso Blu l'assegnazione dell\u2018Attestato di Benemerenza Civica - Ambrogino d\u2019Oro\u2019 da parte del Comune di Milano.\nHa mantenuto la carica di presidente fino al luglio del 2016, quando gli \u00e8 subentrato Fabio Cambiaghi. Migliore \u00e8 comunque rimasto nel consiglio di amministrazione con delega ai progetti internazionali.\nArchitetto e designer.\nNel 1997 fonda a Milano con Mara Servetto, sua socia e compagna, lo studio \"Migliore + Servetto Architects\", specializzato in progetti museali, allestimenti temporanei, interior e urban design e progetti di comunicazione. Dalla piccola alla grande scala, i suoi progetti sono caratterizzati da una costante ricerca nell\u2019uso della luce e delle nuove tecnologie, nell\u2019ottica di una nuova sostenibilit\u00e0 culturale.\nHa ricevuto numerosi premi e riconoscimenti internazionali, quali il XXI (2008), XXIII (2014) e XXV (2018) Compasso d\u2019Oro ADI (Ita), cinque Menzioni d'onore ADI Compasso d\u2019Oro (Ita), undici Red Dot Design Award (Ger), due German Design Award (Ger), due FX Interior Design Award (UK), l'Annual Exhibit Design Award (Usa), due International Design Award (Usa), l'ASAL Exhibition Design of the Year (Ita) e CNAPPC Best project of the Year 2018 (Ita)..\nNel 2010, i suoi progetti sono stati inclusi all'interno delle voce enciclopedica \u201cAllestire oggi \u2013 Progetti paradigmatici\u201d, scritta da Italo Lupi e Beppe Finessi per l'Enciclopedia Treccani del XXI Secolo, nella sezione dedicata allo spazio e alle arti.\nPer la sua esperienza nel campo dell'exhibition design, \u00e8 stato selezionato come uno dei nove membri della giuria che ha nominato i vincitori dei premi per i Partecipanti Ufficiali di Expo Milano 2015. Nel 2019 \u00e8 stato scelto come uno dei membri del comitato scientifico della III Biennale di Architettura di Pisa \u201cThe Time of Water\u201d. \nMigliore \u00e8 Professore Associato presso il Dipartimento di Design del Politecnico di Milano ed \u00e8 Chair Professor al College di Design presso la Dongseo University di Pusan, in Corea del Sud.\nAttivit\u00e0 di pubblicazione.\nIco Migliore ha scritto articoli e saggi per molte riviste italiane e internazionali di architettura e design, come \"Abitare\", \"Domus\", \"Interni\", \"Wallpaper*\", \"Frame\", \"Axis\", \"Bob\" e molte altre. \nHa firmato contributi testuali sull'interior, lo spatial e l'exhibition design, che sono apparsi in molti libri. Contribuisce alla narrazione dell\u2019evoluzione dell\u2019urban e interior design come autore di testi quali: \u201cTime to Exhibit: Directing Spatial Design and New Narrative Pathways\u201d (2019) pubblicato da Franco Angeli; \u201cDrawings by Ico Migliore. Sketches, Sceneries, Maps\u201d (2019) edito da A&amp;C Publishing; \u201cSpace Morphing Migliore + Servetto Temporary Architecture\u201d (2007) uscito per Five Continents.\nProgetti principali.\nMostre personali.\nForte di oltre 20 anni di ricerca e sperimentazione nel campo dell'interior e dello spatial design, ha realizzato numerose mostre personali, prevalentemente con Migliore + Servetto Architects, tra cui: \nVita privata.\nIl figlio Tommaso \u00e8 un giocatore di hockey su ghiaccio. La figlia Carola \u00e8 una schermitrice, specializzata nella spada."}
{"id": "2129340", "revid": "228587", "url": "https://it.wikipedia.org/wiki?curid=2129340", "title": "Nuyorican Poets Caf\u00e9", "text": "Nuyorican Poets Caf\u00e9 \u00e8 una organizzazione non profit di Alphabet City, Manhattan. \u00c8 una roccaforte del Nuyorican art movement newyorchese ed un importante punto di aggregazione per poesia, musica, hip hop, video, arti visuali e teatro.\nStoria.\nFondato attorno all' anno 1973, il Nuyorican Poets Caf\u00e9 inizi\u00f2 le sue attivit\u00e0 a casa di Miguel Algar\u00ecn, scrittore, poeta e docente alla Rutgers University, allora residente ad East Village, con l'assistente dei cofondatori Miguel Pi\u00f1ero, Bittman \"Bimbo\" Rivas, e Lucky Cienfuegos.\nDal 1975, il numero dei poeti che ruotavano attorno a questo ritrovo si fece consistente, tanto da costringere Algar\u00ecn ad affittare un pub, il Sunshine Caf\u00e8, sulla East 6th Street, che fu ribattezzato \"The Nuyoricans Poets Caf\u00e8\". Dal 1980, la crescente popolarit\u00e0 del ritrovo, costrinse nuovamente a cercare un ambiente pi\u00f9 grande e il \"Nuyorican Poets Caf\u00e8\" si trasfer\u00ec nell'attuale sede al 236, East 3rd Street, per poter ampliare le proprie attivit\u00e0.\nSpiegando la filosofia di fondo dell'organizzazione, Algar\u00ecn ha detto:\nWe must listen to one another. We must respect one another's habits and we must share the truth and the integrity that the voice of the poet so generously provide.\n\"Dobbiamo ascoltarci a vicenda. Dobbiamo rispettare le abitudine reciproche e condividere la verit\u00e0 e l'integrit\u00e0 che la voce dei poeti ci fornisce cos\u00ec generosamente.\"\nPoeti.\nOltre ad avere dato vita al programma itinerante di freestyle Braggin' Rites, che si tiene a New York, il Nuyorican Poets Caf\u00e8 conta poeti-attivisti come Bob Holman, Saul Williams, Sarah Jones e Beau Sia. Nel 1996, la poetessa, attrice ed attivista Caridad de la Luz fece il suo debutto artistico al caf\u00e8. Nello stesso tempo, dal movimento poetico neo-Nuyorican emerse la figura di Emanuel Xavier. Altri personaggi che sono passati dal Caf\u00e8 sono Miguel Pi\u00f1ero (cofondatore), Pedro Pietri (cofondatore), Tato Laviera, Piri Thomas, Sandra Mar\u00eda Esteves, Giannina Braschi, Zoraida Santiago, Esmeralda Santiago, Edwin Torres, Daniel Dumile, Willie Perdomo, Bonafide Rojas e Shaggy Flores.\nI poeti Nuyorican Edwin Torres, Finnegan the Poet, Lemon, Jack Castillo, Tom\u00e1s Riley e Adrian Arancibia sono regolari frequentatori del caf\u00e8.\nAlgar\u00edn, ormai ritiratosi dall'insegnamento alla Rutgers University, rimane un membro del Nuyorican Poets Caf\u00e9.\nDocumentari.\nNel 1994, il Nuyorican Poets Caf\u00e9 \u00e8 stato teatro di un breve documentario, della durata di 14 minuti, intitolato \"Nuyorican Poets Caf\u00e9\". Diretto, prodotto ed edito da Ray Santisteban, il documentario riprende le esibizioni del fondatori Miguel Algarin, nonch\u00e9 di Willie Perdomo, Ed Morales, Pedro Pietri e Carmen Bardeguez Brown. \"Nuyorican Poets Caf\u00e9\" vinse il premio come \"Best Documentary\" al New Latino Filmmaker's Festival del 1995, a Los Angeles.\nNel 1996, il Nuyorican Poets Caf\u00e9 Poetry Slam Team \u00e8 stato soffetto di un documentario dal titolo \"SlamNation\". Diretto da Paul Devlin, il documentario segue Bob Holman, fondatore del Nuyorican poetry slam e i poeti del 1996 Nuyorican team 1996 (Saul Williams, Beau Sia, Jessica Care Moore e muMs) nella trasferta a Portland, Oregon, nel quadro della \"National Poetry Slam\", una competizione nazionale a cadenza annuale. Il documentario documenta anche esibizioni di Marc Smith, Taylor Mali e Patricia Smith."}
{"id": "2129341", "revid": "1005847", "url": "https://it.wikipedia.org/wiki?curid=2129341", "title": "G\u00edvrufelli", "text": "G\u00edvrufelli \u00e8 una montagna alta 701 metri sul mare situata sull'isola di Streymoy, la maggiore dell'arcipelago delle Isole F\u00e6r \u00d8er, in Danimarca.\n\u00c8 la quarantacinquesima montagna, per altezza, dell'intero arcipelago, e la dodicesima, sempre per altezza, dell'isola."}
{"id": "2129342", "revid": "200568", "url": "https://it.wikipedia.org/wiki?curid=2129342", "title": "Ruota fonica", "text": "La ruota fonica \u00e8 una ruota che fa parte di un dispositivo per il controllo di un moto angolare; la ruota e il dispositivo possono essere di vario tipo.\nOrigine del nome.\nLa ruota fonica \u00e8 stata inventata da L. R. Wilberforce (1894) allo scopo di determinare la frequenza di vibrazione di un diapason. Il suo nome deriva dal fatto che, facendola ruotare davanti ad un microfono, produce un suono. Viene impiegata, infatti, negli strumenti elettromeccanici quali il Telharmonium e l'organo Hammond.\nTipo.\nLa ruota fonica strutturalmente pu\u00f2 presentare:\nSi classificano secondo le loro caratteristiche fisiche in:\nUso.\nQueste ruote servono per la determinazione della velocit\u00e0 di rotazione o della posizione angolare di un qualsiasi perno, motore o altro componente meccanico.\nApplicazione.\nLa ruota fonica viene usata per individuare la posizione di un elemento, come nel caso del mouse o per controllare il rallentamento, o bloccaggio, di un elemento nei sistemi ABS. Viene anche impiegata nei tachimetri e negli impianti di accensione per rilevare la posizione angolare dell'albero motore.\nFunzionamento.\nIl principio della ruota fonica induttiva si basa sulla legge di Faraday o dell'induzione elettromagnetica. L'allontanarsi ed avvicinarsi delle prominenze, costruite in materiale ferromagnetico, causa una variazione del flusso del campo magnetico nelle vicinanze di un sensore di prossimit\u00e0, detto \"pick up\", costituito da una bobina avvolta attorno ad un magnete permanente e collegata al terminale di rilevamento della velocit\u00e0 angolare. La variazione di flusso fa nascere nella bobina una corrente indotta alternata (ad impulsi di tipo sinusoidale), che viene letta dal terminale; ad ogni impulso corrisponde una prominenza o dente.\nLa ruota fonica ottica (encoder) \u00e8 invece costituita da un laser e da un sensore di ritorno che rileva il raggio laser riflesso: il materiale opaco assorbe completamente il laser mentre quello riflettente lo restituisce come riflesso, ad ogni passaggio da opaco a riflettente corrisponde un segnale che viene inviato al terminale.\nLa ruota fonica capacitiva, infine, molto usata per le rotelle di regolazione volume di nuova generazione (cio\u00e8 quelle che possono girare all'infinito, senza fine corsa), \u00e8 costituita da una ruota con dei piccoli denti a cui \u00e8 collegata una linea elettrica.\nIl sensore \"pick-up\" \u00e8 questa volta un semplice polo di contatto, che viene toccato dai denti in fase di rotazione.\nOgni dente corrisponde ad una chiusura istantanea di circuito, con conseguente impulso elettrico, seguita immediatamente dalla riapertura del contatto.\nLa frequenza con cui il circuito si apre e chiude (cio\u00e8 il numero di impulsi nell'unit\u00e0 di tempo), viene letta dal terminale che calcola quindi la velocit\u00e0 in base al numero di impulsi in rapporto al numero di denti. \nI terminali (generalmente elettronici) calcolano in base al numero di \"denti\" della ruota (magnetica-induttiva) o al numero di segmenti opachi e riflettenti (ruota ottica) la velocit\u00e0 angolare di rotazione della ruota e del perno ad essa vincolato."}
{"id": "2129343", "revid": "77929", "url": "https://it.wikipedia.org/wiki?curid=2129343", "title": "Tino Ferdiani", "text": ""}
{"id": "2129344", "revid": "1705737", "url": "https://it.wikipedia.org/wiki?curid=2129344", "title": "F\u00e6r \u00d8er", "text": "Le F\u00e6r \u00d8er (in italiano anche: Isole Faroe, Feroe o Feringe; in faroese: \"F\u00f8royar\"; e in danese: \"F\u00e6r\u00f8erne\") sono le 18 isole che formano un arcipelago situato al largo delle coste settentrionali dell'Europa, tra il Mare di Norvegia e il nord dell'Oceano Atlantico, in mezzo tra l'Islanda e la Scozia.\nLe isole sono una Nazione costitutiva del Regno di Danimarca e del Folketing, ovvero il Parlamento danese, che comprende anche Danimarca e Groenlandia. Hanno ottenuto l'autonomia nel 1948 e nel corso degli anni hanno acquisito il controllo su quasi tutte le questioni di politica interna, ma non la difesa e gli affari esteri. Con l'eccezione di una piccola forza di polizia e guardia costiera, non hanno una forza militare organizzata, che rimane responsabilit\u00e0 della Danimarca.\nLe F\u00e6r \u00d8er hanno legami tradizionali con l'Islanda, le Shetland e le Orcadi, le Ebridi e la Groenlandia. L'arcipelago si separ\u00f2 politicamente dalla Norvegia nel 1815. Le F\u00e6r \u00d8er hanno due rappresentanti nel Consiglio nordico (il forum di cooperazione dei governi dei Paesi nordici). Con l'Islanda, l'Irlanda e il Regno Unito, le F\u00e6r \u00d8er si contendono l'isolotto di Rockall.\nEtimologia.\nIl testo pi\u00f9 antico che descrive le isole \u00e8 il \"Liber de mensura orbis terrae\" del monaco irlandese Dicuil, scritto nell'anno 825, in cui vengono descritti i viaggi di alcuni monaci scozzesi nelle isole. Sebbene non nomini le isole F\u00e6r \u00d8er, la descrizione si adatta molto bene all'arcipelago, come notato gi\u00e0 da A. Letronne nel 1814. Dicuil mette in evidenza la grande quantit\u00e0 di ovini presenti sull'isola, da cui \"F\u00e6r\", che in lingua norrena significa \"pecore\", mentre \"\u00d8er\" sarebbe una forma plurale di \"\u00f8\", \"isola\", parola rimasta anche nel danese moderno. F\u00e6r \u00d8er significherebbe quindi \"isole delle pecore\".\nIl toponimo \"F\u00e6r \u00d8er\" (in feringio \"F\u00f8royar\" e in danese \"F\u00e6r\u00f8erne\") che dava anche il nome latino alla soppressa diocesi cattolica delle isole, la cui prima parte \u00e8 attestata in norreno nella forma scritta \"f\u00e6r\", viene tradizionalmente interpretata secondo il danese \"f\u00e5re-\u00f8erne\", \"isole delle pecore\". Troviamo per la prima volta questa interpretazione nella \"Historia Norvegi\u00e6\", dove l'errata lezione nordica \"farcar\" \u00e8 tradotta con \"insul\u00e6 ovium;\" il testo aggiunge che i coltivatori faroesi possedevano ricchi greggi di pecore composte da migliaia di capi. La difficolt\u00e0 \u00e8 che il termine \"f\u00e5re/f\u00e6r\" \u00e8 scomparso nelle lingue scandinave occidentali (\"pecora\" in norreno \u00e8 anche \"sau\u00f0r\", da cui il feringio \"sey\u00f0ur\" e il norvegese \"sau\"). \nStoria.\nLa storia delle origini dell'arcipelago delle F\u00e6r \u00d8er non \u00e8 ben nota, anche se si ritiene che derivi dalla conquista dello stesso ad opera dei coloni vichinghi di Naddoddr, scopritore dell'Islanda. Si pensa che anche monaci irlandesi giunti dalla vicina Scozia o direttamente dall'Irlanda verso il VI secolo abbiano abitato le isole. Si suppone che San Brendano di Clonfert, monaco irlandese e Papar abbiano visitato le F\u00e6r \u00d8er in due o tre occasioni (512-530), nominando due delle isole \"Sheep Island\" e \"Paradise Island of Birds\". Nel tardo settimo secolo e agli inizi del secolo ottavo, nelle isole era frequente la presenza di monaci provenienti dall'Irlanda, per opera di conversione ed evangelizzazione, ma anche solo per la solitudine del romitaggio.\nSecondo la \"Saga dei Faroesi\", gli emigranti che lasciarono la Norvegia per sfuggire alla tirannia di Harald I si insediarono nelle isole all'incirca all'inizio del IX secolo. Nell'XI secolo venne introdotto il Cristianesimo da Sigmundur Brestirson, rifugiatosi in Norvegia dopo che la sua famiglia, originaria delle isole del sud, era stata sterminata nel corso di un'invasione degli abitanti delle isole del nord. Sigmundur Brestirson venne poi inviato a conquistare le isole dal re di Norvegia Olaf I. Dopo aver preso possesso delle isole, Sigmundur Brestirson fu assassinato, ma i norvegesi mantennero il loro controllo fino al 1397, quando la Norvegia entr\u00f2 in un'unione con la Danimarca, che gradualmente evolse nella doppia monarchia Danese-Norvegese. La riforma protestante raggiunse le F\u00e6r \u00d8er nel 1538. Quando la Norvegia venne separata dalla Danimarca con il trattato di Kiel del 1814, fu la Danimarca a mantenere il possesso delle F\u00e6r \u00d8er.\nIl monopolio danese del commercio con le F\u00e6r \u00d8er fu abolito nel 1856. Il paese cominci\u00f2 allora a svilupparsi in una nazione moderna, dedita principalmente alla pesca, e con una propria flotta. Il risveglio dei sentimenti nazionali, cominciato nel 1888, fu all'inizio orientato sull'ambito culturale, in particolare sulla rinascita della lingua faroese. Dopo il 1906 si rafforz\u00f2 l'indipendentismo politico, con la fondazione dei primi partiti politici delle F\u00e6r \u00d8er.\nOccupazione britannica.\nIl 12 aprile 1940, le F\u00e6r \u00d8er furono occupate dalle truppe del Regno Unito, come contromossa all'invasione della Danimarca da parte della Germania nazista. Questa azione fu decisa per scongiurare una possibile occupazione tedesca nelle isole, che avrebbe potuto avere gravi conseguenze per gli esiti della seconda battaglia dell'Atlantico. Tra il 1942 e il 1943 gli Inglesi costruirono l'unico aeroporto delle F\u00e6r \u00d8er, l'aeroporto di V\u00e1gar.\nIl controllo delle isole ritorn\u00f2 alla Danimarca dopo la guerra, ma nel 1948 venne introdotta la cosiddetta Hjemmestyre (o, in feringio, \"Heimast\u00fdrisl\u00f3gin\"), che garantiva un alto grado di autonomia locale. Le F\u00e6r \u00d8er scelsero di non unirsi alla Danimarca al momento del suo ingresso nella Comunit\u00e0 europea, ora Unione europea, nel 1973. Le isole hanno incontrato considerevoli difficolt\u00e0 economiche in seguito al crollo dell'industria della pesca nei primi anni novanta, ma da allora si sono moltiplicati gli sforzi per aumentare il grado di diversificazione dell'economia. Nel frattempo \u00e8 cresciuto il sostegno popolare per l'indipendenza, che \u00e8 l'obiettivo dell'attuale governo.\nGeografia.\nLe F\u00e6r \u00d8er sono un arcipelago formato da 18 isole, al largo delle coste settentrionali dell'Europa, tra il Mare di Norvegia e il nord dell'oceano Atlantico, a met\u00e0 strada tra l'Islanda e la Norvegia. Le loro coordinate sono , hanno una superficie di , e non presentano grandi laghi o fiumi. La linea costiera si estende per , \u00e8 contornata in molti punti da scogliere e ovviamente non ha confini di terra con alcun paese. Le isole sono scoscese e rocciose, con pochi picchi. Il punto pi\u00f9 alto \u00e8 il Sl\u00e6ttaratindur, 882 metri sopra il livello del mare. La sola isola disabitata \u00e8 L\u00edtla D\u00edmun.\nLe 18 isole di cui si diceva sopra sono Fugloy, Sv\u00ednoy, Bor\u00f0oy, Vi\u00f0oy, Kunoy, Kalsoy, Eysturoy, Streymoy, V\u00e1gar, Mykines, Hestur, Koltur, N\u00f3lsoy, Sandoy, Sk\u00favoy, St\u00f3ra D\u00edmun, L\u00edtla D\u00edmun e Su\u00f0uroy.\nClima.\nSecondo la classificazione dei climi di K\u00f6ppen, le F\u00e6r \u00d8er hanno un clima oceanico subpolare. Tuttavia, \u00e8 fortemente rilevante l'influenza riscaldante esercitata qui dall'Oceano Atlantico, e in particolare dalla corrente nord-atlantica. Questo, unito al continuo transito di perturbazioni provenienti da nord-ovest, garantisce inverni miti (con la temperatura media compresa tra i e i 4\u00a0\u00b0C) ed estati fresche (temperatura media tra 9,5\u00a0\u00b0C e 10,5\u00a0\u00b0C).\nLe isole spesso sono battute dal vento e avvolte nella nebbia. Hanno inoltre un cielo quasi sempre coperto, tanto che in media si registrano 260 giorni all'anno con precipitazioni e che i giorni soleggiati risultano pi\u00f9 rari di quelli nuvolosi. Le isole si trovano proprio lungo il percorso di depressioni in movimento verso nord-est, e questo significa che si possono avere forti venti e pesanti piogge in ogni periodo dell'anno.\nIl 5 settembre 1966 le F\u00e6r \u00d8er furono colpite dall'uragano Faith, con venti che superarono i . Poco dopo aver colpito la capitale T\u00f3rshavn, esso fu declassato a \"tempesta extratropicale\".\nLa registrazione dei dati meteorologici nelle F\u00e6r \u00d8er prese avvio nel 1867.\nSociet\u00e0.\nDemografia.\nLa maggior parte della popolazione \u00e8 di etnia faroese, di origini scandinave e celtiche.\nIl faroese o feringio \u00e8 parlato da tutti e quasi tutti parlano anche il danese.\nPressoch\u00e9 tutta la popolazione parla correntemente l'inglese, insegnato nelle scuole fin dall'et\u00e0 di cinque anni. Tra le altre lingue in genere si insegnano danese e norvegese.\nLa popolazione \u00e8 distribuita sulla maggior parte del paese; solo recentemente si \u00e8 avuto un significativo aumento dell'urbanizzazione. Le isole inoltre possiedono il tasso di fertilit\u00e0 pi\u00f9 alto di tutta l'Europa, con 2,6 figli per coppia contro la media europea di 1,3.\nL'industrializzazione \u00e8 stata significativamente decentralizzata; il paese ha quindi potuto mantenere in modo significativo la propria cultura contadina. I villaggi dotati di strutture portuali insufficienti non hanno potuto beneficiare pienamente della conversione dall'agricoltura all'economia basata sulla pesca, e nelle zone agricole pi\u00f9 periferiche restano solo pochi giovani. Queste zone, come Fugloy, Sv\u00ednoy, Mykines, Sk\u00favoy e St\u00f3ra D\u00edmun, che hanno limitate reti di comunicazione col resto del paese, non possono sempre essere raggiunte a causa del cattivo tempo. Nei decenni trascorsi, la struttura sociale organizzata sulla base dei villaggi \u00e8 stata sottoposta a notevoli pressioni, mentre vi \u00e8 stata una crescita dei \"centri\" che possono offrire le merci e i servizi richiesti dalle periferie. I negozi e i centri di servizio sono dunque stati spostati dai villaggi verso i centri urbanizzati.\nA dispetto di quanto potrebbe apparire, la popolazione faroese \u00e8 moderna e dinamica; l'uso delle carte di credito \u00e8 ovunque diffuso (persino in tutti i taxi), cos\u00ec come quello di internet.\nIl crimine \u00e8 ridotto ai minimi termini, si conta solo qualche incidente dovuto all'alcool. .\nLingua.\nLa lingua nazionale \u00e8 il faroese, idioma indoeuropeo appartenente al gruppo delle lingue germaniche e al sottogruppo del germanico settentrionale (o scandin\u00e0vo), assieme al danese, al norvegese (bokm\u00e5l e nynorsk), allo svedese e all'islandese.\nUna delle pi\u00f9 note canzoni scritte in faroese \u00e8 \"Ormurin langi\".\nReligione.\nSecondo le statistiche ufficiali del 2019, il 79,7 % dei Faroesi fa riferimento alla Chiesa Luterana dello Stato (F\u00f3lkakirkjan), resasi indipendente dalla chiesa luterana danese a partire dal 29 luglio 2007. Nelle F\u00e6r \u00d8er vi \u00e8 inoltre una piccola comunit\u00e0 di cattolici, soprattutto stranieri, che hanno il loro centro nella chiesa di Santa Maria a T\u00f3rshavn (vedi la voce Chiesa cattolica nelle F\u00e6r \u00d8er) e quattro congregazioni di Testimoni di Geova.\nPolitica.\nLa divisione amministrativa \u00e8 basata sulle isole: vi sono 29 comuni con circa 120 citt\u00e0 e villaggi.\nViene ancora oggi utilizzata la tradizionale divisione in \"s\u00fdslur\". Il termine \"s\u00fdsla\" significa distretto e, sebbene oggi siano solo distretti di polizia, i s\u00fdslur vengono ancora utilizzati nel linguaggio comune per indicare una regione geografica.\nNel passato, ciascun s\u00fdsla aveva una propria assemblea, o ting, chiamata \"v\u00e1rting\". I sei s\u00fdslur sono:\nOggi, le elezioni sono tenute nei comuni per i rappresentanti del parlamento nazionale, il L\u00f8gting. Le F\u00e6r \u00d8er, come parte del Regno di Danimarca, eleggono anche dei rappresentanti che siedono nel parlamento danese, il Folketing. Per le elezioni del L\u00f8gting ci sono 7 distretti elettorali, ciascun comprendente un \"s\u00fdslur\", mentre l'isola di Streymoy \u00e8 divisa in una parte nord e sud (regione T\u00f3rshavn).\nIl Governo delle F\u00e6r \u00d8er esercita il potere esecutivo negli affari locali. Il capo di governo \u00e8 chiamato L\u00f8gma\u00f0ur o \"Primo Ministro\". Ogni altro membro del gabinetto \u00e8 chiamato \"Landsst\u00fdrisma\u00f0ur\".\nL'ufficio del primo ministro, nel centro della capitale, \u00e8 sempre aperto e chiunque voglia esporre un problema o una lamentela \u00e8 libero di farlo.\nLe F\u00e6r \u00d8er e la Danimarca.\nIl Trattato di Kiel del 1814 pose fine all'unione tra Danimarca e Norvegia. La Norvegia pass\u00f2 sotto il controllo del Re di Svezia, ma le F\u00e6r \u00d8er, l'Islanda e la Groenlandia rimasero in mani danesi. In seguito a questi eventi, il L\u00f8gting fu sciolto nel 1816, e il governo delle F\u00e6r \u00d8er divenne quello di una regione della Danimarca, con un Prefetto incaricato del controllo delle isole. Nel 1852 il L\u00f8gting venne ristabilito, ma fino al 1948 non ebbe altri poteri al di fuori di quelli consultivi.\nAlla fine della seconda guerra mondiale, parte della popolazione era favorevole all'indipendenza dalla Danimarca, e il 14 settembre 1946 si tenne un referendum sull'eventuale secessione. Era la prima volta in cui i Faroesi avevano l'opportunit\u00e0 di esprimersi a favore dell'indipendenza o di scegliere di continuare a far parte del Regno di Danimarca. Il risultato del referendum produsse una piccola maggioranza a favore della secessione, ma fu immediatamente seguito da alcuni eventi che impedirono di portare a termine la separazione dalla Danimarca.\nLa maggioranza nel parlamento faroese cadde e, in seguito a nuove elezioni, i partiti contrari all'uscita dal Regno di Danimarca, avendo visto crescere il loro elettorato, formarono una coalizione e decisero di non approvare la secessione. Al suo posto venne raggiunto un compromesso e il parlamento danese approv\u00f2 un regime di ampia autonomia, detto anche Home Rule, che entr\u00f2 in vigore nel 1948. Le F\u00e6r \u00d8er cessarono cos\u00ec di essere considerate una dipendenza della Danimarca, ottennero un ampio controllo sui propri affari e un sostegno economico annuale non irrilevante dalla Danimarca.\nGli isolani sono a tutt'oggi divisi tra quelli favorevoli all'indipendenza e quelli che preferiscono continuare a essere parte del Regno di Danimarca, con numerose opinioni intermedie. Alcuni sono a favore di un'immediata e unilaterale dichiarazione d'indipendenza, altri ritengono sia necessario raggiungere l'autonomia gradatamente e in pieno consenso con il governo danese. Sono anche molti coloro che accettano di buon grado un graduale incremento dell'autonomia, ma sempre mantenendo un forte legame con la Danimarca.\nNel marzo del 2000 sono stati avviati i negoziati sull'indipendenza con il governo danese.\nIn seguito al Trattato di Famjin del 29 marzo 2005 stipulato tra la Danimarca e le F\u00e6r \u00d8er, le isole acquisiscono una sempre maggiore autonomia nel campo della politica estera e della sicurezza.\nLe F\u00e6r \u00d8er e l'UE.\nLe F\u00e6r \u00d8er non fanno parte dell'UE. Un protocollo al trattato di adesione della Danimarca alla Comunit\u00e0 europea afferma che i cittadini danesi che risiedono nelle F\u00e6r \u00d8er non devono essere considerati cittadini europei ai sensi del trattato. Le F\u00e6r \u00d8er non hanno aderito al trattato di Schengen, che consente la libera circolazione tra i Paesi aderenti; tuttavia, essendo le isole parte dell'Unione nordica dei passaporti, non esistono controlli di frontiera tra l'arcipelago e l'area Schengen.\nEconomia.\nDopo un periodo di crisi economica nei recenti anni novanta, che ha portato a un drastico calo dell'attivit\u00e0 di pesca, negli ultimi pochi anni le F\u00e6r \u00d8er si sono riprese, e la disoccupazione \u00e8 scesa al 5% a met\u00e0 1998, per poi tuttavia risalire negli anni successivi. Tuttavia, la quasi totale dipendenza nella pesca fa s\u00ec che l'economia resti estremamente vulnerabile. I faroesi sperano di ampliare la loro base economica costruendo nuove strutture per il processo dei prodotti ittici. Il petrolio trovato vicino alle F\u00e6r \u00d8er d\u00e0 una speranza per l'esistenza di giacimenti nell'area circostante, che potrebbero garantire una sicura prosperit\u00e0 economica.\nDal 2000, sono stati promossi nelle Isole la tecnologia dell'informazione e alcuni progetti economici per attrarre nuovi investimenti. Il risultato di questi progetti non \u00e8 ancora noto, ma si spera possa portare una migliore economia di mercato nelle F\u00e6r \u00d8er.\nLe F\u00e6r \u00d8er hanno una bassa percentuale di disoccupazione, ma questo non \u00e8 necessariamente segno di una riconversione economica, dal momento che giovani e studenti si spostano in Danimarca e in altri paesi una volta terminata la scuola dell'obbligo. Rimane nelle Isole una fascia di popolazione di et\u00e0 medio-alta, che non ha gli strumenti e le conoscenze per espandere l'utilizzo delle tecnologie moderne nelle F\u00e6r \u00d8er.\nSi segnalano alcune esperienze positive nell'utilizzo delle energie rinnovabili (in particolare, fornita dal moto ondoso), la cui quota ammonta al 45% del totale del consumo energetico dell'arcipelago.\nLa caccia ai cetacei.\nLa caccia ai globicefali, o Grindadr\u00e1p, \u00e8 una tradizione per i faroesi. Un tempo costituiva un'attivit\u00e0 economica in quanto le carni dei cetacei uccisi venivano consumate dagli abitanti. La maggior parte di essi la considera parte della propria cultura e non condivide le tesi di chi ne chiede l'abolizione. Voci critiche per\u00f2 contestano la sostanza e la modalit\u00e0 con cui ha luogo la mattanza e sono molteplici le iniziative a tutela dei cetacei. In particolare \u00e8 criticata la tradizionale cruenta caccia che avviene all'inizio di ogni estate, in cui anche oltre un migliaio di globicefali, specie di cetacei chiamati anche balena pilota e balena dalle pinne lunghe, vengono spinti in prossimit\u00e0 delle spiagge e uccise con ami, lame e funi. Ogni anno vengono sgozzate circa 600 balene e 35-40 delfini. Nel 1940 ne furono uccisi 1200. Nel mese di settembre del 2021 \u00e8 stata raggiunta la cifra record di 1500 delfini uccisi.\nTrasporti.\nSull'isola V\u00e1gar \u00e8 attivo l'omonimo aeroporto, da cui partono voli per diverse destinazioni in Danimarca e in Europa, mentre dal porto di T\u00f3rshavn ci sono collegamenti regolari con nave-traghetto per Norvegia e Danimarca.\nA causa del territorio roccioso e scosceso delle F\u00e6r \u00d8er, per lungo tempo il suo sistema di trasporti non \u00e8 stato tanto esteso quanto quello di altri Paesi. Questa situazione \u00e8 cambiata, e oggi le infrastrutture sono state sviluppate estensivamente. Circa l'80% della popolazione nelle isole \u00e8 connessa da tunnel che passano al di sotto delle acque, da ponti e da argini che collegano le tre isole pi\u00f9 grandi nel nord-est, mentre le altre due maggiori isole a sud sono connesse alla concentrazione urbana settentrionale con moderni e veloci traghetti.\nIn particolare il tunnel Nor\u00f0oyatunnilin, lungo 6300 metri sotto lo stretto del Leirv\u00edksfj\u00f8r\u00f0ur, che collega la citt\u00e0 di Klaksv\u00edk sull'isola di Bor\u00f0oy con la citt\u00e0 di Leirv\u00edk sull'isola di Eysturoy ha velocizzato i collegamenti all'interno delle isole.\nCi sono buone strade che collegano ogni villaggio nelle isole, eccetto sette piccole isole dove sorge un solo villaggio che sono comunque collegate con navette che le raggiungono almeno due volte al giorno. A oggi altri tunnel sono in progettazione per migliorare ulteriormente un gi\u00e0 ottimo ed efficiente sistema stradale.\nCultura.\nMusica.\nLe F\u00e6r \u00d8er vivono un grande momento di produzione musicale, con moltissimi artisti, in solo o in gruppo, che animano la scena discografica faroese. Originario delle isole F\u00e6r \u00d8er \u00e8 il cantautore Teitur Lassen, la cantante Eiv\u00f8r P\u00e1lsd\u00f3ttir e il gruppo viking metal T\u00fdr, che hanno raggiunto un discreto successo internazionale.\nProduzione letteraria.\nLa produzione letteraria faroese si basa fino al XX secolo sui racconti popolari faroesi: tra questi ricordiamo la Saga dei Faroesi.\nNel XX secolo si afferma la figura dello scrittore William Heinesen, che rinunci\u00f2 alla candidatura per l'assegnazione del Premio Nobel per la Letteratura, e che scrisse romanzi sociali sulla sua terra.\nSport.\nAi campionati europei giovanili di nuoto 2008 disputatisi a Belgrado, P\u00e1l Joensen ha dominato le gare di stile libero in lunga distanza (400, 800 e 1500 metri). Il nuotatore s'\u00e8 poi confermato su grandi livelli ai campionati europei di nuoto del 2010 e del 2014, riuscendo a ottenere medaglie d'argento nei 1500 stile libero in entrambe le competizioni sempre nella medesima disciplina.\nEsiste una squadra nazionale di calcio che non ha mai ottenuto risultati di rilievo. I suoi giocatori non sono professionisti. Ha vinto la prima gara ufficiale il 12 settembre 1990, valevole per le qualificazioni agli Europei di Svezia 1992: la partita era F\u00e6r \u00d8er-Austria (1-0) giocata in Svezia, a Landskrona.\nFestivit\u00e0 nazionale.\n29 luglio: Olavsoka commemora la morte di Sant'Olav, re di Norvegia\nAltre ricorrenze nazionali.\n25 aprile: Giorno della Bandiera delle F\u00e6r \u00d8er, dal 1940"}
{"id": "2129346", "revid": "124691283", "url": "https://it.wikipedia.org/wiki?curid=2129346", "title": "New Castle (Delaware)", "text": "New Castle \u00e8 una citt\u00e0 situata nella Contea di New Castle, nello Stato degli Stati Uniti del Delaware. Secondo una stima del 2006 del Censis Bureau, la popolazione della citt\u00e0 era di 4.836 persone. Spesso la citt\u00e0 di New Castle viene chiamata Old New Castle.\nStoria.\nNew Castle fu fondata ufficialmente dagli olandesi nel 1651, al tempo di Peter Stuyvesant, sul sito di un antico villaggio indiano, \"Tomakonck\" (\"luogo del castoro\"). Il primo nome del paese fu \"Fort Casimir\". Successivamente cambi\u00f2 il nome in \"Trefaldigheet\" (\"Trinit\u00e0\"), a causa della presa della citt\u00e0 da parte degli svedesi il giorno della domenica della Trinit\u00e0, nel 1654. L'anno successivo fu nuovamente conquistata dagli olandesi, e ancora cambi\u00f2 il nome, questa vola in \"Nieuw Amstel\". Nel 1644 con l'intervento dell'inglese Robert Carr, la citt\u00e0 pass\u00f2 ai britannici, che mutarono il nome in New Castle.\nNel 1680 la regione fu affidata a William Penn da parte del Duca di York, dove sbarc\u00f2 per la prima volta in America nel 1682. Contrario a questa decisione era Charles Calvert, Duca di Baltimora, e scattarono polemiche riguardo al confine fra i due stati. La guglia della Court House - primo campidoglio del Delaware - fu scelto come centro del cerchio largo 12 miglia che avrebbe stabilito il confine fra il Delaware e il Maryland, la cosiddetta \"Mason-Dixon Line\". Il fiume Delaware in parte rientr\u00f2 nella spartizione del territorio fra i due stati.\nConfini come il \"Mason-Dixon\" servirono anche a spartire i territori degli Stati del nord da quelli schiavisti, come allora era anche il Delaware. Nonostante ci\u00f2, nella contea pi\u00f9 a nord, quella proprio di New Castle, vi era gi\u00e0 un'industria sviluppata e vi erano pi\u00f9 affinit\u00e0 con gli Stati del nord anche dal punto di vista sociale, mentre nelle contee meridionali del Kent e del Sussex l'agricoltura era ancora alla base dell'economia. Durante la Guerra di secessione americana il Delaware prefer\u00ec non schierarsi.\nPrima dello spostamento voluto da William Penn verso Philadelphia, New Castle era il centro politico delle colonie. Dopo la sua partenza lo Stato del Delaware volle una propria legislazione, che finalmente giunse nel 1702. New Castle fino alla Rivoluzione americana rimase capitale dello Stato, prima che gli uffici venissero spostati pi\u00f9 a sud verso Dover. Due firmatari della Dichiarazione d'indipendenza erano originari di New Castle, vale a dire Thomas McKean e George Read.\nNew Castle fu anche terminale orientale della New Castle and Frenchtown Railroad, la seconda pi\u00f9 vecchia ferrovia del paese (1832). Essa attraversava tutta la regione della Delmarva verso il Maryland, fino a giungere al grande centro di Baltimora.\nGeografia fisica.\nSecondo il Census Bureau la citt\u00e0 ha un'area totale di 3.2\u00a0miglia quadrate (8.2\u00a0km\u00b2), di cui 3.0\u00a0miglia quadrate (7.9\u00a0km\u00b2) \u00e8 terra e 0.1\u00a0miglia quadrate (0.3\u00a0km\u00b2) (3.79%) \u00e8 acqua.\nNew Castle si trova a circa 10\u00a0km sud da Wilmington, ed \u00e8 situata lungo il Delaware, in cima alla Baia del Delaware.\nLa citt\u00e0 \u00e8 inoltre sede del \"Broad Dyke\", la prima diga mai costruita negli Stati Uniti.\nPopolazione.\nSecondo il censimento del 2000, A New Castle vivevano 4.862 persone, suddivise in 1.339 famiglie. La densit\u00e0 di popolazione era di 615,5 ab./km\u00b2. Nel territorio comunale sorgevano 2.199 costruzioni abitative. Per quanto riguarda la composizione etnica della popolazione, il 77,48% era bianca, il 20,20% era afroamericana, lo 0,25% era poi nativa americana e lo 0,39% era asiatica. La popolazione di altre razze corrisponde all'1,68% della popolazione.\nNelle fasce d'et\u00e0 il 21,8% era al di sotto dei 18 anni, il 7,8% fra i 18 e i 24, il 28,6% fra i 25 e i 44, poi il 27,5% fra i 45 e i 64, e infine il 14,4% \u00e8 al di sopra dei 65 anni d'et\u00e0. L'et\u00e0 media si aggira sui 40 anni. Per ogni 100 donne ci sono 88,6 maschi.\nEducazione.\nNew Castle ospita la \"Colonial School District\" e la \"New Castle Public Library\" ."}
{"id": "2129347", "revid": "104458", "url": "https://it.wikipedia.org/wiki?curid=2129347", "title": "Zo\u00eb Haas", "text": "Biografia.\nSciatrice polivalente nata a Calgary in Canada ma originaria di Engelberg, Zo\u00eb Haas ottenne il primo risultato di rilievo in Coppa del Mondo il 4 febbraio 1979 a Pfronten giungendo 19\u00aa in discesa libera. Quattro anni dopo, il 10 gennaio 1983, sal\u00ec per la prima volta sul podio nel circuito sulle nevi di casa di Verbier, piazzandosi 2\u00aa in supergigante alle spalle della statunitense Cindy Nelson, e il 6 dicembre 1984 conquist\u00f2 il primo sulle nevi di Puy-Saint-Vincent in discesa libera; nella medesima specialit\u00e0 ai Mondiali di Crans-Montana 1987 fu 11\u00aa.\nOttenne il secondo e ultimo successo in Coppa del Mondo il 9 gennaio 1988 a Lech in supergigante; nello stesso anno partecip\u00f2 ai XV Giochi olimpici invernali di , sua prima presenza olimpica, classificandosi 7\u00aa nella stessa specialit\u00e0. Fece parte della rappresentativa elvetica anche ai Mondiali di Saalbach-Hinterglemm 1991, dove chiuse 4\u00aa sempre in supergigante. L'anno seguente in occasione dei XVI Giochi olimpici invernali di , sua ultima partecipazione olimpica, ottenne il 10\u00ba posto nel supergigante e il 18\u00ba nello slalom gigante. L'ultimo piazzamento della sua attivit\u00e0 agonistica, nonch\u00e9 ultimo podio di carriera in Coppa del Mondo, fu il 3\u00ba posto nel supergigante di Crans-Montana del 19 marzo 1992.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "2129348", "revid": "1654832", "url": "https://it.wikipedia.org/wiki?curid=2129348", "title": "Roger Vailland", "text": "Biografia.\nCollaboratore della rivista \"Le grand jeu\", \u00e8 da considerarsi tra i migliori autori francesi degli ultimi anni, ispirato ad una visione neo-realista della vita, che seppe descrivere con cruda sincerit\u00e0.\nHa scritto numerosi saggi critici, commedie e romanzi.\nDal suo romanzo \"La loi\" \u00e8 stato realizzato il film \"La Legge\", ambientato, come il romanzo, a Carpino, cittadina caratteristica del Gargano."}
{"id": "2129353", "revid": "30610", "url": "https://it.wikipedia.org/wiki?curid=2129353", "title": "Sincerit\u00e0", "text": ""}
{"id": "2129362", "revid": "73843", "url": "https://it.wikipedia.org/wiki?curid=2129362", "title": "Tour della nazionale di rugby a 15 dell'Italia 1985", "text": "Nel 1985 la nazionale italiana di rugby si rec\u00f2 in \"tour\" in Zimbabwe tra la terza settimana di giugno e i primi di luglio.\nIl \"tour\", che chiuse l'era di Pulli e Paladini sulla panchina azzurra, fu costituito da due partite ufficiali contro la nazionale zimbabwese, intervallati da quattro incontri senza l'assegnazione del \"cap\" internazionale disputati con le selezioni della provincia delle Midland (), della regione del Mashonaland, provincia fino al 1983, quando fu suddivisa nelle provincie: Occidentale, Centrale e Orientale, e quella della regione del Matabeleland, poi suddivisa in provincia Settentrionale e Meridionale.\nGli Azzurri, capitanati da Rino Francescato, si imposero in entrambi i \"test match\" con lo , rispettivamente 25-6 e 12-10, e vinsero tre incontri non ufficiali su quattro contro le selezioni territoriali locali.\nIl Mashonaland venne affrontato in due occasioni: dopo la sconfitta del 16 giugno all'esordio in terra africana, l'Italia XV prese la propria rivincita il 2 luglio dopo i \"test\" con lo Zimbabwe, poco prima di fare ritorno in Italia."}
{"id": "2129364", "revid": "174925", "url": "https://it.wikipedia.org/wiki?curid=2129364", "title": "Abiathar", "text": ""}
{"id": "2129368", "revid": "121453398", "url": "https://it.wikipedia.org/wiki?curid=2129368", "title": "Involo", "text": "L'involo costituisce, per tutta la aviofauna, il momento nel quale il pulcino (o meglio l'aquilotto per citare un esempio) abbandona il nido compiendo il suo primo volo. Di fatto rappresenta la fase di passaggio all'et\u00e0 adulta e il completamento della crescita del volatile stesso."}
{"id": "2129369", "revid": "290948", "url": "https://it.wikipedia.org/wiki?curid=2129369", "title": "Capitale economico", "text": ""}
{"id": "2129371", "revid": "290948", "url": "https://it.wikipedia.org/wiki?curid=2129371", "title": "Processo elettrolitico", "text": ""}
{"id": "2129374", "revid": "108559", "url": "https://it.wikipedia.org/wiki?curid=2129374", "title": "Titus Tatius", "text": ""}
{"id": "2129376", "revid": "287204", "url": "https://it.wikipedia.org/wiki?curid=2129376", "title": "John Roebuck", "text": "Biografia.\nRoebuck studi\u00f2 medicina a Edimburgo dove mostr\u00f2 interesse per la chimica, si laure\u00f2 all'universit\u00e0 di Leiden nel 1742. Inizi\u00f2 a praticare la sua attivit\u00e0 a Birmingham, interessandosi sempre di pi\u00f9 alla chimica e alle sue possibilit\u00e0 pratiche. Con Samuel Garbett nel 1749 costru\u00ec una piccola industria a Prestonpans (Scozia) per la produzione dell'acido solforico e per qualche anno i due ebbero il monopolio assoluto. Si ricorda in quanto ha svolto un importante ruolo nella rivoluzione industriale, ed \u00e8 stato colui che ha portato a scala industriale l'acido solforico mediante il processo delle camere di piombo."}
{"id": "2129378", "revid": "76963", "url": "https://it.wikipedia.org/wiki?curid=2129378", "title": "Hoyt Richards", "text": "Biografia.\nNato nello stato di New York cresce nei pressi di Filadelfia, uno di sei figli, durante gli studi si distingue nelle attivit\u00e0 sportive, come il football. Nel 1985 si laurea in economia presso l'Universit\u00e0 di Princeton.\nTerminati gli studi avrebbe voluto diventare uno sportivo professionista, ma durante un viaggio a New York, fu notato da un agente della Ford Models, da quel momento inizia una prolifica attivit\u00e0 di modello per moda e pubblicit\u00e0, diventa tra gli anni ottanta e anni novanta uno dei modelli pi\u00f9 richiesti e diviene il primo uomo a raggiungere lo status di supermodel.\nNella sua carriera di modello, durata oltre quindici anni, Richards ha lavorato per le pi\u00f9 note firme della moda, come Gianni Versace, Valentino, Gianfranco Ferr\u00e9, Ralph Lauren, Burberry e Donna Karan, il suo volto \u00e8 apparso su centinaia di campagne pubblicitarie, fotografato da Bruce Weber, Richard Avedon, Helmut Newton, Steven Meisel e molti altri.\nTerminata la sua carriera di modello, inizia a lavorare come attore, debuttando con un piccolo ruolo nella commedia \"Sei giorni sette notti\", successivamente appare in svariate produzioni indipendenti e televisive.\nDal 2005 \u00e8 sposato con l'attrice Amy Lindsay."}
{"id": "2129380", "revid": "1728", "url": "https://it.wikipedia.org/wiki?curid=2129380", "title": "Fra Giuseppe da Soleto", "text": ""}
{"id": "2129381", "revid": "188323", "url": "https://it.wikipedia.org/wiki?curid=2129381", "title": "Cagiva Tamanaco 125", "text": ""}
{"id": "2129382", "revid": "1201880", "url": "https://it.wikipedia.org/wiki?curid=2129382", "title": "Doc Samson", "text": "Doc Samson, il cui vero nome \u00e8 Dr. Leonard \"Leo\" Samson, all'anagrafe Leonard Skivorski Jr., \u00e8 un personaggio dei fumetti, creato da Roy Thomas (testi) e Herb Trimpe (disegni), pubblicato dalla Marvel Comics. La sua prima apparizione avviene in \"The Incredible Hulk\" (vol. 2) n. 141 del luglio 1971.\n\u00c8 un supereroe contraddistinto dalla forza sovrumana e dalla caratteristica capigliatura verde, ottenute esponendosi volontariamente a un dosaggio di raggi gamma. Amico-nemico ed occasionale alleato di Hulk ha tentato pi\u00f9 volte di curarne la furia senza successo. \u00c8 noto per aver frequentemente messo le sue capacit\u00e0 di psichiatra al servizio della comunit\u00e0 supereroistica.\nBiografia del personaggio.\nOrigini.\nNato a Tulsa, Oklahoma, in una famiglia di origini ebraiche, Leonard Skivorski Jr. ha frequentato la yeshivah e, da adulto, per distanziarsi dal padre, Leonard Skivorski Sr., psichiatra poco professionale noto per le molteplici relazioni extraconiugali con le sue pazienti, cambia nome in \"Leonard Samson\" in onore del personaggio biblico che tanto ammira e del nomignolo con cui lo chiama sua madre. Nonostante il risentimento nutrito nei confronti del padre, Samson studia a sua volta psichiatria divenendo un docente al college cittadino nonch\u00e9 uno scienziato di fama tanto illustre da venire contattato dal generale Ross al fine di trovare una cura per la mutazione di Bruce Banner. Attraverso una macchina capace di assorbire le radiazioni gamma Samson sembra dunque riuscire a curare il mite scienziato trasferendo poi le suddette radiazioni nel suo corpo trasformandosi in un superumano dai lunghi capelli verdi.\nSuccessivamente lo psichiatra flirta con Betty Ross provocando la gelosia di Banner ed una sua conseguente nuova trasformazione in Hulk che porta i due ad un violento scontro; tuttavia poco tempo dopo Samson perde i poteri neo-acquisiti e, sentendosi in colpa per aver provocato indirettamente il ritorno di Hulk, giura di trovare un modo per liberarlo definitivamente dalla contaminazione dei raggi gamma, sebbene non sia mai stato chiaro se lo faccia per fini terapeutici o semplicemente per liberarsi di Hulk.\nSupereroe.\nRiottenuti i suoi poteri in una nuova esplosione radioattiva, Samson si unisce allo staff della Base Gamma aiutando Glenn Talbot e lo S.H.I.E.L.D. nella caccia al Golia Verde. Nonostante il palese senso di inferiorit\u00e0 e la conseguente invidia nutrita nei confronti di Hulk, i due hanno spesso collaborato e Samson \u00e8 stato il primo ad individuarne la natura schizofrenica scrivendo un saggio sulla presenza nella mente di Bruce Banner di pi\u00f9 personalit\u00e0, a ciascuna delle quali corrisponde un'incarnazione diversa del suo mostruoso alter ego.\nDopo il crollo nervoso del generale Ross, Samson lascia la Base Gamma e diviene lo psichiatra personale dell'uomo lanciandosi contemporaneamente in varie avventure al fianco di supereroi come l'Uomo Ragno o la Cosa, tanto che Visione arriva a proporgli un ruolo nelle file dei Vendicatori, che per\u00f2 Samson rifiuta in favore di una cattedra alla Northwestern University.\nDiverso tempo dopo, nella speranza di riuscire finalmente nella sua impresa di curare Hulk, riesce a separarlo fisicamente da Banner ma poi, per impedire che il governo elimini la creatura, tenta di riunirli dando accidentalmente vita all'Hulk Grigio.\nSuccessivamente torna a compiere missioni in solitaria e, durante la guerra civile dei superumani, si schiera a favore dell'Atto di Registrazione appoggiando la fazione di Iron Man e aderendo all'Iniziativa dei 50 Stati.\nWorld War Hulk.\nNel momento in cui Hulk e i suoi Fratelli di guerra attaccano Manhattan, Doc collabora con tutti i supereroi, registrati e non, per sgomberare l'isola e metterne al sicuro gli abitanti; cercando poi di opporsi all'esercito del Golia Verde ma, come tutti coloro che tentano l'ardua impresa, viene sconfitto e catturato per poi venire liberato dopo la sconfitta del Gigante di Giada a opera di Tony Stark e Sentry.\nNel frattempo diviene lo psichiatra di Penance, aiutandolo a riprendersi dopo gli eventi di Stamford, che lo hanno reso indiretto colpevole sia della morte di migliaia di persone che dell'inizio della guerra civile dei supereroi. Al termine di tale incarico viene incaricato di compiere una valutazione psicologica di Tony Stark, incarico durante il quale finisce per aiutare quest'ultimo nella caccia al Mandarino.\nDark Reign.\nA seguito dell'invasione segreta degli Skrull, Doc Samson istituisce un gruppo di supporto per gli eroi vittima del rapimento alieno riuscendo, parallelamente, a scoprire le vere attivit\u00e0 criminali del direttore dell'H.A.M.M.E.R. Norman Osborn, tuttavia prima che possa smascherarlo, viene intralciato dai Thunderbolts di quest'ultimo e costretto alla fuga.\nHulk Rosso.\nTerminato il regno di Osborn, Doc si reca in Russia insieme a Iron Man, il generale Ross e She-Hulk, al fine di indagare sulla morte di Abominio, avvenuta per mano di un nuovo Hulk dalla pelle rossa dotato sia di forza illimitata che di un'acuta intelligenza. In seguito un Helicarrier precipita a causa dell'attacco della creatura e, nel momento in cui Maria Hill viene mandata sul luogo a investigare rinvenendo Rick Jones (testimone dell'accaduto), prima che questi possa svelare la vera identit\u00e0 dell'Hulk Rosso, Samson gli spara.\nIl motivo di tale gesto viene tuttavia in seguito chiarito con un'alterazione dei poteri di Doc che lo ha portato a sviluppare una doppia personalit\u00e0: \"Leonard\", gentile e razionale, e \"Samson\", cinico, crudele e molto pi\u00f9 forte. Le due personalit\u00e0 si differenziano per la lunghezza dei capelli: corti la prima, lunghi la seconda. Con il tempo la personalit\u00e0 malvagia dell'uomo prende il sopravvento \"uccidendo\" le altre due e tentando poi di assorbire un nuovo quantitativo di raggi gamma finendo, per\u00f2, per morire carbonizzato a causa della dose eccessiva.\nPoteri e abilit\u00e0.\nDoc Samson possiede attributi fisici sovrumani simili a quelli di Hulk, Abominio e She-Hulk ma in scala ridotta, pur possedendo una massa muscolare estremamente pi\u00f9 densa del normale ed una forza tale da essere riuscito in un'occasione a sconfiggere Hulk con un solo colpo. In pi\u00f9 quando si arrabbia non aumenta la forza bens\u00ec la lunghezza dei capelli sebbene, con il passare del tempo, la sua mutazione si sia stabilizzata rendendo ininfluenti anche i capelli per il suo quantitativo di forza fisica all'incirca pari a quella dell'Hulk Grigio quando \u00e8 calmo. L'immensa forza muscolare nelle sue gambe conferisce a Doc Samson la capacit\u00e0 di compiere balzi di smisurata lunghezza o elevazione perfettamente paragonabili a quelli del Gigante di Giada; inoltre dispone di una resistenza tale da potersi confrontare con quest'ultimo anche per sei ore consecutive. Pur non avendo mai dato prova di capacit\u00e0 di guarigione particolarmente sovrumane, Doc \u00e8 immune a qualunque malattia e resistente al controllo mentale.\nNell'identit\u00e0 malvagia di \"Samson\", ha dimostrato di possedere capacit\u00e0 fisiche molto maggiori perfino a quelle di She-Hulk.\nDoc Samson \u00e8 dotato di una grande intelligenza ed \u00e8 considerato uno dei pi\u00f9 grandi psichiatri dell'universo Marvel tanto da sapersi servire di tali conoscenze per tenere sotto controllo la furia provocatagli dai raggi gamma o perfino per manipolare i suoi avversari. Ha pi\u00f9 volte dato prova di possedere grandi competenze di combattimento corpo a corpo, riuscendo a tener testa contemporaneamente a Iron Man, Wonder Man, Namor, Ercole e l'Hulk privato fisicamente di Banner.\nAltre versioni.\nTerra X.\nNella miniserie \"Terra X\", Doc Samson \u00e8 una delle tante vittime di Benny Beckley, il nuovo Teschio Rosso.\nMutant X.\nNella realt\u00e0 alternativa di \"Mutant X\", Doc Samson (dotato di pelle verde ed un aspetto simile a Hulk) \u00e8 il leader dei Difensori, supergruppo formatosi dopo la disfatta dei Vendicatori.\nMarvel Zombi.\nNella serie \"Marvel Zombi\", Doc Samson \u00e8 uno dei pochi sopravvissuti al contagio rifugiandosi in un Helicarrier dello S.H.I.E.L.D..\nSpider-Ham.\nNell'universo di \"Spider-Ham\" \u00e8 presente una parodia del personaggio: Doc Clamson.\nUltimate.\nNell'universo Ultimate, Leonard Samson \u00e8 lo psichiatra di Norman Osborn.\nAltri media.\nLetteratura.\nLe origini ebraiche di Doc Samson sono trattate nel libro \"From Krakow To Krypton\" di Arie Kaplan."}
{"id": "2129383", "revid": "110157", "url": "https://it.wikipedia.org/wiki?curid=2129383", "title": "Chetumal", "text": "Chetumal \u00e8 la citt\u00e0 capitale dello stato di Quintana Roo, nel Messico sud-orientale.\nAl censimento del 2005 possedeva una popolazione di 136.825 abitanti. La citt\u00e0 \u00e8 stata fondata il 5 maggio 1898."}
{"id": "2129384", "revid": "315948", "url": "https://it.wikipedia.org/wiki?curid=2129384", "title": "Dr Samson", "text": ""}
{"id": "2129386", "revid": "125284262", "url": "https://it.wikipedia.org/wiki?curid=2129386", "title": "Societ\u00e0 azteca", "text": "La societ\u00e0 azteca precolombiana era di tipo piramidale. Si svilupp\u00f2 tra gli Aztechi del Messico centrale nei secoli che precedettero la conquista e il saccheggio spagnolo. Si basava sulle fondamenta culturali comuni a buona parte della Mesoamerica. Dal punto di vista politico la societ\u00e0 si basava su Citt\u00e0-Stato indipendenti chiamate \"Altepetl\", composte di piccole divisioni chiamate, Calpulli, a loro volta divise in uno o pi\u00f9 gruppi familiari. Dal punto di vista sociale dipendeva da una divisione relativamente rigida tra nobili e cittadini liberi, entrambi divisi in gerarchie elaborate di stati sociali, responsabilit\u00e0 e potere. Economicamente la societ\u00e0 dipendeva dall'agricoltura, e da un accentuato spirito guerriero; altri importanti fattori economici erano il commercio, sia locale che su lunghe distanze, ed un alto grado di specializzazione dei mercati. Anche lo svago era importante; per esempio, sappiamo che gli aztechi erano una delle societ\u00e0 meno evolute dal punto di vista \"tecnologico\".\nConcetti generali.\nMesoamerica.\nA met\u00e0 del I\u00b0 millennio le prime ondate di trib\u00f9 di lingua nahuatl migrarono verso sud entrando in Mesoamerica. Si trattava di popoli nomadi dediti alla caccia e raccolta, giungendo in una regione gi\u00e0 popolata da una societ\u00e0 complessa, e con livello tecnologico decisamente avanzato. Grazie all'influenza di civilt\u00e0 mesoamericane classiche quali Teotihuacan, Maya, i Totonac e Huastechi, i proto-Aztechi divennero un popoli di agricoltori sedentari acquisendo la tecnologia e la complessit\u00e0 dei loro vicini. Iniziarono cos\u00ec ad usare il loro linguaggio, buona parte degli aspetti religiosi, e, probabilmente, aspetto socio-culturali. In questo senso la societ\u00e0 azteca si svilupp\u00f2 quale sintesi di tradizioni delle societ\u00e0 mesoamericane e degli Aztechi, nonostante non sia oggi possibile stabilire da quale popolo derivi ogni usanza. La societ\u00e0 azteca non era isolata nel grande contesto mesoamericano, ed infatti molti loro aspetti sono comuni alle societ\u00e0 confinanti.\nIl termine \"Aztechi\".\nLa definizione del termine \"\"Aztech\"i\" usata in questa voce \u00e8 quella data da Michael Ernest Smith. L'archeologo americano usa il termine \"\"Aztech\"i\", per comprendere tutti i popoli del Messico centrale parlanti la lingua nahuatl, al contrario della definizione secondo la quale sarebbero \"\"Aztechi\" solo gli abitanti di Tenochtitl\u00e1n, o al massimo i componenti della Triplice alleanza azteca. La definizione di Smith fu utile per il fatto che i principi politici, sociali ed economici, cos\u00ec come la terminologia che usavano, erano condivisi tra i popoli Nahua. Quando ci si riferisce alle caratteristiche di un particolare gruppo azteco lo si far\u00e0 utilizzando etnonimo specifico, ad esempio Mexica per gli abitanti di Messico-Tenochtitlan, Tlaxcalteca per quelli di Tlaxcallan e cos\u00ec via.\nFonti scritte e orali.\nLe fonti scritte e orali che descrivono la societ\u00e0 azteca sono soprattutto documenti scritti in spagnolo nel secolo che segu\u00ec la conquista. I pi\u00f9 importanti sono il Codice fiorentino, una descrizione etnografica in dodici volumi della societ\u00e0 azteca precolombiana, scritto da Bernardino de Sahag\u00fan, storico al seguito di Diego Dur\u00e1n, ed i racconti dei primi conquistadores quali gli stessi Hern\u00e1n Cort\u00e9s e Bernal D\u00edaz del Castillo. Negli ultimi decenni lo studio archeologico della civilt\u00e0 azteca precolombiana ha portato alla luce importanti informazioni che hanno permesso di comprendere a fondo la loro struttura sociale e commerciale.\nOrganizzazione politica.\nSecondo l'etnostorico, James Lockhart, specializzato nello studio dei popoli Nahua, la societ\u00e0 azteca era caratterizzata da una \"tendenza a creare grandi gruppi tramite aggregazione dei piccoli nuclei, sfruttando la comune funzione e le somiglianze\". Questa idea comporta una stratificazione sociale costruita dal basso verso l'alto, piuttosto che il contrario. La gerarchia azteca non era quindi del tipo \"un genere di unit\u00e0, la capitale che controlla le unit\u00e0 subordinate di un altro genere\"\" ma piuttosto del tipo in cui l'unit\u00e0 principale era composta di numerose sottoparti.\nFamiglia e discendenza.\nLa famiglia e la discendenza rappresentavano le unit\u00e0 base della societ\u00e0 azteca. La discendenza definiva il livello sociale, e le discendenze nobiliari erano storicamente riconducibili fino ad un passato mitico, dato che loro credevano che i nobili fossero storicamente discendenti diretti del dio Quetzalcoatl. Anche le altre discendenze prestigiose venivano fatte risalire fino alle dinastie regnanti, preferibilmente a quelle legate ad un retaggio tolteco. Anche il gruppo familiare esteso era considerato quale unit\u00e0 sociale di base, e lo stile di vita era determinato in gran parte dai legami familiari, dato che le reti di famiglie che insieme abitavano, davano vita ad un calpulli, la versione mesoamericana del clan scozzese. Di questo si teneva traccia della discendenza, sia dal ramo paterno, che da quello materno, anche se quella del padre era considerata la discendenza predominante.\nCalpulli.\nIl calpulli era un'unit\u00e0 sociale composta di numerosi gruppi familiari fra di loro collegati. Non si \u00e8 pienamente compresa l'esatta natura del calpulli, per cui viene descritta solitamente alla pari di un clan, una citt\u00e0, una circoscrizione, una parrocchia o una cooperativa agricola. In Nahuatl esisteva anche il sinonimo tlaxilacalli , il cui significato era \"gruppo di case\".\nIl calpulli era costruito attorno al capo locale, il \"calp\u014dleh\", con cui i membri erano solitamente imparentati, e che forniva ai \"cittadini\" le terre da coltivare, \"calp\u014dll\u0101lli\", o l'accesso a lavori non agricoli in cambio di tributi e lealt\u00e0.\nIl calpulli fungeva anche da tempio nel quale l'adorazione della divinit\u00e0 del calpulli era svolta in una scuola chiamata, \"Telpochcalli\", scuola in cui venivano istruiti i giovani, soprattutto nelle arti marziali. In alcune Citt\u00e0-Stato azteche esistevano calpulli specializzati nel commercio praticato da tutti i suoi membri; questi avevano una struttura simile alle gilde del commercio medievali. Era il caso ad esempio di Otompan, di Texcoco e di Tlatelolco. Altri calpulli erano composti da gruppi di immigrati provenienti dalle altre aree della Mesoamerica, che si insediavano per formare gruppi coesi all'arrivo nella nuova citt\u00e0. Ad esempio \u00e8 stato dimostrato che Tenochtitl\u00e1n aveva calpulli composte di Otomi, Mixtechi e Tlapanechi.\nAltepetl.\nL'altepetl era una citt\u00e0-stato composta di numerosi \"calpulli,\" e governata da un tlatoani. L\"'altepetl\" era l'unit\u00e0 che governava un territorio ben definito, lo difendeva, e, nel limite delle possibilit\u00e0 militari, tentava di accrescerne l'estensione. Il \"tlatoani\" era il capo del \"calpulli\" pi\u00f9 influente, spesso a causa del fatto che vantava una discendenza pi\u00f9 prestigiosa. Il termine \"altepetl\", comunque, non si riferiva solo all'area, ma anche alla popolazione che l'abitava, e si crede che l'affiliazione ad un altepetl rappresentasse la principale discriminante per le divisioni etniche della Mesoamerica, ancora pi\u00f9 delle differenza linguistiche.\nAlleanze ed egemonia politica.\nDi solito gli altepetl tentavano di dominare gli altepetl vicini tramite conflitti, che sfociavano in vere e proprie guerre. In questo modo gli altepetl pi\u00f9 deboli venivano soggiogati dai pi\u00f9 potenti, ai quali dovevano poi pagare dei tributi. Questo comportamento comportava spesso la formazione di alleanze tra altepetl subordinati al fine di sovvertire quello dominante. Alcune alleanze avevano vita breve, mentre altre erano talmente durature da portare alla fusione di un gruppo di altepetl, dando vita ad una nuova entit\u00e0 politica. Un esempio alleanza duratura tra citt\u00e0-stato indipendenti fu quella stretta tra gli altepetl di Tlaxcallan, Ocotelolco, Tizatlan, Quiyahuiztlan e Tepeticpac, normalmente considerati uno Stato unico, ma con quattro re indipendenti, all'interno dei quali si manifestava una notevole competizione. Un'altra \u00e8 la cosiddetta, Triplice alleanza azteca, stretta tra Tlacopan, Texcoco e Tenochtitl\u00e1n, formatasi per mettere fine al dominio dell'altepetl di Azcapotzalco, che poi prese il controllo di gran parte della Mesoamerica, divenendo nota come impero azteco.\nOrganizzazione sociale.\nLa societ\u00e0 azteca era di tipo piramidale' che poneva in alto ad essa la nobilt\u00e0 cittadina e i re dei principati. Successivi in importanza erano i sacerdoti. Nella fascia intermedia erano presenti tutti quei soggetti appartenenti al ceto produttivo. Ai piedi della piramide c'erano gli schiavi. La principale divisione sociale tra gli aztechi era quella tra nobili (in nahuatl \"p\u012bpiltin\") ed i cittadini comuni (in nahuatl \"m\u0101cehualtin\"). I nobili vantavano numerosi privilegi, soprattutto il diritto di ricevere tributi dai cittadini che abitavano le loro terre. In cambio, i cittadini erano liberi di coltivare la terra gestendone il possesso, rispettando i doveri dovuti al nobile ed al calpulli, tipo il pagamento dei tributi ed il servizio militare. Era difficile cambiare classe sociale tra questi due strati, ma in realt\u00e0 nobili e cittadini erano a loro volta divisi in gerarchie pi\u00f9 dettagliate all'interno delle quali ci si muoveva con pi\u00f9 facilit\u00e0. Ad esempio i commercianti che operavano su lunghe distanze, i pochteca, venivano considerati cittadini, ma contemporaneamente vantavano diritti tipici degli strati nobili pi\u00f9 bassi.\nIstruzione.\nI Mexica, fondatori e gruppo dominante dell'impero azteco, furono uno dei primi popoli al mondo ad avere un'istruzione obbligatoria per quasi tutti i bambini, senza distinzione di sesso, ceto sociale o rango.\nFino ai quattordici anni l'educazione era compito dei genitori, supervisionati dalle autorit\u00e0 del loro \"calpulli\". Periodicamente frequentavano i templi locali, per poter controllare i progressi.\nParte dell'istruzione era rappresentata dall'apprendimento di modi di dire, chiamati huehuetlatolli, in nahuatl, \"Parole degli anziani\", che racchiudevano gli ideali aztechi. C'erano frasi per tutte le occasioni, per salutare la nascita dei bambini, e per fare le condoglianze alla morte. I padri dicevano alle figlie di non truccarsi, perch\u00e9 sarebbero sembrate delle ahuianis. Le madri dicevano alle figlie di sostenere i mariti, anche se erano umili contadini. Ai ragazzi si diceva di restare umili, obbedienti e di essere grandi lavoratori. A giudicare dal linguaggio si direbbe che molti \"huehuetlatolli\" si siano evoluti nel corso dei secoli, derivando dalle culture antecedenti agli Aztechi ed ai Nahua.\nI bambini erano tenuti in casa fino a circa 15 anni, ma tutti, bambini e bambine, dovevano frequentare la scuola per qualche tempo tra i 10 ed i 20 anni.\nEsistevano due tipi di scuola: la telpochcalli, per studi pratici e militari, e la 'calmecac, per studi avanzati di scrittura, astronomia, politica, teologia ed altri argomenti. Sembra che le due istituzioni fossero comuni tra i Nahua, il che ha fatto supporre ad alcuni esperti che fossero antecedenti agli Aztechi.\nOgni \"calpulli\" era specializzato in qualche specialit\u00e0 artigianale, il che era fondamentale per gli introiti della citt\u00e0. L'insegnamento dell'artigianato era ben considerato.\nI medici (\"tizitl\") erano suddivisi tra diverse specializzazioni. Ad alcuni veniva insegnato a riconoscere e classificare le piante medicinali, altri a preparare le medicine vendute in particolari luoghi (\"tlapalli\"). Si conoscevano oltre un centinaio di specializzazioni, compresi deodoranti, rimedi per piedi puzzolenti, pasta dentifricia, ecc. Esistevano anche \"tizitl\" specializzati in chirurgia, malattie dell'apparato digerente, denti e naso, malattie della pelle, ecc.\nGli insegnanti aztechi (\"tlamatimine\") applicavano un regime spartano; bagni freddi al mattino, lavoro duro, punizioni fisiche e prove di resistenza, con l'obiettivo di formare un popolo stoico.\nEsistono informazioni contraddittorie sul fatto che i \"calmecac\" fossero riservati o meno ai figli dei \"pillis\"; alcune fonti dicono che venivano scelti loro per studiare. \u00c8 possibile che i cittadini comuni preferissero i \"telpochcalli\", dato che un guerriero poteva far carriera pi\u00f9 velocemente, grazie alle proprie capacit\u00e0 militari; invece, diventando un sacerdote o un \"tlacuilo\" era quasi impossibile salire molto nella scala sociale.\nAlle ragazze veniva insegnata economia domestica e cura dei figli. Non gli veniva insegnato a scrivere e leggere. Ad alcune veniva insegnato a fare la levatrice, ricevendo aiuto direttamente da un medico; anche queste ragazze, come i medici, venivano chiamate \"tizitl\". Le tizitl curavano le donne per tutta la vita fertile. Seguivano le giovani mogli e, fin dai primi mesi di gestazione, iniziavano a individuare eventuali problemi. Forse per il fatto di essere donne preferivano salvare la vita alle madri che ai feti, ricorrendo all'embriotomia. Per questo motivo il loro lavoro, chiamato \"temiuxiuliztli\", veniva a volte tradotto in \"ostetrica\". Si pensava che tutte le donne fossero coinvolte nelle \"\"cose di dio\"; esistono infatti dipinti raffiguranti donne che conducevano riti religiosi, ma senza nessuna fonte che parli dell'esistenza di sacerdotesse.\nC'erano altre due opportunit\u00e0 per coloro che dimostravano talento. Alcuni venivano scelti per la casa delle canzoni e delle danze, ed altri per il gioco della palla. Entrambi questi lavori erano considerati professioni ad alto status sociale.\nCommercio.\nPrima della caduta dell'impero, gli Aztechi vantavano un'economia stabile, guidata da un mercato commerciale di successo. I mercati, situati al centro di molte comunit\u00e0, erano ben organizzati e gestivano la compravendita di ogni possibile oggetto, esattamente come riportato dai conquistadores al loro arrivo. I mercati regionali, noti come \"tlanecuilo\", operavano soprattutto col baratto di utensili e cibo, compresi oro, argento ed altre pietre preziose, vestiti e cotone, pelli animali, prodotti agricoli o selvatici e manodopera. Le rotte commerciali degli Aztechi non erano utili solo per il commercio in s\u00e9, ma anche per la socializzazione, dato che fornivano un luogo in cui le persone si scambiavano informazioni tra varie regioni. Questo tipo di rotte venivano usate principalmente per la compravendita di alimenti prodotti localmente, dato che serviva poca strada per giungere al mercato. Data la mancanza di animali domestici i mercati locali divenivano necessari. La nobilt\u00e0 acquistava i propri beni dalle terre vicine, da luoghi distanti situati all'interno dall'impero, ed anche da oltre confine, creando la necessit\u00e0 di stabilire rotte commerciali con altri stati e imperi.\nIl commercio a lungo raggio veniva svolto da mercanti chiamati \"pochteca\". Questi occupavano un ceto sociale elevato nella societ\u00e0 azteca, subito sotto alla nobilt\u00e0. I pochteca erano responsabili della fornitura di materiale alla classe nobile, che costoro usavano per mostrare platealmente il loro potere. Questi materiali venivano spesso ottenuti da fonti esterne. A causa del successo dei pochteca molti dei mercanti divennero potenti quanto i nobili, ma erano obbligati a nasconderlo al pubblico.\nI pi\u00f9 alti ufficiali dei pochteca erano i \"pochtecatlatoque\". Erano i pi\u00f9 anziani tra i \"pochteca\", e non viaggiavano pi\u00f9, ma piuttosto fungevano da amministratori che controllavano i giovani \"pochteca\" e gestivano i mercati. Il secondo gruppo di \"pochteca\" era rappresentato dai mercanti di schiavi, noti come \"tlatlani\". Spesso ci si riferisce a loro definendoli i pi\u00f9 ricchi dei mercanti, dato che giocavano un ruolo importante nella gestione degli schiavi usati nei sacrifici umani.\nIl terzo gruppo di commercianti su lunghe distanze era quello dei \"tencunenenque\", che lavoravano per conto dei regnanti gestendo commerci personali.\nUn gruppo di commercianti spia, chiamati \"naualoztomeca\", formava l'ultimo gruppo di pochteca. Questi venivano obbligati a travestirsi durante i viaggi, dato che trasportavano beni rari. I \"naualoztomeca\" venivano anche usati per recuperare informazioni dai mercati, e riferirle ai \"pochteca\" di grado superiore.\nTutti i commerci sul territorio dell'impero azteco erano regolati dagli ufficiali che controllavano i mercati per assicurare che i compratori non venissero truffati. Dato che i mercati erano enormi, nelle citt\u00e0 che superavano i 20 000 abitanti l'organizzazione diventava cruciale.\nAgricoltura.\nGli Aztechi che vissero prima della conquista spagnola formavano una societ\u00e0 basata su un'agricoltura prosperosa, e riuscirono a farlo senza l'uso della ruota o di animali da soma domestici. Esistevano quattro metodi di successo per fare l'agricoltore. Il primo, il metodo basilare dell'agricoltura azteca, era chiamato \"coltivazione a pioggia\". Gli aztechi usavano la coltivazione a terrazze nelle zone collinose, o nelle zone inutili nella normale agricoltura. Il terrazzamento permetteva un incremento della superficie coltivabile, impedendo l'erosione del suolo. Le terrazze venivano costruite tramite l'edificazione di mura a pietra parallele al contorno della collina. Le terra veniva poi portata all'interno delle mura, formando un livello pianeggiante coltivabile. Esistevano tre tipi di terrazze, ognuna specifica per particolari tipi di terreno: terrazze lungo il contorno delle colline (pendii ripidi), semi-terrazze (pendii dolci, i muri erano fatti con agave invece che con pietre), e terrazze con canali incrociati. La tecnica del terrazzamento era usata soprattutto nelle zone montuose.\nNelle valli dell'impero si usavano sistemi di irrigazione. Le dighe portavano l'acqua dalle fonti naturali ai campi. Questo permetteva regolarmente ottimi raccolti. La prosperit\u00e0 di un campo non dipendeva quindi solo dalla pioggia. I sistemi di irrigazione erano presenti ben prima dell'arrivo degli Aztechi. Loro costruirono per\u00f2 i canali artificiali ben pi\u00f9 elaborati dei precedenti. riuscirono anche a deviare buona parte del \"Cuauhtitlan\" per rifornire di acqua ampie zone coltivate. La rete di canali rappresentava un sistema molto complesso ed intricato.\nNelle paludi che circondavano il lago di Xochimilco, gli Aztechi svilupparono una nuova tecnica per la coltivazione del mais. Costruirono i cosiddetti \"chinampa\". I chinampa erano aree di terra sopraelevata, erette alternando strati di fango preso dal fondo del lago con piante ed altra vegetazione. Questi \"letti sopraelevati\"\" erano larghi dai 2 ai 4 metri, e lunghi tra i 20 ed i 40. Si alzavano di un metro dal livello dell'acqua, ed erano separati tra loro da stretti canali che permettevano ai contadini di spostarsi con le canoe. I chinampa erano estremamente fertili ed offrivano, in media, sette raccolto l'anno. Per poterli piantare i contadini creavano dei \"letti di semi\", zattere di canne, su cui si piantavano i semi da far crescere. Una volta spuntati venivano spostati nei chinampa. Questa tecnica abbassava notevolmente il tempo necessario alla crescita.\nNonostante buona parte delle coltivazioni avevano luogo all'esterno dei centri abitati, nelle citt\u00e0 si usava un'altra tecnica di coltivazione su piccola scala. Ogni famiglia aveva il proprio giardino in cui piantava mais, frutta, erbe, medicinali ed altre piante. \nDei tanti tipi di cereali che crescevano tra gli Aztechi, il mais era sicuramente il pi\u00f9 importante. La dieta azteca era basata sul mais che cresceva in tutto l'impero, sui terrazzamenti, nelle vallate paludose e nei chinampa. Le donne pestavano il mais per produrre impasti, schiacciandolo tra una pietra chiamata \"mano,\" ed una pietra piatta chiamata \"metatate\". Con questo impasto creavano le tortilla.\nTra gli altri vegetali coltivati dagli Aztechi vi erano, l'avocado, i fagioli,le patate dolci, i pomodori, il chia, l'amaranto ed il peperoncino. Le coltivazioni tipiche delle zone non montagnose erano quelle del cotone americano, della frutta, del cacao e degli alberi della gomma. L'agricoltura era l'unica cosa che poteva fornire alla popolazione un reddito sufficiente per vivere."}
{"id": "2129387", "revid": "6923", "url": "https://it.wikipedia.org/wiki?curid=2129387", "title": "Orlando Magic 1994-1995", "text": "La stagione NBA 1994-1995 fu la 6\u00aa stagione della storia degli Orlando Magic che si concluse con un record di 57 vittorie e 25 sconfitte nella regular season, il 1\u00ba posto nell'Atlantic Division e la vittoria della Eastern Conference.\nNei playoff del 1995 sconfisse nell'ordine i Boston Celtics, i Chicago Bulls e gli Indiana Pacers, per poi perdere le NBA Finals 1995 contro li Houston Rockets per 4-0.\nPlay-off.\nPrimo turno.\nGara 1\nGara 2\nGara 3\nGara 4\nSemifinali di Conference.\nGara 1\nGara 2\nGara 3\nGara 4\nGara 5\nGara 6\nFinali di Conference.\nGara 1\nGara 2\nGara 3\nGara 4\nGara 5\nGara 6\nGara 7\nNBA Finals 1995.\nGara 1\nGara 2\nGara 3\nGara 4\nRoster.\nArrivi/partenze.\nMercato e scambi avvenuti durante la stagione:\nArrivi\nPartenze"}
{"id": "2129388", "revid": "2187380", "url": "https://it.wikipedia.org/wiki?curid=2129388", "title": "Louis Charles Breguet", "text": "Biografia.\nPrese sin da giovane la direzione del settore elettrico dell'impresa familiare e, assieme al fratello Jacques e sotto il tutorato del professore Charles Richet, nel 1907, cominci\u00f2 a concepire un \"giroplano\" (una specie di elicottero) con delle ali flessibili. I due fratelli costruirono, nella fabbrica di famiglia a Douai, dei prototipi di aeroplano, e in particolare il \"giroplano\", che provarono nei terreni annessi alla fabbrica.\nIl 21 settembre 1907, Louis Breguet e Charles Richet presentarono il \"Gyroplane\" all'Acad\u00e9mie des sciences. Cre\u00f2 la Soci\u00e9t\u00e9 anonyme des ateliers d'aviation Louis Breguet e costru\u00ec il suo primo aereo nel 1909, aereo che riusc\u00ec a battere il record di velocit\u00e0 sulla distanza di 10 chilometri nel 1911. L'anno seguente costru\u00ec il suo primo idrovolante.\nDurante la prima guerra mondiale fornirono degli aerei, particolarmente ricognitori e bombardieri, del modello Breguet Bre 14. Fu anche il primo costruttore a realizzare un aereo interamente in alluminio. Nel 1919, assieme ad altri soci, fond\u00f2 la \"Compagnie des messageries a\u00e9riennes\", che fu l'origine dell'Air France e forn\u00ec numerosi aerei per la flotta postale francese. Con Ren\u00e9 Dorand produsse, nel 1935, un \"gyroplane\" che conquist\u00f2 diversi record.\nLegami di parentela.\nLouis Charles Breguet era nipote di Louis Breguet, orologiaio e fisico. Fu anche cugino dello storico Daniel Hal\u00e9vy, che fu a sua volta nonno dell'uomo politico Pierre Joxe."}
{"id": "2129389", "revid": "315948", "url": "https://it.wikipedia.org/wiki?curid=2129389", "title": "Dr. Samson", "text": ""}
{"id": "2129390", "revid": "315948", "url": "https://it.wikipedia.org/wiki?curid=2129390", "title": "Leonard Samson", "text": ""}
{"id": "2129391", "revid": "599013", "url": "https://it.wikipedia.org/wiki?curid=2129391", "title": "Ernani D'Alconzo", "text": "Caratteristiche tecniche.\nAla in grado di coprire entrambe le fasce laterali. \nCarriera.\nIn giovent\u00f9 aveva militato nel e nell', con quest'ultima che lo aveva prestato, nel 1939-1940, all'Omegna, squadra militante in Serie C. Dopo altri due anni in C nuovamente al Taranto, ritorna in Serie A grazie alla Sampierdarenese, all'epoca denominata \"Liguria\"; D'Alconzo non soffre il doppio salto di categoria e realizza 9 reti, fra cui quella del provvisorio 2-2 nell'incontro interno col Grande Torino (poi deciso da Gabetto) in una stagione che vede la sua squadra retrocedere.\nDisputa col Liguria, che riadotta il nome Sampierdarenese nel 1945, anche il Campionato Alta Italia 1944, nonch\u00e9 l'anomalo campionato 1945-1946, per poi passare alla dopo la fusione dei sampierdarenesi con l'Andrea Doria. In blucerchiato disputa due stagioni essenzialmente da rincalzo (16 partite), segnando una rete nel derby della Lanterna del 3 marzo 1947, poi vinto 3-2 dalla Sampdoria.\nPassa quindi al in Serie B, dove con 11 reti contribuisce alla salvezza nella stagione 1948-49, quindi al , con il quale vince il campionato di Serie B 1949-1950 (25 presenze e 6 reti personali), per poi tornare in Serie C con la .\nIn carriera ha totalizzato complessivamente 42 presenze e 12 reti nella Serie A a girone unico, e 61 presenze e 17 reti in Serie B."}
{"id": "2129392", "revid": "767487", "url": "https://it.wikipedia.org/wiki?curid=2129392", "title": "Barulhinho bom", "text": "Barulhinho bom (sottotitolato \"Uma viagem musical\") \u00e8 un album della cantante brasiliana Marisa Monte, pubblicato nel 1996.\nIl disco.\nLa storia.\n\"Barulhinho bom, uma viagem musical\" fu il titolo di un video di Marisa Monte. Pubblicato nel 1996, \u00e8 un documentario che raccoglie le esperienze musicali e di viaggio del \"tour\" internazionale seguito al lancio di \"Verde, anil, amarelo, cor-de-rosa e carv\u00e3o\" e gli incontri con alcuni dei suoi \"parceiros\" Carlinhos Brown e Arnaldo Antunes (una anticipazione dei Tribalistas) e con artisti che l'avevano influenzata, come i Novos Baianos, la Velha Guarda da Portela, Paulinho da Viola e Raphael Rabello.\nIl video doveva essere accompagnato dal relativo album live, che fu invece raddoppiato con un secondo CD di materiale inedito, ancora con canzoni in gran parte scritte da Carlinhos Brown. Sempre co-prodotto da Marisa e da Arto Lindsay, l'album fu pubblicato anche in una versione internazionale intitolata \"A Great Noise\" per la Blue Note.\n\"Barulhinho bom\"/\"The Grat Noise\" provoc\u00f2 diverse polemiche per la sua copertina, un disegno dell'illustratore \"porno-naif\" Carlos Z\u00e9firo, censurata negli Stati Uniti. L'album, nonostante l'atipica copertina, ebbe, come i precedenti, un notevole successo in Brasile. Per la cantante di Rio si tratt\u00f2 di un ulteriore avvicinamento al samba carioca.\nLa musica.\nIl disco live contiene, come consuetudine, un gruppetto di canzoni dei maggiori successi della cantante tratte dai precedenti dischi e qualche cover. All'inizio un paio di omaggi a Caetano Veloso come \"Panis et circenses\" (vecchio classico tropicalista) e \"De noite na cama\". Quest'ultima, \"Beija eu\" e \"Ainda lembro\" provengono da \"Mais\", mentre \"Ao meu redor\", \"Bem leve\", \"Dan\u00e7a da solid\u00e3o\" e \"Segue o seco\" provengono da \"Verde, anil, amarelo, cor-de-rosa e carv\u00e3o\".\n\"Give Me Love (Give Me Peace on Earth)\" \u00e8 una cover di George Harrison, mentre \"A menina dan\u00e7a\" \u00e8 un vecchio pezzo dei Novos Baianos. Il disco si chiude con un omaggio al Nord-Est brasiliano di Luiz Gonzaga: \"O xote das meninas\" contiene infatti una citazione di \"Asa branca\", entrambe celebri canzoni del compositore pernambucano.\nIl disco registrato in studio contiene alcune nuove canzoni di Carlinhos Brown, un omaggio a Gilberto Gil (\"C\u00e9rebro eletr\u00f4nico\"), uno a Lulu Santos (\"Tempos modernos\") e uno a Moraes Moreira dei Novos Baianos (\"Chuva no brejo\").\nFormazione.\nDisco 1\nDisco 2"}
{"id": "2129393", "revid": "729019", "url": "https://it.wikipedia.org/wiki?curid=2129393", "title": "Tour della nazionale di rugby a 15 dell'Italia 1986", "text": "Nel 1986 la nazionale italiana di rugby si rec\u00f2 in \"tour\" in Australia dopo cinque anni dalla \"tourn\u00e9e\" del 1981.\nNella terza settimana del mese maggio, gli Azzurri, allenati dal commissario tecnico Marco Bollesan e guidati sul campo dal capitano Marzio Innocenti, approdarono in Australia Occidentale con in programma quattro partire non ufficiali contro selezioni e rappresentative delle \"union\" locali, in ordine: New South Wales Country, Brisbane, North Queensland e ; incontri di preparazione al \"test match\" contro la nazionale australiana, datato 1\u00ba giugno 1986 al Ballymore Stadium di Brisbane.\nL' usc\u00ec sconfitta dai primi due incontri con e Brisbane, per poi superare North Queensland e Queensland Country nelle restanti due partite \"no-cap\" disputate a giugno; risultati considerati appena discreti. Nel \"test\" con i \"Wallabies\" gli Azzurri rimasero a lungo in partita, chiudendo dignitosamente un match in cui molti si sarebbero aspettati un risultato di gran lunga pi\u00f9 pesante."}
{"id": "2129397", "revid": "729019", "url": "https://it.wikipedia.org/wiki?curid=2129397", "title": "Conquista di Rezia ed arco alpino sotto Augusto", "text": "La conquista di Rezia ed arco alpino sotto Augusto degli anni 16-7 a.C. rappresentarono il preludio alla grande invasione della Germania degli anni 12 al 9 a.C. . L'obiettivo era infatti quello di portare i confini settentrionali dell'impero ai fiumi Elba e Danubio.\nGuerra di occupazione.\nContesto storico.\nQuasi a dispetto dell'indole apparentemente pacifica di Augusto, il suo principato fu il pi\u00f9 travagliato da guerre di quanto non lo siano stati quelli della maggior parte dei suoi successori. Solo Traiano e Marco Aurelio si trovarono a lottare contemporaneamente su pi\u00f9 fronti, al pari di Augusto.\nSotto Augusto, infatti, furono coinvolte quasi tutte le frontiere, dall'oceano settentrionale fino alle rive del Ponto, dalle montagne della Cantabria fino al deserto dell'Etiopia, in un piano strategico preordinato che prevedeva il completamento delle conquiste lungo l'intero bacino del Mediterraneo ed in Europa, con lo spostamento dei confini pi\u00f9 a nord lungo il Danubio e pi\u00f9 ad est lungo l'Elba (in sostituzione del Reno).\nLe campagne di Augusto furono effettuate con il fine di consolidare le conquiste disorganiche dell'et\u00e0 repubblicana, le quali rendevano indispensabili numerose annessioni di nuovi territori. Mentre l'Oriente pot\u00e9 rimanere pi\u00f9 o meno come Antonio e Pompeo lo avevano lasciato, in Europa fra il Reno ed il Mar Nero fu necessaria una nuova riorganizzazione territoriale in modo da garantire una stabilit\u00e0 interna e, contemporaneamente, frontiere pi\u00f9 difendibili.\nPreludio alla guerra.\nPrima di tutto, Augusto in persona si dedic\u00f2, con l'aiuto di Agrippa, a portare a compimento una volta per tutte la sottomissione di quelle \"aree interne\" all'impero non ancora conquistate completamente. Si procedette per prima cosa alla definitiva sottomissione della parte nord-ovest della penisola iberica, che ormai creava problemi da decenni. Questi territori furono infatti condotti sotto il dominio romano, dopo una serie di difficili e sanguinose campagne militari in Cantabria durate 10 anni (dal 29 al 19 a.C.), grazie all'impiego di numerose legioni (ben sette) insieme ad un numero altrettanto elevato di ausiliari. Tanto pi\u00f9 che fu necessaria la stessa presenza di Ottaviano sul teatro delle operazioni (nel 26 e 25 a.C.).\nA questa conquista succedette quella dell'arco alpino, la cui utilit\u00e0 era strettamente collegata al fatto di dare maggior sicurezza interna ai valichi ed alle relazioni fra Gallia ed Italia: \nForze in campo.\nAugusto riusc\u00ec a schierare un esercito composto da numerose legioni nel corso di questo ventennio di guerre, tra Gallia ed Italia settentrionale, oltre a numerose unit\u00e0 ausiliarie. Si trattava delle legioni:\nCampagne militari.\nAl termine delle operazioni, sembra furono lasciate a protezione dei territori conquistati della Vindelicia due legioni: a Dangstetten e ad \"Augusta Vindelicorum\". La provincia della Rezia verr\u00e0 infatti costituita sotto Claudio.\nConseguenze.\nReazioni immediate.\nQuesti successi furono commemorati con l'erezione del celebre trofeo di La Turbie nella Francia mediterranea, per commemorare la pacificazione delle Alpi da un estremo all'altro e per ricordare i nomi di tutte le trib\u00f9 sottomesse. Il monumento, eretto negli anni 7-6 a.C. in onore dell'imperatore Augusto, conteneva i nomi di ben 46 trib\u00f9 alpine tra l'Italia, la Gallia Narbonese e la Rezia: i Triumpilini, Camuni, Vennoneti, Venosti (della Val Venosta), Isarci, Breuni, Genauni, Focunati, le quattro trib\u00f9 dei Vindelici (Cosuaneti, Rucinati, Licati e Catenati), Ambisonti, Rugusci, Suaneti, Caluconi, Brixeneti, Leponti, Uberi, Nantuati, Seduni, Varagri, Salassi, Acitavoni, Meulli, Ucenni, Caturigi, Brigiani, Galliti, Triutalli, Ectini, Vergunni, Eguituri, Nemanturi, Oratelli, Nerusi, Velauni e Suetri.\nA Segusium venne eretto un arco per ricordare l'accordo con Roma, che riporta fra i nomi delle quattordici trib\u00f9 governate da Cozio, alcune delle quali sono riportate nel Trofeo delle Alpi.\nImpatto sulla storia.\nLa definitiva conquista del settore strategico di Rezia e Vindelicia fu fondamentale per il successivo consolidamento e potenziamento del sistema difensivo renano e danubiano. Le armate romane negli anni successivi poterono cos\u00ec portare a compimento la sottomissione dei territori dell'Illirico e l'occupazione romana della Germania, anche se questi ultimi furono perduti nel 9, in seguito alla disfatta di Teutoburgo. L'obiettivo finale era stato, infatti, raggiunto solo per pochi anni. La frontiera dell'impero romano era stata avanzata a settentrione e ad oriente, dal fiume Reno e la barriera delle Alpi, ai fiumi Elba-Danubio, nella speranza di poter ridurre i confini imperiali dell'Europa continentale."}
{"id": "2129399", "revid": "466539", "url": "https://it.wikipedia.org/wiki?curid=2129399", "title": "Neven Suboti\u0107", "text": "Biografia.\nNato nella ex-Jugoslavia, pi\u00f9 precisamente in Bosnia, all'et\u00e0 di cinque anni si trasfer\u00ec con la sua famiglia in Germania. Due anni dopo si spost\u00f2 negli Stati Uniti, in Florida. Nel 2018 ha ottenuto il passaporto tedesco.\nCaratteristiche tecniche.\nNegli anni si \u00e8 affermato come uno tra i migliori difensori d'Europa. Dotato di un'altezza notevole e di un fisico possente, \u00e8 per\u00f2 elegante nel gioco e tutt'altro che impacciato in quasi ogni aspetto del gioco, molto bravo nel gioco aereo e dotato di grande tecnica.. Bravo nei rilanci dalla difesa, sa anche avanzare palla al piede e pu\u00f2 giocare a centrocampo.\nCarriera.\nClub.\nMagonza.\nNegli Stati Uniti si allen\u00f2 da solo, fu notato da Keith Fulk, l'assistente dell'allenatore della Nazionale statunitense Under-17, che lo consigli\u00f2 all'allenatore John Ellinger il quale organizz\u00f2 il trasferimento di Suboti\u0107 all'University of South Florida.\nMentre giocava nei Paesi Bassi con la nazionale fu notato da un agente inglese che lo aiut\u00f2 a trovare un contratto con il . Cresciuto nelle giovanili della squadra di Magonza, debutta nel match contro il , nell'ultima giornata della stagione 2006-2007, al termine della quale la squadra retrocede in Zweite Liga. Nella stagione successiva parte da titolare e guida quella che al termine del campionato sar\u00e0 la miglior difesa del torneo.\nBorussia Dortmund.\nIl 5 giugno 2008 firma un quinquennale con il . Debutta con la maglia giallonera nel match - non ufficiale - di Supercoppa di Germania contro il , vinto per 2-1. Un anno dopo, grazie alle sue buone prestazioni, il Borussia Dortmund decide di prolungare il suo contratto.\nNella stagione 2010-2011 vince il primo trofeo della sua carriera: la Bundesliga. Inoltre segna il suo primo gol europeo nella sfida di Europa League contro il Siviglia, gara terminata sul punteggio di 2-2. Si ripete nell'annata successiva vincendo di nuovo la Bundesliga della stagione 2011-2012 collezionando 25 presenze arricchite con 1 assist nella partita vinta 4-0 contro il Friburgo. Nella stagione 2012-2013 realizza uno dei 5 gol fatti nel derby al Borussia M\u00f6nchengladbach nonch\u00e9 il suo primo gol in un derby. Il 25 maggio gioca la finale di champions league persa in finale contro i rivali del per 2-1 salvando un tiro degli avversari sulla linea di porta in scivolata sul risultato di 1-1 tenendo cos\u00ec vive le speranze della sua squadra di riuscire a vincere la Champions League.\nInizia l'annata 2013-2014 vincendo la Supercoppa di Germania ai danni del Bayern Monaco per 4-2. Il 9 novembre in occasione della trasferta persa sul campo del Wolfsburg per 2-1 esce a fine primo tempo a causa di un grave infortunio, una rottura del legamento crociato che gli fa terminare anzitempo la stagione finita per lui. La stagione 2014-2015 si apre con la vittoria della Supercoppa di Germania, battendo il Bayern Monaco con il punteggio di 2-0. Torna a giocare dopo il terribile infortunio il 16 agosto 2014 in occasione dei trentaduesimi di finale della Coppa di Germania, partita vinta 4-1 dalla sua squadra sul campo del Stuttgarter Kickers.\nColonia.\nIl 26 gennaio 2017 viene ceduto in prestito al Colonia, lasciando il Borussia dopo 9 anni.\nUnion Berlino.\nIl 4 luglio 2019 firma con l'Union Berlino, neopromosso in Bundesliga.\nNazionale.\nAvendo trascorso l'adolescenza negli Stati Uniti, \u00e8 stato pi\u00f9 volte convocato nelle rappresentative giovanili americane. Potendo scegliere di essere convocato dalle nazionali maggiori di Stati Uniti, Serbia, Bosnia ed Erzegovina Germania, che manifestano il loro interesse dopo l'arrivo di Suboti\u0107 al Borussia Dortmund, il 18 dicembre 2008 annuncia la sua decisione di giocare con la Nazionale serba e qualche giorno dopo notifica ufficialmente la sua scelta alla federcalcio americana.\nEsordisce il 28 marzo 2009 nel match contro la Romania, valido per le qualificazioni al Mondiale 2010 e viene convocato da Radomir Anti\u0107 una volta ottenuta la qualificazione alla manifestazione tenuta in Sudafrica.\nStatistiche.\nPresenze e reti nei club.\n\"Statistiche aggiornate al 31 maggio 2018.\""}
{"id": "2129400", "revid": "2048388", "url": "https://it.wikipedia.org/wiki?curid=2129400", "title": "Ciudad Victoria", "text": "Ciudad Victoria \u00e8 la citt\u00e0 capitale dello Stato di Tamaulipas, nel Messico nord-orientale.\nAl censimento del 2010 possedeva una popolazione di 305.155 abitanti."}
{"id": "2129401", "revid": "54354", "url": "https://it.wikipedia.org/wiki?curid=2129401", "title": "Huaorani", "text": ""}
{"id": "2129407", "revid": "287204", "url": "https://it.wikipedia.org/wiki?curid=2129407", "title": "Neven Subotic", "text": ""}
{"id": "2129413", "revid": "729019", "url": "https://it.wikipedia.org/wiki?curid=2129413", "title": "MD Helicopters MD 520", "text": "L'MD Helicopters MD 520N \u00e8 un elicottero leggero monomotore a turbina, ad cinque posti e rotore principale a cinque pale e sistema anticoppia NOTAR, prodotto dall'azienda statunitense McDonnell Douglas Helicopter Systems, poi MD Helicopters Inc. dal 1999 e sviluppato dal precedente MD 500E."}
{"id": "2129414", "revid": "15756", "url": "https://it.wikipedia.org/wiki?curid=2129414", "title": "Hepzibah", "text": "Hepzibah \u00e8 un personaggio dei fumetti creato da Chris Claremont (testi) e Dave Cockrum (disegni), pubblicato dalla Marvel Comics. Apparsa per la prima volta sulle pagine di \"X-Men\" n. 107 (ottobre 1977), Hepzibah \u00e8 un'aliena dall'aspetto felino, membro dei famigerati Predoni Stellari, forza intergalattica al comando di Christopher Summers, padre di Ciclope, Havok e Vulcan.\nIl suo personaggio era stato concepito inizialmente come omaggio a \"Miss Mam'selle Hepzibah\", co-protagonista delle strisce fumettistiche \"Pogo\".\nPoteri e abilit\u00e0.\nHepzibah possiede velocit\u00e0, agilit\u00e0, riflessi e coordinazione a livello superumano, oltre ad una eccellente visione notturna e ad un acuto udito e olfatto. Come retaggio della sua razza \u00e8 dotata di cinque artigli protrattili per mano e dell'emissione di particolari ferormoni capaci d'influenzare il comportamento altrui. Oltre alle sue doti genetiche, \u00e8 stata addestrata in parecchie discipline difensive e offensive, nell'uso di armi da fuoco e da taglio.\nAspetto fisico.\nPer quanto riguarda il suo aspetto fisico, all'inizio era rappresentata come un'umanoide felina con tanto di coda e orecchie orientabili in cima alla testa, per poi passare ad una raffigurazione pi\u00f9 tradizionale, in cui le orecchie sono state spostate ai lati del cranio e fatte rassomigliare a quelle di un elfo. La pelliccia \u00e8 scomparsa per lasciare il posto ad un'epidermide albina ed il muso \u00e8 stato sostituito da un regolare viso umano. Solo le pupille oblique e la coda, fanno ormai accostare il suo personaggio a quello delle origini."}
{"id": "2129415", "revid": "4175", "url": "https://it.wikipedia.org/wiki?curid=2129415", "title": "Stadio Ernest Wallon", "text": "Lo stadio Ernest Wallon () \u00e8 un impianto sportivo francese di Tolosa.\nEdificato tra il 1978 e il 1982 a seguito di compensazione per l'esproprio del terreno dove sorgeva lo stadio dei Ponti Gemelli (), ospita prevalentemente gli incontri di rugby a 15 del locale club dello Stade Toulousain, oltre che, dal 2020, quelli di rugby a 13 dell'Olympique XIII di Tolosa.\nSorge all'interno di un complesso sportivo chiamato \"Les Sept-Deniers\" dal nome del quartiere dove \u00e8 edificato, e pertanto \u00e8 noto anche con il nome di Stade des Sept-Deniers.\nRistrutturato nel 2000, contiene circa spettatori e fu tra gli impianti che accolsero gare della co-ospitata dalla Francia; nove anni pi\u00f9 tardi fu impiegato durante la Coppa di rugby a 13 del 2000.\nStoria.\nLo Stade Toulousain disputava i suoi incontri interni allo Stadio dei Ponti Gemelli, situato a circa dal luogo dove sorge l'Ernest Wallon; titolare dell'impianto era l'associazione \u00abLes amis du stade toulousain\u00bb alla quale, a inizio anni settanta, fu notificato dal comune di Tolosa l'esproprio del manufatto per realizzarvi abitazioni civili da piano regolatore.\nTuttavia, in base alla legge francese sugli espropri di installazioni sportive, non \u00e8 ammessa la demolizione di tali strutture senza prima garantirne al soggetto espropriato la possibilit\u00e0 di ricostruirne una equipollente e, quindi, la municipalit\u00e0 confer\u00ec all'associazione, a titolo di indennizzo, un lotto nel quartiere Sept-Deniers sul quale, nel 1978, inizi\u00f2 la costruzione del nuovo impianto.\nLo stadio fu inaugurato nel 1980 e ultimato nel 1982, e nel 1983 ospit\u00f2 il suo primo \"test match\" , contro valido per la Coppa FIRA 1983-84.\nNel 1991 lo stadio fu tra quelli scelti in per ospitare un incontro della Coppa del Mondo, formalmente organizzata dall' ma con il sostegno logistico di altre regioni confinanti.\nBench\u00e9 principalmente rugbistico, l'Ernest Wallon ha vissuto anche parentesi calcistiche di rilievo: nella stagione 2001-02, a seguito dell'esplosione dell'impianto chimico AZF del settembre 2001 di di nitrato d'ammonio, un intero quartiere di Tolosa fu danneggiato, compreso lo Stadium Municipal, che sorge nei paraggi dell'officina distrutta.\nIn ragione di ci\u00f2 la squadra di calcio che occupa tale stadio, il Toulouse FC, per la stagione 2000-01 di Championnat National fu ospitata presso l'Ernest Wallon.\nNel 2013 la F\u00e9d\u00e9ration Fran\u00e7aise de Football vi organizz\u00f2 due incontri dell'Under-21 contro l'Armenia (girone 10 delle qualificazioni all'europeo di categoria 2015) e i Paesi Bassi (amichevole).\nInoltre, a partire dal 2020, lo stadio ospita anche gli incontri della locale squadra di rugby a 13 del Toulouse olympique XIII.\nGi\u00e0 nel 2000 aveva accolto il suo primo incontro internazionale di tale disciplina, tra e nel corso della Coppa del Mondo di rugby a 13 2000 che, come quella del 1991 di rugby a 15, la Francia ospit\u00f2 insieme ad altri Paesi delle isole britanniche.\nDalla stagione 2019-20 il terreno di gioco \u00e8 in erba ibrida; oltre al rinnovo del campo di gioco, i lavori hanno riguardato l'ampliamento della sala mensa e la ristrutturazione degli spogliatoi."}
{"id": "2129419", "revid": "2034209", "url": "https://it.wikipedia.org/wiki?curid=2129419", "title": "Palazzo Santoro", "text": " \nIl Palazzo Santoro di Salerno si affaccia sul Lungomare Trieste e costituisce uno dei rari esempi architettonici in \"stile Copped\u00e8\" esistenti in Campania.\nL'edificio.\nL'edificio fu realizzato dall'architetto Matteo D'Agostino, amico e ammiratore dell'artista toscano Gino Copped\u00e8.\nLa realizzazione fu promossa per dare risposta alla necessit\u00e0 di avere un fronte continuo che chiudesse verso il mare la prospettiva della traversa Conforti, inquadrando simmetricamente rispetto alla Statua della Libert\u00e0 il largo antistante.\nAl momento di scegliere il progetto si opt\u00f2 per un edificio dalle dimensioni planimetriche notevoli, (1250\u00a0m\u00b2, ben superiori agli altri edifici civili gi\u00e0 presenti sul Corso Garibaldi e sulla via Roma.\nI lavori, finanziati dalla famiglia Santoro, furono eseguiti tra il 1922 ed il 1924 sul progetto di Matteo D'Agostino che nel suo edificio, concepito secondo il gusto eclettico della Salerno di quegli anni, per certi aspetti sembra addirittura aver superato il Maestro.\nPalazzo Santoro presenta gli elementi caratteristici dello stile Copped\u00e8 - come il bugnato al piano terra, colonne, decorazioni, balconate e loggiate, torri, torrette, leoni ornamentali, fregi, decori, puttini ed anche il caratteristico ed esclusivo grande cappello di copertura. Tali elementi trovano per\u00f2 una nuova ed originale sintesi nel Palazzo salernitano che ne fanno un unicum per dimensioni, (ben sette piani fuori terra pi\u00f9 terrazze laterali sormontate da un torrino centrale), articolazione degli elementi ed esposizione, tanto da essere un autentico monumento che decora con la propria presenza il Lungomare cittadino e si offre alla vista con la sua architettura eclettica, fantasiosa, bizzarra e fiabesca insieme.\nNell'aprile 2012, dopo un controllo dei vigili del fuoco, furono riscontrate delle crepe in alcune abitazioni dell'edificio, poich\u00e9 l'ultimo piano risulta poggiare sul solaio del piano sottostante anzich\u00e9 sulle fondamenta."}
{"id": "2129420", "revid": "1429175", "url": "https://it.wikipedia.org/wiki?curid=2129420", "title": "Ircocervo", "text": "La parola ircocervo deriva dal latino \"hircocervus\", parola composta da \"hircus\" (\"capro\") e \"cervus\" (\"cervo\"), e designa un animale mitologico per met\u00e0 caprone e per met\u00e0 cervo. Viene anche denominato tragelafo e descritto come:\nCol tempo l'uso letterale del termine \u00e8 stato abbandonato in favore di quello metaforico per riferirsi a cose assurde ed irreali.\nIl mito, le parole e le cose.\nL'ircocervo viene citato da Aristotele nel \"De Interpretatione\" per rafforzare la tesi, gi\u00e0 espressa da Platone nel \"Sofista\", che un nome di per s\u00e9 non ha valore di verit\u00e0 o falsit\u00e0. Lo stesso Aristotele, negli \"Analitici secondi\" utilizza l'immagine per sostenere che \u00e8 possibile sapere cosa si intende con l'espressione ircocervo ma non risalire all'essenza dell'ircocervo, ovvero sapere cosa realmente sia.\nFu in seguito ripreso nel II secolo d.C. dall'autore greco Luciano di Samosata, nel tentativo di dare una definizione del mimiambo di Eronda, spiegando che era il termine adatto per spiegare un ibrido dalla cos\u00ec alta tessitura linguistica.\nL'esempio aristotelico dell'ircocervo viene magnificato da Boezio nel suo commento al \"De Interpretatione\", dove sottolinea come la scelta di una parola provvista di significato, bench\u00e9 riferita a una cosa inesistente, permette di ragionare sull'inesistenza delle categorie di \"vero\" e \"falso\" quando applicate alla parola nella sua assolutezza e non al suo essere priva di senso.\nPer contro Guglielmo di Ockham nell'\"Expositio in librum Perihermenias Aristotelis\" utilizza l'immagine dell'ircocervo per simboleggiare la necessit\u00e0 di rivolgere le proprie attenzioni al concreto e non all'astratto, cercando di spiegare la realt\u00e0 con semplicit\u00e0 e immediatezza.\nL'ircocervo liberalsocialista.\nNel XX secolo l'immagine venne ripresa da Benedetto Croce in riferimento al liberalsocialismo quando, nel 1942 attacc\u00f2, accusandolo di irrealismo, il socialista Guido Calogero che nel suo \"Manifesto del Liberalsocialismo\" aveva tentato di unire due concetti che Croce considerava inconciliabili."}
{"id": "2129422", "revid": "729019", "url": "https://it.wikipedia.org/wiki?curid=2129422", "title": "Nucleo dentato", "text": "Il nucleo dentato \u00e8 una lamina di sostanza grigia che si ritrova nel cervelletto, assegnabile dal punto di vista filogenetico al Neocerebello e da quello funzionale al Pontocerebello (o Cerebrocerebello); in zoologia la medesima struttura \u00e8 indicata come nucleo cerebellare laterale.\nAnatomia.\nIl nucleo dentato \u00e8 il pi\u00f9 grande fra i nuclei cerebellari e si mostra come una lamina di sostanza grigia pieghettata, molto simile all'oliva bulbare; topograficamente collocato negli emisferi cerebellari.\nFunzioni.\nLe afferenze provengono da collaterali delle vie di moto discendenti originate dalla corteccia sensorimotoria, dal midollo spinale, dai collicoli superiori ed inferiori (stimoli visivi e acustici) e da fibre serotoninergiche dai nuclei del rafe. Le efferenze da questo nucleo raggiungono la porzione Parvicellulare del Nucleo Rosso controlaterale nel mesencefalo e tramite questo raggiungono i nuclei Talamici Ventrale Anteriore e Ventrale Laterale. Effettuando cos\u00ec un controllo del tono muscolare, dell'equilibrio, e come fine ultimo una postura corretta."}
{"id": "2129425", "revid": "91533", "url": "https://it.wikipedia.org/wiki?curid=2129425", "title": "Raffaele Aurisicchio", "text": "Biografia.\nNel 1999 viene candidato alla Presidenza della Provincia di Avellino, arrivando al ballottaggio ma non venendo eletto.\nDal 1999 al 2004 ricopre il ruolo di Capogruppo dei Democratici di Sinistra nel Consiglio provinciale di Avellino .\nDal 12 dicembre 1999 al 9 settembre 2006 \u00e8 Segretario provinciale dei Democratici di Sinistra.\nEletto alla Camera dei deputati nell'aprile 2006 nella lista dell'Ulivo, diviene membro della V Commissione Bilancio Tesoro e Programmazione della Camera dei Deputati.\nAl IV Congresso dei Democratici di Sinistra aderisce alla mozione \"A Sinistra per il socialismo europeo\" e nel maggio del 2007 aderisce al movimento politico Sinistra Democratica per il Socialismo Europeo.\nDal 16 maggio 2007 si \u00e8 iscritto al Gruppo Parlamentare di Sinistra Democratica e capogruppo SD in V Commissione.\nAlle elezioni politiche del 2008 viene candidato alla circoscrizione Campania 2 al secondo posto nella lista de La Sinistra l'Arcobaleno, ma non risulta eletto in quanto la lista non riesce a superare la soglia di sbarramento del 4%.\nDopo il congresso del movimento politico Sinistra Democratica svoltosi a Chianciano, viene nominato nella direzione nazionale del movimento stesso. Dopo il congresso di Sinistra Ecologia e Libert\u00e0 svoltosi a Firenze nel 2010 viene nominato nell'Assemblea Nazionale del partito stesso.\nNel 2017, dopo lo scioglimento di SEL, aderisce a Sinistra Italiana.\nIl 23 marzo 2021 viene eletto Presidente dell'Assemblea regionale in Campania di Sinistra Italiana."}
{"id": "2129432", "revid": "729019", "url": "https://it.wikipedia.org/wiki?curid=2129432", "title": "Tour della nazionale di rugby a 15 dell'Italia 1988-1989", "text": "Nel periodo del capodanno 1989 la nazionale italiana di rugby si rec\u00f2 in \"tourn\u00e9e\" nell'isola d'Irlanda.\nIl \"tour\" 1988-89 fu destinato ad entrare a far parte della storia del rugby italiano: gli Azzurri, di fatti, affrontarono per la prima volta una rappresentativa delle \"Home Nations\" in un incontro internazionale ufficiale per entrambe le federazioni nazionali.\nLa trasferta in Irlanda fu intrapresa tra la fine del dicembre 1988 e l'inizio del gennaio 1989. Oltre al \"test match\" in programma con la nazionale irlandese, la nazionale azzurra disput\u00f2 due partite non ufficiali come Italia XV contro una selezione irlandese Under-25 ed una selezione dei migliori giocatori dalle quattro provincie rugbistiche dell'isola (, , ed ), denominata \"Combined Provinces of Ireland\".\nL', allenata dal tecnico Loreto Cucchiarelli e capitanata da Guido Rossi, disput\u00f2 il primo match il 28 dicembre al Ravenhill Stadium di Belfast, perdendo 16-21 contro una formazione dell'Irlanda Under-25. Dopo il primo incontro preparatorio, il 31 dicembre al Lansdowne Road di Dublino la nazionale affront\u00f2 l', cedendo 15-31. La partita conclusiva del \"tour\", giocata il 3 gennaio al Musgrave Park di Cork, fu anche l'unica vittoria azzurra: l'Italia XV si impose di misura sulle \"Combined Provinces\" con il punteggio di 15-14."}
{"id": "2129433", "revid": "599013", "url": "https://it.wikipedia.org/wiki?curid=2129433", "title": "Andreas Jakobsson", "text": "Carriera.\nClub.\nJakobsson ha iniziato la sua carriera come difensore centrale nel Landskrona nel 1990. Ha aiutato il club a raggiungere la promozione nella Allsvenskan, nel 1993. Il Landskrona, per\u00f2, \u00e8 retrocesso al termine del campionato 1994 e Jakobsson si \u00e8 trasferito all'Helsingborg. \u00c8 diventato immediatamente un titolare dei \"R\u00f6e\" e, assieme a Ola Nilsson, ha formato una delle coppie difensive pi\u00f9 forti del campionato svedese, per diversi anni. Anche grazie all'apporto di Jakobsson, nel 1999, l'Helsingborg ha vinto il titolo nazionale dopo una attesa durata cinquantotto anni.\nDopo questa vittoria, si \u00e8 trasferito all', nell'estate 2000, nella Bundesliga. Ha giocato tre stagioni a Rostock, saltando soltanto tre delle centodue partite disputate dalla squadra tedesca. A luglio 2003, ha lasciato la squadra per trasferirsi al Br\u00f8ndby.\nNell'unica stagione con il Br\u00f8ndby, ha vinto il campionato. Si \u00e8 quindi trasferito in Inghilterra, al Southampton, nella Premier League. Alla fine della stagione, il Southampton \u00e8 retrocesso in Football League Championship e Jakobsson \u00e8 andato a chiudere la carriera con l'Helsingborg. Dopo il ritiro, ha giocato con una squadra svedese, in settima divisione.\nNazionale.\nJakobssen ha debuttato nella a febbraio 1996. Ha partecipato al e al , senza saltare una partita in queste competizioni."}
{"id": "2129434", "revid": "767487", "url": "https://it.wikipedia.org/wiki?curid=2129434", "title": "Ian Underwood", "text": "Fu membro dei \"The Mothers of Invention\" e collabor\u00f2 a lungo con Frank Zappa.\n\u00c8 stato sposato con Ruth Komanoff, percussionista che a sua volta ha partecipato ad incisioni in studio e a tour di Zappa.\nDopo le esperienze con Zappa, ha lavorato come \"session man\" facendosi notare soprattutto per la sua abilit\u00e0 al minimoog. La sua opera include vari progetti, comprese partecipazioni con Quincy Jones, Barbra Streisand, Ronee Blakley, Hugh Cornwell e Barry Manilow.\nUnderwood ha anche collaborato (al piano) a varie colonne sonore di James Horner tra le quali quella di \"Titanic\" (1997) e \"Sneakers (I signori della truffa)\" del (1992)."}
{"id": "2129438", "revid": "4175", "url": "https://it.wikipedia.org/wiki?curid=2129438", "title": "Stade de Toulouse", "text": ""}
{"id": "2129445", "revid": "729019", "url": "https://it.wikipedia.org/wiki?curid=2129445", "title": "Tour della nazionale di rugby a 15 dell'Italia 1989", "text": "Nel giugno 1989 la nazionale italiana di rugby, guidata dal commissario tecnico Loreto Cucchiarelli e capitanata da Guido Rossi, si rec\u00f2 in \"tour\" in Argentina.\nDall'8 al 20 giugno, in preparazione al \"test match\" contro la nazionale argentina, l' disput\u00f2 cinque incontri non ufficiali con le formazioni delle federazioni provinciali argentine: Mar del Plata, Mendoza, Rosario e C\u00f3rdoba, e contro una selezione di giocatori provenienti da diverse provincie rugbistiche, in particolare da quella di Tucum\u00e1n, denominata \"Provincias Argentinas\".\nGli Azzurri disputarono una buona \"tourn\u00e9e\" vincendo quattro incontri dei sei disputati, cedendo di misura nel \"test\" con i \"Pumas\" per 21 a 16 e nella partita con la provincia di C\u00f3rdoba, trascinata da un giovane mediano d'apertura che avremmo ritrovato nella storia del rugby azzurro: Diego Dom\u00ednguez. Oltre a Dom\u00ednguez, l'Italia si trov\u00f2 ad affrontare altri tre giocatori argentini di origine italiana, che successivamente avrebbero indossato la maglia azzurra: Gabriel Filizzola, Gustavo Milano e Federico Williams."}
{"id": "2129449", "revid": "228587", "url": "https://it.wikipedia.org/wiki?curid=2129449", "title": "Vaudeville Villain", "text": "Vaudeville Villain \u00e8 il primo album realizzato da Daniel Dumile sotto il nome di Viktor Vaughn. Le tracce dell'album sono prodotte da Heat Sensor, King Honey, Max Bill (tutti della Sound-Ink) e da RJD2 (\"Saliva\").\n\u00c8 il primo album di Daniel Dumile a non contenere sue produzioni dai tempi dell'esordio di MF DOOM nel 1997."}
{"id": "2129466", "revid": "729019", "url": "https://it.wikipedia.org/wiki?curid=2129466", "title": "Tour della nazionale di rugby a 15 dell'Italia 1990", "text": "Nel 1990 la nazionale italiana di rugby si rec\u00f2 in \"tour\" in Francia per una breve serie d'incontri tra l'ultima settimana del mese di agosto e la prima di settembre.\nIl gruppo di 26 Azzurri, selezionati dal tecnico transalpino Bertrand Fourcade, part\u00ec alla volta dei territori della Francia sud-occidentale, nella regione dei Midi-Pirenei, dal 2016 sotto la regione dell'Occitania, suddivisione amministrativa di primo livello.\nLa \"tourn\u00e9e\" non fu una trasferta ufficiale per la Federazione Italiana Rugby che schier\u00f2 in tutti gli incontri una formazione \"XV\", senza il riconoscimento del \"cap\" internazionale. L' disput\u00f2 in tutto quattro partite contro due club e due selezioni territoriali: i club FC Lourdes e Tarbes Pyr\u00e9n\u00e9es, e le selezioni del comitato rugbistico d'Armagnac-Bigorre (territori di Gers ed Alti Pirenei) e del comitato di \"Languedoc\" (regione Linguadoca-Rossiglione) denominata \"Pyr\u00e9n\u00e9es-Ari\u00e8ge\".\nLa selezione azzurra si aggiudic\u00f2 tre dei quattro match in programma tra il 28 agosto ed il 4 settembre, superando per 19-9 e vincendo nettamente contro le due selezioni territoriali. L'unica sconfitta avvenne nella partita giocata contro , in cui l'Italia XV cedette 20 a 25."}
{"id": "2129467", "revid": "287204", "url": "https://it.wikipedia.org/wiki?curid=2129467", "title": "Kosamba", "text": " \nKosamba \u00e8 una suddivisione dell'India, classificata come \"census town\", di 13.548 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 28' 60 N e 72\u00b0 57' 0 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Kosamba assommava a 13.548 persone, delle quali 6.968 maschi e 6.580 femmine. I bambini di et\u00e0 inferiore o uguale ai sei anni assommavano a 1.961, dei quali 1.034 maschi e 927 femmine. Infine, coloro che erano in grado di saper almeno leggere e scrivere erano 9.117, dei quali 5.098 maschi e 4.019 femmine."}
{"id": "2129468", "revid": "1318658", "url": "https://it.wikipedia.org/wiki?curid=2129468", "title": "AsoloArtFilmFestival", "text": "Asolo Art Film Festival \u00e8 una rassegna cinematografica internazionale. Si tiene ogni anno ad Asolo, in Veneto.\nStoria.\nLe origini dell\u2019Asolo Art Film Festival risalgono al 1973, quando, dalla felice intuizione di Flavia Paulon e dalla lungimiranza di un\u2019amministrazione locale decisa a sostenere il risveglio culturale della citt\u00e0, nasceva ad Asolo il Festival Internazionale del Film sull'Arte e di Biografie d\u2019Artista, destinato a diventare, sin dalla prima edizione, una delle rassegne pi\u00f9 importanti al mondo dedicate al rapporto tra cinema e arti visive. \nLa Biennale, in seguito alla contestazione del \u201968, aveva infatti abbandonato la Mostra Internazionale del Film sull\u2019Arte e tutte le altre rassegne cinematografiche minori. Fu cos\u00ec che Flavia Paulon, critica, saggista e funzionaria della Mostra del Cinema di Venezia da ben quarant'anni, qualche anno dopo, quando si present\u00f2 l\u2019opportunit\u00e0 di dar vita a un\u2019autonoma rassegna del Film sull'Arte nella cittadina di Asolo, colse l\u2019occasione, ritenendola importante motivo di arricchimento per l\u2019intera cinematografia mondiale.\nOltre ad esserne stata la fondatrice, Paulon fu il direttore artistico del Festival fino al 1982, per un totale di ben 10 edizioni: sotto la sua direzione la rassegna, patrocinata dall\u2019UNESCO, vide un periodo di grande successo a livello internazionale, presentando ogni anno \u201cle migliori opere inedite in Italia e nel mondo, sul tema specifico dell\u2019arte, prodotte nel biennio\u201d. Enrico Fulchignoni, il Presidente del Consiglio Internazionale del Cinema e della Televisione, divenne membro stabile della giuria.\nPer garantire la qualit\u00e0 e l\u2019internazionalit\u00e0 del Festival, Paulon pose sempre molta cura nella scelta dei membri della giuria, e interpell\u00f2 persone di spicco nel settore del cinema e delle arti visive: basti citare i critici d\u2019arte Guido Perocco, Umbro Apollonio, Fran\u00e7ois Le Targat, i critici cinematografici Mario Verdone e Nedo Ivaldi, il famoso gallerista francese Aim\u00e9 Maeght, il regista belga Henri Stork. Anche la selezione dei film per il concorso era preceduta da un accurato e sistematico lavoro di ricerca, che Paulon portava avanti in prima persona, grazie alla sua competenza in materia cinematografica e ai contatti con le persone pi\u00f9 utili al reperimento di film di spessore, accumulati in tanti anni di lavoro alla Mostra del Cinema di Venezia.\nLa selezione era talmente rigorosa e il livello cos\u00ec elevato, che nel giro di poche edizioni il prestigio del Festival fu noto in tutto il mondo, tanto da essere ricalcato da altre rassegne affermatesi successivamente: a partire dal primo Gran Premio Asolo, assegnato alla pellicola di Andrej Tarkovskij \u201cAndrej Rubl\u00ebv\u201d, innumerevoli sono i nomi di registi o artisti famosi, che hanno presenziato al Festival, come Alain Resnais, Jean Rouch, Henri Stork, Luciano Emmer, Giorgio Treves, Alberto Sordi, Fabrizio Plessi, Gaetano Pesce, Luca Verdone e Ingrid Bergam, alla quale venne consegnato nel 1977 il primo Premio Eleonora Duse.\nIntorno alla met\u00e0 degli anni \u201990, la storia della rassegna asolana ha subito un\u2019interruzione, per riprendere nel 2001 con il nome di Asolo Art Film Festival su iniziativa di Attilio Zamperoni e sotto la direzione artistica di vari personaggi di spicco della cinematografia italiana a cavallo dei secoli: Montanaro, Borin, Di Capua e, dal 2006, di Luciano Zaccaria. L\u2019anno seguente viene costituita A.I.A.F. \u2013 Asolo International Art Festival, associazione no-profit il cui scopo principale era quello di rinnovare e rafforzare la manifestazione: durante il quindicennio di gestione A.I.A.F. il Festival torn\u00f2 ad assumere una rinomanza internazionale, contando la partecipazione di oltre 80 nazioni per pi\u00f9 di 8000 film pervenuti. Tra i premiati di queste stagioni, ricordiamo Mario Martone, Nicole Romine, Liu Zchenchen, e le attrici Ottavia Piccolo e Golshifteh Farahani, insignite del Premio Eleonora Duse.\nPer il biennio 2015-2016 proposto dall\u2019Associazione ALA-Armonioso Labirinto Asolano, il Festival di Film sull\u2019arte torna ora a rivivere grazie all\u2019impegno di Asolo Art Film Festival, una nuova realt\u00e0 associativa, intesa a ristabilire il suo prestigio internazionale.\nDalla 37\u00aa fino alla 38\u00aa edizione di Asolo Art Film Festival la direzione artistica \u00e8 stata affidata a Cosimo Terlizzi, regista e artista eclettico.\nA partire dalla 39\u00aa edizione il festival \u00e8 diretto da Thomas Torelli, regista, autore e produttore indipendente.\nDalla 37\u00aa edizione il festival \u00e8 il primo nel suo genere ad essersi aperto al Video musicale, integrando una sezione dedicata ai Videoclip con particolare rilievo artistico, curata da Michele Faggi (edizioni 37\u00aa, 38\u00aa e 39\u00aa)\nPremi.\nOltre ai premi assegnati per ciascuna categoria, la giuria si avvale della facolt\u00e0 di premiare opere che non potevano essere ignorate per la loro particolare e pregevole qualit\u00e0, dando menzioni speciali."}
{"id": "2129469", "revid": "71433", "url": "https://it.wikipedia.org/wiki?curid=2129469", "title": "Il giardino di limoni", "text": ""}
{"id": "2129470", "revid": "287204", "url": "https://it.wikipedia.org/wiki?curid=2129470", "title": "Kutiyana", "text": " \nKutiyana \u00e8 una suddivisione dell'India, classificata come \"municipality\", di 17.108 abitanti, situata nel distretto di Porbandar, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 37' 60 N e 69\u00b0 58' 60 E e ha un'altitudine di 29 .\nSociet\u00e0.\nEvoluzione demografica.\nAl censimento del 2001 la popolazione di Kutiyana assommava a 17.108 persone, delle quali 8.772 maschi e 8.336 femmine. I bambini di et\u00e0 inferiore o uguale ai sei anni assommavano a 2.239, dei quali 1.169 maschi e 1.070 femmine. Infine, coloro che erano in grado di saper almeno leggere e scrivere erano 10.695, dei quali 6.235 maschi e 4.460 femmine."}
{"id": "2129472", "revid": "6923", "url": "https://it.wikipedia.org/wiki?curid=2129472", "title": "Louis Breguet", "text": "Biografia.\nPrimo figlio di Antoine-Louis Breguet e di Jeanne Fran\u00e7oise Venture, quindi nipote di Abraham-Louis Breguet, si diplom\u00f2 al lyc\u00e9e Condorcet e dopo gli studi, in collaborazione con Antoine Masson, mise a punto una bobina ad induzione, perfezionata poi da Heinrich Daniel Ruhmkorff, che la fece divenire celebre tanto da prendere il nome di \"rocchetto di Ruhmkorff\".\nRealizz\u00f2 anche uno specchio rotante, utilizzato da Hippolyte Fizeau per misurare la velocit\u00e0 della luce nel 1850.\nDiscendenza.\nFra i numerosi discendenti di Louis Breguet si ricordano, al primo grado, il drammaturgo, romanziere ed accademico Ludovic Hal\u00e9vy, al secondo grado, lo storico Daniel Hal\u00e9vy, al terzo grado l'uomo politico Louis Joxe, al quarto grado, l'uomo politico Pierre Joxe, al secondo grado, l'aviatore Louis Charles Breguet e al quinto grado, l'attrice Cl\u00e9mentine C\u00e9lari\u00e9.\n Louis Cl\u00e9ment Fran\u00e7ois Breguet (1804-1883), orologiaio a Parigi\n x 1833 Eug\u00e9nie Caroline Lassieur (1815-1889)\n \u251c\u2500\u2500&gt; Louise Breguet (1847-1930)\n \u2502 x 1868 Ludovic Hal\u00e9vy (1834-1908), drammaturgo, romanzierecier e membro dell'Acad\u00e9mie fran\u00e7aise\n \u2502 \u2514\u2500\u2500&gt; Daniel Hal\u00e9vy (1872-1962), storico\n \u2502 x 1898 Marianne Vaudoyer \n \u2502 \u2514\u2500\u2500&gt; Fran\u00e7oise-H\u00e9l\u00e8ne Hal\u00e9vy (1900-?)\n \u2502 x 1901 Louis Joxe (1901-1991), uomo politico francese\n \u2502 \u2514\u2500\u2500&gt; Pierre Joxe (\u00b0 1934), uomo politico francese\n \u2514\u2500\u2500&gt; Antoine Breguet (1851-1882), ingegnere\n x 1877 Eug\u00e9nie Dubois (1858-1903)\n \u2514\u2500\u2500&gt; Louis Charles Breguet (1880-1955), aviatore\n x 1902 Nelly Henriette Julia Girardet (1881-1941)\n \u2514\u2500\u2500&gt; Antoine Breguet (1903-?)\n x 1930 Meryem Collier de La Marli\u00e8re (1904-1943)\n \u2514\u2500\u2500&gt; Martine Breguet (\u00b0 1931)\n x 1956 Andr\u00e9 C\u00e9lari\u00e9 (\u00b0 1922), giornalista\n \u2514\u2500\u2500&gt; Meryem C\u00e9lari\u00e9 (\u00b0 1957), nota come Cl\u00e9mentine C\u00e9lari\u00e9, attrice"}
{"id": "2129474", "revid": "889014", "url": "https://it.wikipedia.org/wiki?curid=2129474", "title": "Google Web Server", "text": "Google Web Server (GWS) \u00e8 il web server che Google usa per le sue infrastrutture web.\nA novembre 2008, era in terza posizione nel Netcraft Web Server Survey, sondaggio effettuato da Netcraft sui Web Server pi\u00f9 utilizzati, con il 5.94% di tutti i domini e il 11.31% di tutti i siti attivi.\nL'ultima versione \u00e8 la 2.1."}
{"id": "2129478", "revid": "15756", "url": "https://it.wikipedia.org/wiki?curid=2129478", "title": "Tour della nazionale di rugby a 15 dell'Italia 1991", "text": "Nel gennaio 1991 la nazionale italiana di rugby si rec\u00f2 in \"tour\" in Namibia in preparazione alla Coppa del Mondo in programma in Inghilterra ad ottobre.\nIndipendente da poco pi\u00f9 di un anno, la Namibia divent\u00f2 in poco tempo la meta delle \"tourn\u00e9e\" di molte squadre. Gli Azzurri, guidati dal tecnico Bertrand Fourcade e capitanati da Corrado Covi, vi si recarono per una trasferta preparatoria in vista del Mondiale in Inghilterra.\nVennero disputati cinque incontri totali tra l'8 e il 22 di gennaio: due \"test match\" contro la nazionale namibiana e tre incontri non ufficiali. L' inizi\u00f2 nel migliore dei modi la trasferta in Namibia vincendo di misura contro la Namibia B, la seconda formazione nazionale, ed in modo netto contro i \"Welwitschia\". Il 15 gennaio, per\u00f2, usc\u00ec sconfitta dal primo \"test\" con la Namibia col punteggio di 7-17. Successivamente, l'Italia XV si impose nel terzo incontro \"no-cap\" contro la selezione territoriale Northern Union, rappresentante il nord del Paese, ma venne nuovamente ridimensionata nella seconda partita internazionale per 19 a 33, nonostante le quattro mete marcate."}
{"id": "2129479", "revid": "228587", "url": "https://it.wikipedia.org/wiki?curid=2129479", "title": "St. Germain", "text": ""}
{"id": "2129480", "revid": "298055", "url": "https://it.wikipedia.org/wiki?curid=2129480", "title": "Tonio (I promessi sposi)", "text": ""}
{"id": "2129488", "revid": "1577172", "url": "https://it.wikipedia.org/wiki?curid=2129488", "title": "Adrian Mole", "text": "Albert Adrian Mole (nato il 2 aprile 1967) \u00e8 l'immaginario protagonista di una serie di libri dell'autrice inglese Sue Townsend. Il personaggio apparve per la prima volta (come Nigel Mole), in un'intervista alla BBC Radio 4 svolta nel 1982. I libri sono scritti in forma di diario, con qualche contenuto aggiuntivo come corrispondenza.\nStoria.\nLa serie ha due temi principali. I primi libri si concentrano sui desideri e le ambizioni nella vita di Adrian (sposare il suo amore, Pandora, pubblicare le sue poesie e i romanzi, ottenere la sicurezza finanziaria) e il suo completo fallimento per la loro realizzazione.\nIl secondo tema \u00e8 la rappresentazione della situazione sociale e politica in Gran Bretagna, con particolare riferimento alla sinistra politica negli anni ottanta, nei primi tre libri. Ad esempio, i genitori di Adrian divorziano in un momento in cui era molto raro che ci\u00f2 accadesse.\nI due ultimi libri vanno in nuove direzioni, mostrando Adrian come un adulto in ambienti diversi.\nSerie.\n\u00c8 stato pubblicato \"Adrian Mole From Minor to Major\", contenente i primi tre libri."}
{"id": "2129489", "revid": "28592", "url": "https://it.wikipedia.org/wiki?curid=2129489", "title": "Saint Germain", "text": ""}
{"id": "2129497", "revid": "767487", "url": "https://it.wikipedia.org/wiki?curid=2129497", "title": "Tommy Mars", "text": "Nato a Waterbury (Connecticut) nel Connecticut, Prese le prime lezioni di piano a sei anni e presto cominci\u00f2 a cimentarsi con vari tipi di tastiere e sintetizzatori.\nDiplomato al \"Hartt College of Music\" di West Hartford nel 1972, intraprese la carriera di musicista come maestro di coro, organista in chiesa, accompagnatore di film ed altro.\nGrande ammiratore di Frank Zappa, grazie all'aiuto di Ed Mann, ottenne un'audizione entrando a far parte del gruppo di Zappa dal 1977 al 1982.\nDopo il periodo trascorso con Zappa, Mars altern\u00f2 l'attivit\u00e0 di insegnante a tour con Steve Vai e Stuart Hamm. Alla met\u00e0 degli anni novanta form\u00f2 il gruppo \"The Band From Utopia\", una sorta di \"tribute band\" dedicata alla musica di Frank Zappa eseguita da alunni di Zappa e musicisti quali Jon Larsen, Bruce Fowler, Jimmy Carl Black ed Arthur Barrow."}
{"id": "2129501", "revid": "287204", "url": "https://it.wikipedia.org/wiki?curid=2129501", "title": "Kadi (citt\u00e0)", "text": " \nKadi \u00e8 una suddivisione dell'India, classificata come \"municipality\", di 56.241 abitanti, situata nel distretto di Mehsana, nello stato federato del Gujarat. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 18' 00 N e 72\u00b0 20' 12 E.\nSociet\u00e0.\nEvoluzione demografica.\nAl censimento del 2001 la popolazione di Kadi assommava a 56.241 persone, delle quali 29.723 maschi e 26.518 femmine. I bambini di et\u00e0 inferiore o uguale ai sei anni assommavano a 6.687, dei quali 3.753 maschi e 2.934 femmine. Infine, coloro che erano in grado di saper almeno leggere e scrivere erano 41.694, dei quali 23.600 maschi e 18.094 femmine."}
{"id": "2129506", "revid": "1305887", "url": "https://it.wikipedia.org/wiki?curid=2129506", "title": "Gervaso (personaggio)", "text": "Gervaso \u00e8 un personaggio minore de \"I promessi sposi\", il celebre romanzo scritto da Alessandro Manzoni.\nFratello di Tonio, \u00e8 un personaggio affetto da un evidente ritardo mentale che vive a casa del fratello. Tonio stesso lo conferma mentre parla con Renzo: \"tu sai bene ch'io ho avuta la sua parte di cervello\". Tonio lo conduce con s\u00e9 perch\u00e9 avrebbe dovuto fare il secondo testimone nel matrimonio a sorpresa, poi sventato dalla pronta reazione di don Abbondio.\nLa scelta del nome da parte del Manzoni non sembra casuale, infatti, in dialetto milanese, \"gervas\" \u00e8 sinonimo di sciocco."}
{"id": "2129519", "revid": "1086580", "url": "https://it.wikipedia.org/wiki?curid=2129519", "title": "Rachel Dawes", "text": "Rachel Dawes \u00e8 un personaggio dell'universo di Batman creato per il film \"Batman Begins\" e presente anche nel sequel \"Il cavaliere oscuro\", entrambi diretti da Christopher Nolan.\nIn \"Batman Begins\".\nRachel Dawes vive a Wayne Manor, a Gotham City, ed \u00e8 figlia di una domestica al servizio di Thomas Wayne, celebre chirurgo erede di un antico e ricchissimo casato discendente dall'aristocrazia britannica. Fin dai primi anni d'infanzia \u00e8 molto amica di Bruce, figlio unico del dottor Wayne, di cui \u00e8 quasi coetanea. Quando Thomas e Martha Wayne vengono uccisi durante una rapina da Joe Chill, un ex lavoratore divenuto teppista di strada a causa della crisi economica che ha colpito la citt\u00e0, Rachel e la madre lasciano Wayne Manor, perdendo per anni di vista il giovane Bruce, che viene assistito dal maggiordomo Alfred Pennyworth, magnifico gentiluomo che gli fa da padre.\nAnni dopo, la giovane si laurea con onore in legge e trova lavoro come consulente del Procuratore Distrettuale di Gotham City, Carl Finch. Devota alla giustizia e alla legalit\u00e0, nel corso degli anni combatte con ostinazione la corruzione, che si \u00e8 diffusa ormai ovunque nelle istituzioni cittadine come una malattia, a beneficio del potente capomafia Carmine Falcone, uno dei principali signori del crimine della nazione. Rachel intraprende una breve relazione con Finch, che si interrompe in occasione del ritorno di Bruce da un viaggio di sette anni in Asia, durante il quale si sono perdute le sue tracce. Dopo essersi scontrata con il dottor Jonathan Crane, ex insegnante universitario ora direttore del manicomio criminale di Arkham, peraltro coinvolto in affari misteriosi con Falcone, viene assalita da alcuni sicari sguinzagliati dal capomafia, ma in suo aiuto interviene il misterioso e implacabile Batman, un giustiziere travestito da pipistrello che agisce contro la dilagante criminalit\u00e0 organizzata, al punto da catturare e consegnare alla polizia lo stesso Falcone.\nIncoraggiata dalla vulnerabilit\u00e0 in cui versa la delinquenza e dall'influsso positivo dell'intervento di Batman, nonostante la polizia gli stia dando la caccia, Rachel si reca ad Arkham per vedere Falcone, ivi ricoverato dopo un crollo psicotico, ma il dottor Crane la assale con un allucinogeno psicotropo. Batman interviene ancora in suo aiuto, e la guarisce con un antidoto che ha elaborato dopo essere stato a sua volta esposto al veleno. Appena ristabilitasi, aiuta il vigilante mascherato a diffondere la cura contro il veleno, che Crane vuole diffondere in tutta Gotham City per conto di Ra's al Ghul, guida spirituale della Setta delle Ombre, una fratellanza di guerrieri ninja che da migliaia di anni lotta per ripulire il mondo dalle ingiustizie e dalle sofferenze adottando metodi subdoli e drastici. Sgominata la minaccia e appreso che Ra's al Ghul \u00e8 morto, Rachel scopre che Batman \u00e8 Bruce, deciso a salvare Gotham City dal crimine di cui lui stesso rimase vittima da bambino, e si fidanza con lui, avviando una storia d'amore intensa ma breve.\nIn \"Il cavaliere oscuro\".\nLa storia tra Rachel e Bruce si interrompe in poco tempo a causa delle difficolt\u00e0 di lui a conciliare la sua doppia vita, e dopo un po' la giovane assistente legale si impegna con Harvey Dent, nuovo Procuratore Distrettuale di Gotham City subentrato a Carl Finch, ucciso dai sicari di Falcone, con cui collabora per sconfiggere il nuovo capomafia, Salvatore Maroni, e soprattutto il Joker, un folle criminale che semina il terrore in una guerra senza quartiere contro Batman e ci\u00f2 che rappresenta.\nEppure, in qualche modo sente di essere ancora attratta da Bruce, al punto da scambiare con lui un bacio, ma alla fine sceglie di dedicarsi esclusivamente ad Harvey: lascia quindi ad Alfred una lettera in cui dichiara di amare il procuratore e di voler vivere una vita lunga ma, soprattutto, normale con lui, cosa che lei \u00e8 convinta non potr\u00e0 mai avere con Bruce, continuando per\u00f2 ad approvare la crociata di Batman e le sue motivazioni. Sotto tacito permesso di Rachel, Alfred legge la lettera prima di consegnarla al padrone.\nImprovvisamente, il Joker cattura sia lei che Harvey, e li imprigiona in due diversi depositi pieni di esplosivi e benzina, lasciandosi poi catturare dalla polizia per arrivare a Batman, a cui fornisce l'indirizzo di entrambi i rifugi dicendo per\u00f2 che non far\u00e0 in tempo a salvare entrambi gli ostaggi, e che dovr\u00e0 scegliere: Batman si reca immediatamente da Rachel, lasciando Harvey alla polizia, ma una volta giunto sul posto scopre che nel rifugio \u00e8 rinchiuso Harvey, che trascina all'esterno un attimo prima della violenta esplosione, che gli sfigura la parte sinistra del volto. Rachel viene raggiunta dal commissario James Gordon, ma l'edificio salta violentemente in aria un momento prima che lui e la squadra vi si introducano per salvarle la vita.\nLa morte di Rachel getta Bruce in una cupa disperazione, ma resta convinto che Rachel lo avrebbe aspettato, quindi Alfred, per risparmiargli ulteriore sofferenza, non gli consegna la lettera di Rachel e la brucia; Harvey invece, sconvolto anche lui, giura vendetta contro tutti coloro che ritiene responsabili delle proprie sventure, cio\u00e8 il mafioso Maroni, i due poliziotti corrotti da quest'ultimo, Batman e Gordon, utilizzando un vecchio soprannome affibbiatogli quando indagava alla Sezione disciplinare della polizia: \u00abHarvey Due Facce\u00bb. Non avendo scelta, Batman \u00e8 obbligato ad uccidere l'ex-rivale, ormai del tutto impazzito per la morte della donna, per poi addossarsi la colpa dei crimini di quest'ultimo.\nIn Il Cavaliere Oscuro - Il Ritorno.\nNegli otto anni successivi alla morte di Rachel, Bruce si \u00e8 ritirato a vivere in solitudine nella propria Villa, rifiutandosi di uscire e senza mai mostrarsi a nessuno. Senza l'unica donna che riteneva di poter amare e con cui riteneva di poter condividere la propria vita, l'uomo ha abbandonato ogni speranza. \nQuando la Setta delle ombre, guidata da Bane e dalla figlia di Ra's al Ghul, Thalia, minaccia di nuovo Gotham City, Bruce decide di tornare a essere Batman, quindi Alfred, nel disperato tentativo di farlo desistere, gli rivela la verit\u00e0 sulla scelta di Rachel.\nLa notizia, ovviamente, sconvolge Bruce, ma non lo ferma dal combattere la nuova minaccia, che riesce a sconfiggere, apparentemente al prezzo della propria vita. \nAlla fine, per\u00f2, si scopre che Bruce ha solo finto la sua morte per poter vivere il resto della propria vita con Selina Kyle, dimostrando quindi di aver superato la morte di Rachel e come quest'ultima si fosse sbagliata, dato che alla fine lui \u00e8 effettivamente riuscito ad abbandonare il ruolo di Batman e a iniziare una nuova vita con la persona che ama.\nGenesi del personaggio.\nRachel Dawes non proviene dai fumetti di Batman, ma \u00e8 stata creata appositamente per la serie cinematografica, sebbene presenti grandi analogie con il personaggio di Rachel Caspian, presente in \"\". Secondo i piani originari sarebbe dovuta apparire soltanto in \"Il cavaliere oscuro\", mentre in \"Batman Begins\" sarebbe stato introdotto Harvey Dent/Due Facce. Tuttavia, essendo gi\u00e0 presenti due avversari, ossia lo Spaventapasseri e Ra's al Ghul, si \u00e8 scelto di aggiungere il personaggio di Rachel non volendo esagerare con il numero di nemici di Batman in un solo film.\nInterpreti.\nIn \"Batman Begins\", Rachel \u00e8 interpretata da Katie Holmes, mentre in \"Il cavaliere oscuro\" viene impersonata da Maggie Gyllenhaal, dal momento che la Holmes ha rinunciato a riprendere il ruolo a causa della concomitanza delle riprese con quelle di \"3 donne al verde\"."}
{"id": "2129521", "revid": "287204", "url": "https://it.wikipedia.org/wiki?curid=2129521", "title": "Kadodara", "text": " \nKadodara \u00e8 una suddivisione dell'India, classificata come \"census town\", di 14.819 abitanti, situata nel distretto di Surat, nello stato federato del Gujarat. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 21\u00b0 09' 42 N e 72\u00b0 57' 44 E.\nSociet\u00e0.\nEvoluzione demografica.\nAl censimento del 2001 la popolazione di Kadodara assommava a 14.819 persone, delle quali 10.120 maschi e 4.699 femmine. I bambini di et\u00e0 inferiore o uguale ai sei anni assommavano a 1.779, dei quali 949 maschi e 830 femmine. Infine, coloro che erano in grado di saper almeno leggere e scrivere erano 10.076, dei quali 7.747 maschi e 2.329 femmine."}
{"id": "2129532", "revid": "287204", "url": "https://it.wikipedia.org/wiki?curid=2129532", "title": "Kali (India)", "text": " \nKali \u00e8 una suddivisione dell'India, classificata come \"municipality\", di 34.223 abitanti, situata nel distretto di Ahmedabad, nello stato federato del Gujarat. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 05' 41 N e 72\u00b0 34' 21 E.\nSociet\u00e0.\nEvoluzione demografica.\nAl censimento del 2001 la popolazione di Kali assommava a 34.223 persone, delle quali 18.266 maschi e 15.957 femmine. I bambini di et\u00e0 inferiore o uguale ai sei anni assommavano a 3.470, dei quali 2.016 maschi e 1.454 femmine. Infine, coloro che erano in grado di saper almeno leggere e scrivere erano 27.964, dei quali 15.691 maschi e 12.273 femmine."}
{"id": "2129535", "revid": "2061979", "url": "https://it.wikipedia.org/wiki?curid=2129535", "title": "Crown Heights", "text": "Crown Heights \u00e8 un quartiere nella porzione centrale del distretto di Brooklyn a New York. La strada principale di questo quartiere \u00e8 la \"Eastern Parkway\", un viale a tre corsie progettato da Frederick Law Olmsted che si estende per 3\u00a0km sulla direttrice est-ovest.\nDescrizione.\nLa zona \u00e8 storicamente conosciuta col nome di Crow Hill. Era una fila di colli che si estendeva da est a ovest, da Utica Avenue a Classon Avenue, e verso sud nell'Empire Boulevard e New York Avenue. Il nome cambi\u00f2 quando Crown Street venne intersecata nel 1916. Il quartiere \u00e8 noto soprattutto per essere la sede centrale del movimento Chabad-Lubavitch, collocata al numero 770 della Eastern Parkway.\nCrown Heights confina con Washington Avenue (ad Ovest), Park Place(a Nord), Ralph Avenue (ad Est) e Clarkson Avenue (a Sud). I quartieri che confinano con Crown Heights sono: Prospect Heights (ad Ovest); Prospect Lefferts Gardens (a Sud-Ovest); Wingate e Rugby (a Sud); Brownsville (ad Est); e Bedford-Stuyvesant (a Nord).\nQuesto quartiere si estende per gran parte dell'area chiamata Brooklyn Community Board 8 e 9. \u00c8 sotto la giurisdizione di due distretti della Polizia di New York: il 77\u00ba Distretto di Brooklyn Nord, che vigila in Crown Heights, Prospect Heights e Weeksville; il 71\u00ba Distretto di Brooklyn Sud si occupa invece della zona meridionale di Crown Heights.\nStoria.\nGli albori.\nAnche se non ne rimangono tracce nelle vicinanze di Crown Heights, prima della colonizzazione europea delle Americhe grandi parti di quella che oggi viene chiamata Long Island, compresa l'odierna Brooklyn, erano occupate dai Lenape, (in seguito chiamati \"indiani Delaware\" dai colonizzatori europei).\nIl primo contatto registrato tra gli indigeni della regione di New York City e gli europei fu con l'esploratore italiano Giovanni da Verrazzano nel 1524 al servizio della Francia, quando si ancor\u00f2 nella posizione approssimativa in cui il ponte Verrazano-Narrows si trova oggi a Brooklyn. Il successivo contatto fu nel 1609 quando l'esploratore Henry Hudson arriv\u00f2 in quello che ora \u00e8 il porto di New York a bordo di una nave della Compagnia delle Indie orientali olandesi , la Halve Maen (Half Moon) commissionata dall'Olanda.\nGli europei cominciarono a stanziarsi nell'area di New York City seriamente con la fondazione di un insediamento commerciale di pellicce olandese, in seguito chiamato \"Nieuw Amsterdam\" (New Amsterdam), sulla punta meridionale di Manhattan nel 1614. Nel 1630, i coloni olandesi e inglesi iniziarono a muoversi nell'estremit\u00e0 occidentale di Long Island . Nel 1637, Joris Jansen de Rapalje acquist\u00f2 circa 335 acri (1,36 km 2) intorno alla baia di Wallabout e nei due anni seguenti la Dutch West India Company acquist\u00f2 il titolo di quasi tutto il territorio in quella che oggi \u00e8 la contea di Kings e del Queens dagli abitanti indigeni.\nInfine, le aree intorno all'attuale Crown Heights videro i suoi primi insediamenti europei a partire dal 1661/1662 circa quando furono ricevuti da molti uomini, dal governatore Peter Stuyvesant e dai direttori della Compagnia olandese delle Indie occidentali."}
{"id": "2129539", "revid": "122922761", "url": "https://it.wikipedia.org/wiki?curid=2129539", "title": "Gaetano Collotti", "text": "Biografia.\nIn forza al commissariato di Trieste, si distinse nell'aprile del 1943 quando completamente da solo, viene coinvolto in una sparatoria contro i partigiani sloveni, uccidendone uno, ferendone un altro e catturandone un terzo. Dopo l'8 settembre ader\u00ec alla Repubblica Sociale Italiana. A ventidue anni \u00e8 un vice commissario in servizio all'Ispettorato di Pubblica Sicurezza di Trieste con un organico di circa 180 uomini. Nell'ufficio di investigazione speciale destinato alla lotta contro gli oppositori del regime fascista, utilizza metodi brutali di interrogazione, come i casi delle torture di \"Villa Triste\". \"Villa Triste\" era una villa situata in via Bellosguardo n.8ed era abitata da una famiglia ebraica, ma venne abbandonata dopo la proclamazione delle leggi razziali. Requisita dai fascisti, fu utilizzata come sede dell'Ispettorato e aveva come comandante Giuseppe Gueli. Collotti crea la cosiddetta \"Banda Collotti\": nell'estate del 1944 svariate volte e per diversi giorni la \"Banda Colotti\" giustizi\u00f2 dei civili gettandoli nel pozzo di una miniera a Basovizza.\nIl tentativo di fuga.\nVerso la fine della guerra, tenta la fuga, ma \u00e8 catturato ad un posto di blocco con un carico d'oro a Olmi di San Biagio di Callalta (TV) assieme ad alcuni suoi agenti e all'amante in attesa di un figlio. Tutti furono portati alla Cartiera di Mignagola, dove i partigiani di Gino Simionato detto \"Falco\" li giustiziarono tramite fucilazione."}
{"id": "2129550", "revid": "1543377", "url": "https://it.wikipedia.org/wiki?curid=2129550", "title": "Sistema Mizar", "text": "Il sistema Mizar costituisce l'oggetto principale del progetto Mizar. Consiste di un linguaggio per la scrittura formalizzata di definizione e dimostrazioni matematiche, un programma per computer capace di verificare dimostrazioni scritte in questo linguaggio e una libreria di definizioni e teoremi gi\u00e0 dimostrati.\nIl progetto Mizar ha preso vita nel 1973. \u00c8 portato avanti da Andrzej Trybulec (fondatore) e dalle universit\u00e0 di Bia\u0142ystok (Polonia), Alberta (Canada) e Shinshu (Giappone). I suoi obiettivi sono simili a quelli del Progetto QED, proposto da Bob Boyer nel 1993.\nIl sistema.\nLa Mizar Mathematical Library (MML) \u00e8 costruita sul sistema di assiomi Tarski-Grothendieck. A marzo 2008 conteneva circa 8.800 definizioni e 46.000 teoremi. Nuovi articoli sono esaminati dalla Commissione degli Utenti e pubblicati nell'associato Journal of Formalized Mathematics.\nIl linguaggio \u00e8 assai simile al linguaggio matematico convenzionale. \u00c8 possibile definire e utilizzare costrutti sintattici in luogo dei simboli. Gli articoli sono scritti in ASCII e sono lunghi dalle 1.500 alle 5.000 parole.\nIl programma per verificare le dimostrazioni \u00e8 scritto in Pascal, \u00e8 disponibile per i pi\u00f9 diffusi sistemi operativi e pu\u00f2 essere scaricato gratuitamente per scopi non commerciali. Il codice sorgente \u00e8 accessibile solo agli utenti registrati."}
{"id": "2129565", "revid": "6923", "url": "https://it.wikipedia.org/wiki?curid=2129565", "title": "Curva di Beveridge", "text": "La curva di Beveridge prende il nome in onore dell'economista e sociologo William Beveridge, essa \u00e8 nota anche come curva-UV (U=disoccupazione, V=posti vacanti), ed \u00e8 una rappresentazione grafica del rapporto tra la disoccupazione e il tasso dei posti di lavoro vacanti, dove i posti vacanti sono sull'asse verticale e la disoccupazione in orizzontale.\nEssa \u00e8 una rappresentazione grafica di una forma iperbolica e digrada verso il basso quando vi \u00e8 un pi\u00f9 alto tasso di disoccupazione con un basso tasso di posti vacanti. Una posizione sulla curva pu\u00f2 indicare lo stato attuale di un'economia nel corrispondente ciclo economico.\nLa curva \u00e8 stato sviluppata e studiata, nel 1958, da Christopher Dow e Leslie Arthur Dicks-Mireaux.\nLa curva di Beveridge \u00e8 utile per delineare diversi tipi di disoccupazione:"}
{"id": "2129568", "revid": "33689", "url": "https://it.wikipedia.org/wiki?curid=2129568", "title": "Disoccupazione frizionale", "text": ""}
{"id": "2129579", "revid": "1318658", "url": "https://it.wikipedia.org/wiki?curid=2129579", "title": "Quai de la Rap\u00e9e (metropolitana di Parigi)", "text": "Quai de la Rap\u00e9e \u00e8 una stazione ubicata sulla linea 5 della metropolitana di Parigi e si trova nel XII \"arrondissement\".\nLa stazione.\nLa stazione si trova all'esterno fra \"pont Morland\" e \"voie Georges Pompidou\", a nord-ovest del \"quai de la Rap\u00e9e\".\nIn direzione Place d'Italie, il Metro raggiunge la gare d'Austerlitz attraversando la Senna sul \"viadotto d'Austerlitz\".\nPrima di transitare sul viadotto per raggiungere la gare d'Austerlitz, i binari svoltano a destra passando intorno all'Istituto medico legale di Parigi, su di un viadotto elicoidale.\nNome della stazione.\nLa stazione aveva originariamente il nome di \"Mazas\", antica prigione che portava il nome di Jacques Fran\u00e7ois Marc Mazas (1765-1805) colonnello caduto nella Battaglia di Austerlitz. Il suo nome venne poi cambiato in Pont d'Austerlitz e successivamente nell'attuale.\nStoria.\nLa stazione fu un tempo terminal della linea 5 al momento della prima apertura il 13 luglio 1906. La linea proveniente da Place d'Italie traversava la Senna sul viadotto di Austerlitz fino alla stazione. Allo scopo di facilitare le interconnessioni, la linea si indirizzava verso la Gare de Lyon utilizzando un binario di servizio ancora esistente. Questa deviazione rimase operante dal 1\u00ba agosto al 17 dicembre 1906 data nella quale la linea raggiunse la stazione Bastille e venne prolungata verso Jacques Bonsergent."}
{"id": "2129583", "revid": "306444", "url": "https://it.wikipedia.org/wiki?curid=2129583", "title": "Crown Heights, Brooklyn", "text": ""}
{"id": "2129584", "revid": "116944", "url": "https://it.wikipedia.org/wiki?curid=2129584", "title": "Eparchia di Lungro degli Italo-Albanesi", "text": ""}
{"id": "2129588", "revid": "2187380", "url": "https://it.wikipedia.org/wiki?curid=2129588", "title": "Soci\u00e9t\u00e9 anonyme des ateliers d'aviation Louis Breguet", "text": "La Soci\u00e9t\u00e9 anonyme des ateliers d'aviation Louis Breguet, conosciuta anche semplicemente come Breguet Aviation, venne fondata nel 1911 da Louis Charles Breguet.\nStoria.\nInizialmente nello stabilimento di V\u00e9lizy-Villacoublay, vicino a Parigi, si dedic\u00f2 alla costruzione in piccoli numeri di idrovolanti mentre la successiva produzione si concentr\u00f2 su aerei militari tra cui il Breguet XIV il quale sar\u00e0 prodotto in quasi 6\u00a0000 esemplari.\nIl successivo Breguet XIX, prodotto dal 1922 in circa 2\u00a0000 unit\u00e0, fu il velivolo pilotato da Dieudonn\u00e9 Costes e Maurice Bellonte con cui riuscirono ad attraversare l'oceano Atlantico nel 1930 il quale venne ribattezzato \"Point d'Interrogation\" o \"Breguet Super Bidon\".\nSuccessivamente alla produzione dei modelli Breguet 27, 521, 730, la Breguet si estese impiantando stabilimenti a Le Havre ed a Nantes. Nel 1939, a seguito della sua nazionalizzazione ed integrazione nei consorzi aeronautici Soci\u00e9t\u00e9 nationale de constructions a\u00e9ronautiques du Nord (SNCAN) e Soci\u00e9t\u00e9 nationale des constructions a\u00e9ronautiques de l'ouest (SNCAO), Breguet acquisisce la Lat\u00e9co\u00e8re e riesce a produrre pi\u00f9 di 200 esemplari del bombardiere Breguet 690 prima dell'armistizio.\nDal 1945 vengono esplorate nuove possibilit\u00e0 commerciali, anche con il modello 763, un quadrimotore civile da trasporto passeggeri la cui serie venne denominata Breguet Deux-Ponts. Dopo il suo primo volo effettuato nel 1949, l'Air France ne acquist\u00f2 12 esemplari che utilizz\u00f2 dal 1953 al 1971 per le proprie linee in Nordafrica e nel Mediterraneo.\nNel frattempo la Breguet decise di assumere una parte attiva nella diffusione del volo a vela mettendo in produzione una serie economica di alianti, dei quali il capostipite era il monoposto Breguet 901 \"Mouette\".\nIn tutto questo periodo Breguet svolse un ruolo attivo nello sviluppo dell'aviazione, ma le sue soluzioni tecniche di successo andavano di pari passo con significative difficolt\u00e0 finanziarie. Nel 1955 Louis Breguet mor\u00ec, lasciando la conduzione dell'azienda a Sylvain Floirat.\nIn quel periodo vennero sperimentati nuovi prototipi come lo STOL Breguet Br 940 ed il Br 960 Vultur, entrambi caratterizzati dall'ala \"soffiata\" che, grazie all'effetto Coand\u0103, generava un aumento della velocit\u00e0 del flusso sul dorso del profilo aumentando di conseguenza la spinta verso l'alto. In base alle esperienze fatte con questi aerei verranno successivamente sviluppati i velivoli di serie Breguet Br 941 e Br 1050 Aliz\u00e9.\nPer partecipare ad un concorso emesso dalla NATO per un aereo da appoggio tattico leggero, Breguet svilupp\u00f2 il Br.1001 Taon che, pur stabilendo un primato di velocit\u00e0, non si aggiudic\u00f2 la fornitura andata all'italiano Fiat G-91.\nNel 1964 venne portato in volo per la prima volta il pattugliatore marittimo Br.1150 Atlantic, frutto di una collaborazione a livello europeo che sar\u00e0 seguita da una piccola serie e diversi sviluppi.\nNel 1966 Breguet partecip\u00f2 assieme all'azienda britannica British Aircraft Corporation (BAC) ad un programma di sviluppo dando origine al consorzio anglofrancese \"Soci\u00e9t\u00e9 Europ\u00e9enne de Production de l'Avion d'\u00c9cole de Combat et d'Appui Tactique\" (SEPECAT) dando origine al cacciabombardiere tattico supersonico Jaguar. Inoltre svilupp\u00f2 le basi per un addestratore avanzato in collaborazione con l'azienda tedesca Dornier-Werke GmbH che dar\u00e0 origine al Dassault-Dornier Alpha Jet.\nNel 1971 fu infine acquisita dalla Avions Marcel Dassault diventandone una consociata e prendendo il nome di \"Avions Marcel Dassault - Breguet Aviation\" (AMDBA)."}
{"id": "2129589", "revid": "287204", "url": "https://it.wikipedia.org/wiki?curid=2129589", "title": "Ahvaz", "text": "Ahv\u0101z (, ) \u00e8 la citt\u00e0 capoluogo della provincia del Kh\u016bzest\u0101n, in Iran.\nGeografia.\nLa citt\u00e0 sorge lungo le rive del fiume Karun, e nel 2006 aveva una popolazione di 969.843 abitanti. La popolazione \u00e8 in prevalenza di etnia e lingua arabe, in contrasto con l'etnia e lingua persiane dominanti in Iran.\nSport.\nCalcio.\nPrincipale squadra cittadina \u00e8 il Foolad Khuzestan Football Club, vincitore di un campionato iraniano di calcio nel 2005."}
{"id": "2129590", "revid": "1494169", "url": "https://it.wikipedia.org/wiki?curid=2129590", "title": "Chamberlin", "text": ""}
{"id": "2129601", "revid": "287204", "url": "https://it.wikipedia.org/wiki?curid=2129601", "title": "Soci\u00e9t\u00e9 anonyme des ateliers d\u2019aviation Louis Breguet", "text": ""}
{"id": "2129602", "revid": "767487", "url": "https://it.wikipedia.org/wiki?curid=2129602", "title": "Hold Ya Head", "text": "Hold Ya Head \u00e8 un singolo di The Notorious B.I.G. in collaborazione con Bob Marley, tratto da un album postumo di Notorious . \u00c8 un remix di Suicidal Thoughts, canzone del rapper, con aggiunta una parte di Johnny Was di Bob Marley. Il singolo fu pubblicato insieme ad un'altra canzone, Split Your Game."}
{"id": "2129605", "revid": "188323", "url": "https://it.wikipedia.org/wiki?curid=2129605", "title": "Cagiva SST 175", "text": ""}
{"id": "2129611", "revid": "287204", "url": "https://it.wikipedia.org/wiki?curid=2129611", "title": "Khuzestan", "text": ""}
{"id": "2129619", "revid": "188323", "url": "https://it.wikipedia.org/wiki?curid=2129619", "title": "Cagiva SXT 250", "text": ""}
{"id": "2129620", "revid": "834", "url": "https://it.wikipedia.org/wiki?curid=2129620", "title": "Dmh", "text": ""}
{"id": "2129621", "revid": "1522738", "url": "https://it.wikipedia.org/wiki?curid=2129621", "title": "Digievoluzione", "text": ""}
{"id": "2129624", "revid": "729019", "url": "https://it.wikipedia.org/wiki?curid=2129624", "title": "Stazione di Sugamo", "text": "La \u00e8 una stazione ferroviaria di Tokyo, si trova nel quartiere di Toshima. \u00c8 frequentata da una media di 122.000 utenti al giorno (JR e metropolitana).\nStruttura.\nStazione JR East.\nLa stazione JR East \u00e8 servita dalla linea Yamanote con due binari e una banchina centrale a isola. Nel corso del 2013 saranno installate porte di banchina a met\u00e0 altezza per proteggere l'accesso ai binari.\nStazione Tokyo Metro.\nLa stazione della linea Namboku della Tokyo Metro \u00e8 sotterranea, con una banchina centrale a isola dotata di porte di banchina per proteggere l'accesso ai binari."}
{"id": "2129631", "revid": "339392", "url": "https://it.wikipedia.org/wiki?curid=2129631", "title": "Evgenij Oneghin", "text": ""}
{"id": "2129636", "revid": "6923", "url": "https://it.wikipedia.org/wiki?curid=2129636", "title": "Karun", "text": "Il Karun \u00e8 un fiume dell'Iran di 720\u00a0km di lunghezza che si getta nello Shatt al-'Arab.\nLe sue fonti sono sui monti Zard-Kuh, nella catena dei Monti Zagros. Nelle vicinanze della citt\u00e0 di Ahvaz ha una portata media di 575\u00a0m\u00b3/s."}
{"id": "2129641", "revid": "125612194", "url": "https://it.wikipedia.org/wiki?curid=2129641", "title": "Frecciarossa", "text": "Il Frecciarossa, nome completo: Alta Velocit\u00e0 Frecciarossa (sigla FR AV) \u00e8 una categoria di servizio dei treni dell'impresa ferroviaria italiana Trenitalia, che a partire dal cambio orario di giugno 2012 ha sostituito, assieme alla nuova categoria Alta Velocit\u00e0 Frecciargento, la categoria Eurostar Italia Alta Velocit\u00e0, inserendosi nella famiglia delle Frecce. Precedentemente i treni di categoria Eurostar Italia Alta Velocit\u00e0 avevano ricevuto i nomi complementari Frecciarossa e Frecciargento, nomi che dal giugno 2012 non sono pi\u00f9 complementari ma propri delle rispettive categoria di servizio.\nI convogli che espletano tale servizio sono il Frecciarossa 1000 e l'ETR 500. I treni Frecciarossa sono i servizi di punta di Trenitalia, caratterizzati dall'elevata velocit\u00e0 di servizio (fino a 300 km/h sulle linee dedicate all'alta velocit\u00e0) e dall'alto livello di comfort offerto a bordo, dove sono offerti 4 livelli di servizio: Standard, Premium, Business ed Executive.\nNel 2022 il marchio Frecciarossa \u00e8 diventato lo sponsor principale dei trofei calcistici di Coppa Italia e Supercoppa italiana.\nMateriale rotabile e allestimenti.\nLe relazioni Frecciarossa sono effettuate con due differenti tipi di treno, entrambi con livrea dedicata:\nEntrambi i tipi di treno viaggiano sia sulle linee ad alta velocit\u00e0 dedicate sia, in diverse tratte, su linee convenzionali, sulle quali per\u00f2, non essendo provvisti di assetto variabile, sono sottoposti ai limiti di velocit\u00e0 del rango C. Sia gli ETR.500 che i Frecciarossa 1000 sono in grado di essere alimentati sia a 25 000 V in corrente alternata a frequenza di 50 Hz sia a 3 000 V in corrente continua. I Frecciarossa 1000 sono predisposti anche per le alimentazioni in corrente alternata a 15 kV con frequenza di 16 2/3 Hz ed in corrente continua ad 1,5 kV; quest'ultima possibilit\u00e0 \u00e8 sfruttata a partire dal 2021, con l'avvio del primo collegamento Frecciarossa internazionale, tra Milano e Parigi, effettuato da Trenitalia France con convogli appositamente modificati. \nLivelli di servizio.\nI Frecciarossa dispongono di quattro livelli di servizio principali e 4 livelli di servizio derivati, (l'allestimento interno di ognuno \u00e8 diverso nei due convogli) e sono denominati:\nExecutive.\n10 poltrone (8 sull' ETR 500) in pelle dotate di reclining e poggiagambe; bibite e snack, quotidiani e riviste. Inoltre ogni passeggero ha 2 prese individuali. Internet WI-FI gratuito e Portale Frecce.\nBusiness.\nPoltrone ergonomiche in pelle con schienale reclinabile e poggiatesta regolabile, Wi-Fi, snack e drink di benvenuto, intrattenimento per bambini, ristorazione al posto durante il viaggio, prese elettriche individuali, quotidiano gratuito e Portale Frecce.\nBusiness Working Area.\nArea Riservata dotata di un tavolo riunioni e 5/6 poltrone in pelle. Servizio di benvenuto con snack e bevande e quotidiano gratuito. Area dedicata alle conferenza con prese elettriche e monitor da 32 pollici collegabile al computer. Internet WI-FI gratuito e Portale Frecce.\nBusiness Area Silenzio.\nIl servizio \u00e8 uguale alla classe Business a differenza che i telefoni devo restare in modalit\u00e0 silenziosa e i passeggeri devono evitare di far eccessivo rumore.\nBusiness Salottino (solo su ETR.500).\nArea riservata con 4 poltrone in pelle reclinabili. Servizio di benvenuto con snack e bevande, quotidiano gratuito, prese elettriche individuali, Internet WI-FI gratuito e Portale Frecce.\nPremium.\nPoltrone ergonomiche in pelle con schienale reclinabile, Wi-Fi, snack e drink di benvenuto, ristorazione al posto durante il viaggio, intrattenimento per bambini, quotidiano gratuito e Portale Frecce. Ogni passeggero ha una presa elettrica individuale.\nStandard.\nPoltrone ergonomiche rivestite in tessuto, con schienale reclinabile fino a 115\u00b0 e poggiapiedi nei posti a correre (ETR 500); poltrone rivestite in ecopelle sugli ETR 1000 (non \u00e8 possibile reclinare lo schienale e sono assenti i poggiapiedi).\nStandard Area Silenzio.\nDa dicembre 2019 \u00e8 possibile viaggiare in una nuova area denominata: \"Standard Silenzio\" (carrozza 11 per l'ETR 500 e carrozza 8 per il Frecciarossa 1000).\nTratte.\nAl 2022, i treni Alta Velocit\u00e0 Frecciarossa operano su diverse direttrici, sia all'interno sia al di fuori del principale corridoio ad alta velocit\u00e0 della rete ferroviaria italiana (Torino-Salerno)."}
{"id": "2129645", "revid": "844450", "url": "https://it.wikipedia.org/wiki?curid=2129645", "title": "Scooby-Doo va a Hollywood", "text": "Scooby-Doo va a Hollywood (\"Scooby-Doo Goes Hollywood\") \u00e8 un film per la televisione del 1979 per la regia di Ray Patterson; \u00e8 il primo film d'animazione di Hanna-Barbera dedicato a \"Scooby-Doo\".\nProdotto dalla Warner Home Video, \u00e8 stato trasmesso negli Stati Uniti d'America il 14 dicembre 1979 da ABC, mentre in Italia \u00e8 andato in onda per la prima volta con il titolo Scooby-Doo alla conquista di Hollywood il 26 dicembre 1983 su Rai 2 e successivamente \u00e8 stato trasmesso su Italia 1, Boing e Boomerang.\nTrama.\nShaggy convince Scooby che entrambi meritano di meglio che essere stelle in quello che egli considera uno spettacolo di bassa classe del Sabato mattina. Entrambi tentano di lanciare una serie TV da prima serata per la rete televisiva di \"C.J.\"."}
{"id": "2129647", "revid": "339392", "url": "https://it.wikipedia.org/wiki?curid=2129647", "title": "Eurostar AV Fast", "text": ""}
{"id": "2129656", "revid": "339392", "url": "https://it.wikipedia.org/wiki?curid=2129656", "title": "Legge di Wheeler", "text": ""}
{"id": "2129661", "revid": "125602466", "url": "https://it.wikipedia.org/wiki?curid=2129661", "title": "Light Blue", "text": "Light Blue \u00e8 un profumo, della casa di moda Dolce &amp; Gabbana.\nStoria del prodotto.\n\"Light Blue pour Femme\" viene lanciato sul mercato nel 2001, subito dopo il classico \"Dolce &amp; Gabbana Parfum\", ed ispirato alle atmosfere del Mar Mediterraneo, secondo quanto dichiara la campagna pubblicitaria. Nel 2007, viene prodotta la versione maschile del profumo \"Light Blue pour Homme\", che mantiene come unico richiamo alla confezione della versione femminile, il caratteristico tappo blu.\nRiconoscimenti.\nNel 2008 \"Light Blue pour Femme\" ha vinto i premi statunitensi \"Allure\" nella categoria \"Best of Beauty\", ed il \"Sephora Award\" come miglior profumo femminile. \"Light Blue pour Homme\" ha invece ottenuto numerosissimi riconoscimenti in Europa e negli Stati Uniti, tra cui il \"Men's Health Award\" spagnolo del 2007 come miglior profumo, il premio statunitense \"Allure\" nella categoria \"Men's Luxury\", il \"Cosmopolitan Award\" spagnolo nella categoria \"Take Care of Yourself Award\", mentre in Italia il riconoscimento di miglior profumo maschile dall'Accademia del profumo ed il \"FiFi Award\" come profumo dell'anno nel 2008.\nPromozione.\nLa campagna pubblicitaria per il profumo, girata nel mare nei pressi di Capri, ha per protagonista il modello David Gandy impegnato in una sensuale scena d'amore con la modella Marija Vujovi\u0107, il tutto sulle note di \"Parlami d'amore Mari\u00f9\", interpretata da Achille Togliani. Dal 2010 la Vujovnic \u00e8 stata sostituita con un'altra famosa modella: Anna Jagodzinska. Nel nuovo spot la scena del bacio, definita da statisti inglesi come tra le pi\u00f9 sensuali mai concepite per una pubblicit\u00e0, si svolge su una banchina di cemento anzich\u00e9 sul gommone bianco; infine, nella campagna del 2013, \u00e8 Bianca Balti a interpretare la parte femminile. In tutti e tre gli spot, la pubblicit\u00e0 viene interrotta nel \"momento clou\" dal ciak, in cui \u00e8 scritto che si tratta della scena n\u00b069, mentre il numero della ripresa varia a seconda della cronologia degli spot (quindi prima, seconda e terza)."}
{"id": "2129663", "revid": "1318658", "url": "https://it.wikipedia.org/wiki?curid=2129663", "title": "Gare d'Austerlitz (metropolitana di Parigi)", "text": "Gare d'Austerlitz \u00e8 una stazione sulle linee 5 e 10 della metropolitana di Parigi ed \u00e8 ubicata ai confini fra il V e il XIII \"arrondissement\" di Parigi.\nLa stazione.\nEssa prende il nome dalla stazione ferroviaria d'Austerlitz:\nIl suo nome iniziale fu \"Gare d'Orl\u00e9ans\". Venne cambiato il 15 ottobre 1930 in \"Gare d'Orl\u00e9ans-Austerlitz\", ancora visibile sui marciapiedi della linea linea 10. Il nome attuale data dal 25 aprile 1985.\nQuesto cambio di nome \u00e8 stato dovuto alla toponomastica della stazione che serve la linea. In effetti, la Gare d'Austerlitz era stata il capolinea della linea ferroviaria \"Paris-Orl\u00e9ans\" (PO), ma poich\u00e9 il quartiere si chiama \"Austerlitz\" (in onore della vittoria napoleonica), la stazione ha preso anch'essa il nome di Austerlitz."}
{"id": "2129664", "revid": "745179", "url": "https://it.wikipedia.org/wiki?curid=2129664", "title": "Legge di Vendry\u00e8s", "text": ""}
{"id": "2129665", "revid": "1613450", "url": "https://it.wikipedia.org/wiki?curid=2129665", "title": "Bob Mizer", "text": "Divenuto uno dei massimi esponenti del \"beefcake\", con i suoi ritratti di ragazzi muscolosi dalle pose statuarie. Nel 1945 fonda la Athletic Model Guild (AMG), uno studio fotografico dal quale nasce la rivista \"Physique Pictorial\", una delle prime riviste rivolte ad un pubblico gay.\nI suoi scatti, concentrati sulla valorizzazione della bellezza maschile, in cui venivano ritratti giovani, glabri e muscolosi ragazzi con indosso il solo perizoma, gli valsero una denuncia nel 1947 per diffusione di materiale osceno, dopo essere stato processato fu condannato a sei mesi di lavori forzati.\nMizer mor\u00ec per un attacco cardiaco nel 1992, lasciando in eredit\u00e0 un numero indecifrato di negativi. La AMG continua tutt'oggi la sua produzione."}
{"id": "2129667", "revid": "71433", "url": "https://it.wikipedia.org/wiki?curid=2129667", "title": "Robert Henry Mizer", "text": ""}
{"id": "2129670", "revid": "320578", "url": "https://it.wikipedia.org/wiki?curid=2129670", "title": "Breguet BR.1150 Atlantic", "text": ""}
{"id": "2129676", "revid": "181699", "url": "https://it.wikipedia.org/wiki?curid=2129676", "title": "Puntuazione", "text": "La puntuazione nel linguaggio giuridico indica la precisazione scritta dei punti essenziali sui quali si dovr\u00e0 basare la stipulazione di un contratto o di una convenzione e per i quali \u00e8 gi\u00e0 stato raggiunto un accordo di massima.\nVi rientrano sia i documenti che contengano intese parziali in ordine al futuro regolamento di interessi (cosiddetta \"puntuazione di clausole\"), sia i documenti che predispongano con completezza un accordo negoziale in funzione preparatoria del medesimo (cosiddetta \"puntuazione completa di clausole\")."}
{"id": "2129680", "revid": "1005847", "url": "https://it.wikipedia.org/wiki?curid=2129680", "title": "Ricorso in Cassazione", "text": ""}
{"id": "2129683", "revid": "56818", "url": "https://it.wikipedia.org/wiki?curid=2129683", "title": "Infero", "text": ""}
{"id": "2129684", "revid": "124910500", "url": "https://it.wikipedia.org/wiki?curid=2129684", "title": "Tazza (disambigua)", "text": ""}
{"id": "2129685", "revid": "76963", "url": "https://it.wikipedia.org/wiki?curid=2129685", "title": "Wolfgang Preiss", "text": "Biografia.\nFiglio di un insegnante, nel 1931 Preiss studi\u00f2 filosofia, tedesco e dramma. Prese anche lezioni private con Hans Schlenck, facendo il suo debutto a Monaco nel 1932. \u00c8 noto anche per aver interpretato ben cinque volte il personaggio del Dottor Mabuse. \u00c8 altrettanto famoso per avere interpretato il ruolo di \"ufficiale tedesco\" in importanti film bellici, quali \"Il giorno pi\u00f9 lungo\", \"Attacco a Rommel\", \"Quell'ultimo ponte\", ecc."}
{"id": "2129703", "revid": "1305772", "url": "https://it.wikipedia.org/wiki?curid=2129703", "title": "Giacomo Vender", "text": "Biografia.\nSacerdote nella parrocchia di San Faustino a Brescia, poi parroco di Santo Spirito, antifascista, nel maggio del 1940 si arruola come cappellano militare nel 73\u00ba Reggimento Fanteria. Segue il reggimento prima a Trieste e successivamente in Jugoslavia, Piemonte e Francia; dopo l'8 settembre rientra a Brescia e si impegna ad aiutare i militari sbandati, gli ebrei e i perseguitati politici.\nSi aggrega ai primi gruppi di partigiani come cappellano, entra poi a far parte del CLN coordinando le bande e assicurando i rifornimenti. Collabora fin dalla sua nascita (5 marzo 1944) al giornale \"Il Ribelle\" di Teresio Olivelli. Nella primavera del 1944 collabora con Padre Luigi Rinaldini e don Giuseppe Almici a definire il \"Manifesto della resistenza cattolica\" e nel 1944 viene arrestato dalle SS. Passa attraverso diverse carceri; una volta liberato organizza le \"Massimille\", un gruppo di donne con il compito di assistere i detenuti partigiani.\nViene arrestato nuovamente il 19 ottobre 1944 e deferito al Tribunale speciale con l'accusa di \"associazione antinazionale e disfattismo politico\". Il giudice lo condanna a 24 anni di carcere, ridotti a 20 per i suoi trascorsi militari; la condanna gli viene inflitta il 21 aprile 1945, 4 giorni prima della liberazione.\nDal 1946 \u00e8 assegnato alla chiesa del Quartiere San Vincenzo di Brescia. Quartiere malfamato composto da baracche, era sito ai margini della citt\u00e0 sul greto del fiume Mella. L'insediamento fu costruito dall'amministrazione fascista a inizio anni '30 per gli sfollati del quartiere delle Pescherie, quest'ultimo demolito per far posto a Piazza della Vittoria nel centro cittadino. \nNel Quartiere San Vincenzo si impegna per l'emancipazione della sua comunit\u00e0 e lavora alla costituzione della parrocchia (intitolata poi al \"Santo Spirito\") e alla costruzione della nuova chiesa. Quest'ultima viene completata e inaugurata nel 1969, due anni dopo la completa demolizione del quartiere di baracche avvenuta anche e soprattutto grazie al suo lavoro.\nConsumato dalla sua missione muore a soli 63 anni per complicanze cardiache.\nRiconoscimenti.\nBrescia dopo la morte gli ha dedicato una via; l'anno dopo la sua morte Dario Morelli ha curato la pubblicazione delle lettere dal carcere.\nLovere gli ha intitolato il lungolago da piazza XIII Martiri all'Accademia Tadini.\nCollegamenti esterni.\n\"La religione studia, regola e sancisce i rapporti tra Dio e l'uomo e da Dio tra l'uomo e i suoi simili.\" Questa \u00e8 la definizione di religione che don Giacomo Vender mi ha spiegato all'Istituto Magistrale \"Veronica Gambara\" di Brescia. Prete straordinario, attento ai bisogni dei pi\u00f9 deboli. Grazie, don Giacomo."}
{"id": "2129704", "revid": "968255", "url": "https://it.wikipedia.org/wiki?curid=2129704", "title": "O Tannenbaum", "text": "O Tannenbaum, Albero di Natale in italiano, \u00e8 un canto tradizionale tedesco nonch\u00e9\u00a0\u2013 assieme a \"Jingle Bells\", a \"White Christmas\", \"Stille Nacht\" e \"Tu scendi dalle stelle\" \u2013 una delle pi\u00f9 famose canzoni natalizie.\nStoria.\nLa melodia, di autore anonimo, \u00e8 quella di un canto popolare che ha avuto probabilmente origine tra il XVI e il XVII secolo (anche se qualcuno ha ipotizzato una possibile origine medievale) che \u00e8 stata pubblicata per la prima volta nel 1799 ed utilizzata in alcune antiche canzoni studentesche quali \"Lauriger Horatius\" e \"Gott gr\u00fc\u00df dich, bruder staudinger\". \nLe parole sono state invece composte nel 1819 dall'organista di Lipsia Joachim August Zarnack (1777 \u2013 1827) (prima strofa), che si ispir\u00f2 ad un brano popolare della Slesia dal titolo \"Ach Tannenbaum\", composto nel XVI secolo da Melchior Franck (\"Ach Tannenbaum, ach Tannenbaum, du bist ein edler Zweig! Du gr\u00fcnest uns den Winter, die liebe Sommerzeit\") e, forse, anche al canto \"Es hing ein Stallknecht seinen Zaum\" (1550 \u2013 1580 (\"O Tanne, du bist ein edler Zweig | Du gr\u00fcnest Winter und die liebe Sommerzeit | Wenn alle B\u00e4ume d\u00fcrre sein | So gr\u00fcnest du, edles Tannenb\u00e4umelein\"), entrambe molto simili al testo di \"O Tannenbaum\". Ernst Gebhardt Ansch\u00fctz aggiunse, poi, nel 1824 la seconda e terza strofa.\nTesto.\nLa canzone \u00e8 un inno all'abete (in tedesco: \"Tanne\", \"Tannenbaum\"), di cui si loda, in particolar modo, il suo status di sempreverde:\nO Tannenbaum, o Tannenbaum,\nWie treu/gr\u00fcn sind deine Bl\u00e4tter!\nDu gr\u00fcnst nicht nur zur Sommerszeit,\nNein, auch im Winter, wenn es schneit.\nO Tannenbaum, o Tannenbaum,\nWie treu/gr\u00fcn sind deine Bl\u00e4tter!\nO Tannenbaum, o Tannenbaum,\nDu kannst mir sehr gefallen!\nWie oft hat schon zur Winterszeit\nEin Baum von dir mich hoch erfreut!\nO Tannenbaum, o Tannenbaum,\nDu kannst mir sehr gefallen!\nVersioni in altre lingue.\nDel brano sono stati fatti numerosi adattamenti in altre lingue.\nVersione inglese.\nOltre a quella originale tedesca, la versione pi\u00f9 famosa \u00e8 quella inglese \"O Christmas Tree\", di cui esistono due varianti:\nO Christmas Tree, O Christmas Tree,\nYour branches green delight us.\nO Christmas Tree, O Christmas Tree,\nYour branches green delight us.\nThey're green when summer days are bright;\nThey're green when winter snow is white.\nO, Christmas Tree, O Christmas Tree,\nYour branches green delight us!\nO Christmas Tree, O Christmas Tree,\nYou give us so much pleasure!\nO Christmas Tree, O Christmas Tree,\nYou give us so much pleasure!\nHow oft at Christmas tide the sight,\nO green fir tree, gives us delight!\nO Christmas Tree, O Christmas Tree,\nYou give us so much pleasure!\nO Christmas Tree, O Christmas Tree,\nYour branches green delight us.\nO Christmas Tree, O Christmas Tree,\nYour branches green delight us.\nThey're green when summer days are bright;\nThey're green when winter snow is white.\nO Christmas Tree, O Christmas Tree,\nYour branches green delight us!\nOh Christmas tree, Oh Christmas tree\nForever true your color\nOh Christmas tree, Oh Christmas tree\nForever true your color\nYour boughs so green in summertime\nStay bravely green in wintertime\nOh Christmas tree, Oh Christmas tree\nForever true your color\nOh Christmas tree, Oh Christmas tree\nYou fill my heart with music\nOh Christmas tree, Oh Christmas tree\nYou fill my heart with music\nReminding me on Christmas day\nTo think of you and then be gay\nOh Christmas tree, Oh Christmas tree\nYou fill my heart with music\nO Christmas tree, O Christmas tree!\nHow are thy leaves so verdant!\nO Christmas tree, O Christmas tree,\nHow are thy leaves so verdant!\nNot only in the summertime,\nBut even in winter is thy prime.\nO Christmas tree, O Christmas tree,\nHow are thy leaves so verdant!\nO Christmas tree, O Christmas tree,\nMuch pleasure dost thou bring me!\nO Christmas tree, O Christmas tree,\nMuch pleasure dost thou bring me!\nFor every year the Christmas tree,\nBrings to us all both joy and glee.\nO Christmas tree, O Christmas tree,\nMuch pleasure dost thou bring me!\nO Christmas tree, O Christmas tree,\nThy candles shine out brightly!\nO Christmas tree, O Christmas tree,\nThy candles shine out brightly!\nEach bough doth hold its tiny light,\nThat makes each toy to sparkle bright.\nO Christmas tree, O Christmas tree,\nThy candles shine out brightly!\nVersioni in italiano.\nNumerosi sono anche gli adattamenti in italiano. Tra queste, ricordiamo L'albero di Natale, incisa negli anni settanta dal Piccolo Coro dell'Antoniano, versione molto diversa dal testo originale tedesco: parla, infatti, di un albero di Natale decorato.\nNel buio tu risplendi noi\nAbete di Natale.\nSui rami tuoi scintillano\nle luci colorate.\nDei bimbi gli occhi brillano\ndi Dio le luci vedono.\nAccanto ad un presepe c'\u00e8\nl'Abete di Natale.\nRicordi a tutti gli uomini\ni doni che i pastori.\nPortarono al bambin Ges\u00f9\nla notte di Natale.\nCol cuore pien di giubilo\nli misero sui rami tuoi.\nPer questo festeggiamo te\nAbete di Natale.\nLingue varie.\nTra le versioni in altre lingue, citiamo, ad esempio:\nIn Norvegia, invece, \u00e8 stata utilizzata la melodia di \"O Tannenbaum\" nel canto natalizio \"O Lutefisk\", un elogio ad uno dei piatti tradizionali (merluzzo in ammollo) delle feste in quella terra."}
{"id": "2129708", "revid": "375960", "url": "https://it.wikipedia.org/wiki?curid=2129708", "title": "Fiscus Caesaris", "text": "Fiscus Caesaris (significa in latino \"cesto\", \"cassa\" dell'imperatore \"Cesare\") indic\u00f2 da Claudio in poi la cassa ed il tesoro privato dell'imperatore romano, distinto dall'erario militare, dall'erario del popolo e del Senato (il solo tesoro pubblico durante la Repubblica).\nIl \"fiscus\" nacque dall'esigenza di amministrare le entrate provenienti dalle province imperiali (sottoposte alla gestione diretta dell'imperatore) pi\u00f9 ricche e di utilizzarle al fine di coprire la gestione delle spese dell'amministrazione provinciale. Fu creato quindi dall'esigenza di contabilizzare spese ed entrate delle province imperiali e and\u00f2 affiancandosi all\"'aerarium Saturni\" (aveva sede presso il tempio di Saturno) spesso in difficolt\u00e0 finanziarie, fino a soppiantarlo del tutto.\nOltre al \"fiscus\" col tempo sempre pi\u00f9 gestito direttamente dal \"princeps\" vi era poi il \"patrimonium principis\", ovvero il complesso dei beni patrimoniali dell'Imperatore (sostanzialmente fondiari, basti pensare al patrimonio egiziano), con dimensioni certamente immense, rispetto a qualunque altro privato cittadino dell'epoca. Si aggiunga che probabilmente non vi era una reale distinzione tra entrate fiscali e patrimoniali, essendo entrambe parti integranti dello stesso \"fiscus\".\nStoria.\nRiforma augustea.\nAugusto riorganizz\u00f2 l'amministrazione finanziaria dello Stato romano, costituendo il \"fiscus\" (ovvero la cassa delle entrate dell'imperatore), accanto al vecchio \"aerarium\", che rimase la cassa principale (ora affidata dal 23 a.C. a due pretori, non pi\u00f9 a due questori), anche se Augusto fu autorizzato ad attingere da esso le somme necessarie per tutte le funzioni amministrative e militari. L'imperatore, di fatto, poteva dirigere la politica economica di tutto l'impero ed assicurarsi che le risorse fossero equamente distribuite in modo che le popolazioni sottomesse potessero considerare il governo di Roma una benedizione non una condanna. Cre\u00f2 infine un \"aerarium militare\" per i compensi da dare ai veterani.\nFunzionari.\nLa nuova amministrazione del \"fiscus\" era organizzata ed affidata ad una serie di funzionari pubblici nominati dal \"priceps\". Si trattava normalmente di servi e liberti imperiali. Era dotato anche di un corpo di funzionari, gli \"advocati fisci\" che ne difendevano le ragioni in giudizio, nel contenzioso che emergeva rispetto ai beni in esso inclusi.\nA partire dai Flavi, il responsabile capo della gestione del \"fiscus\" fu affidato ad un procurator a rationibus Augusti (o procurator fisci), che aveva il compito di:\nEntrate.\nIl \"fiscus\", distinguendosi dal patrimonio privato imperiale, raccolse tutte le entrate che erano attribuite all'imperatore in virt\u00f9 dei suoi poteri sovrani e per l'adempimento dei fini pubblici. Nel 27 a.C., Augusto, riorganizzando le province da un punto di vista fiscale e amministrativo, tenne per s\u00e9 l'amministrazione di quelle \"non pacate\", ovvero quelle limitanee, in cui erano stanziate le legioni, con il fine, mal celato, di giustificare il potere sull'esercito. Tali province, poi dette imperiali, o \"provinciae Caesaris\", furono affidate ai \"legati Augusti pro praetore\" di rango senatorio, scelti tra ex-consoli ed ex-pretori, con legati legionari, prefetti e tribuni come subalterni. Faceva eccezione l'Egitto, in cui venne riconfermato il \"praefectus Alexandreae et Aegypti\", un membro del ceto equestre munito di imperium. Per l'aspetto tributario, tali province erano affidate ad agenti del principe, cavalieri, ma anche liberti, col titolo di \"procuratores Augusti\"; le entrate andavano a confluire sulla neonata cassa del principe, il \"fiscus\".\nIl \"fiscus\" aveva perci\u00f2 il compito di raccogliere tutte le entrate delle province \"non pacatae\", attraverso i vari governatori provinciali. Il \"fiscus\" raccoglieva anche multe ed imposte indirette (\"vectigalia\"), le eredit\u00e0 private (\"bona caduca\" e \"vacantia\") oltre ai \"bona damnatorum\" (confische di beni).\nDa Tiberio ai Severi.\nAlla morte di Tiberio nelle casse del \"fiscus\" romano c'erano 2.700.000.000 di sesterzi che Caligola spese in un anno circa. Alcune delle spese sostenute dal nuovo imperatore furono inevitabili: elargizioni varie al popolo, all'esercito, ai pretoriani (a cui diede un donativo doppio rispetto a quello promesso da Tiberio, 2.000 sesterzi a testa) e ai regni vassalli di Roma (dette 100.000.000 di sesterzi ad Antioco IV di Commagene).\nUna volta conclusa la prima guerra giudaica, Vespasiano sottopose gli Ebrei al \"fiscus iudaicus\", tassa da loro pagata, nella condizione di essere stati assoggettati all'Impero romano dopo la distruzione del Tempio di Gerusalemme, in favore del tempio di Giove Capitolino in Roma. Fu Nerva ad abolirla (96-98). Il \"fiscus\" invece con i Flavi venne amministrato da funzionari di maggior responsabilit\u00e0 come il \"procurator Augusti\" di ordine equestre (si occupavano sia dei redditi sia delle spese, fiscali e patrimoniali).\nSoprattutto con gli Antonini, chi rivest\u00ec la carica di Imperatore non si sentiva pi\u00f9 padrone di nulla, nel significato di non disporre pi\u00f9 di un proprio e personale \"patrimonium principis\":\nSappiamo che l'oratore romano e maestro di retorica, Marco Fabio Quintiliano, fu uno stipendiato del \"fiscus\" imperiale.\nAl termine della guerra civile degli anni 193-197, Settimio Severo, confisc\u00f2 numerosi beni appartenuti ai suoi avversari politici (sconfitti e morti), rimpolpando la cassa imperiale del \"fiscus\", svuotata in quegli anni di tutte le sue risorse.\nIn un periodo non definito, l'Imperatore, impadronitisi anche dell'\"aerarium\", pose fine alla separazione fra le due casse e le entrate che gi\u00e0 spettavano all'erario confluirono nel \"fiscus\", nel quale confluivano anche beni derivanti dalle confische e dalle sostanze dei cittadini che morivano senza lasciare eredi diretti.\nTarda antichit\u00e0.\nNella tarda antichit\u00e0 i coloni, in quanto lavoratori \"liberi\", avevano pure le tasse da corrispondere al \"fiscus\". Non sorprende che, in alcuni casi, le loro condizioni risultassero pi\u00f9 pesanti rispetto a quelle degli schiavi, il cui mantenimento era comunque a carico del padrone."}
{"id": "2129709", "revid": "767487", "url": "https://it.wikipedia.org/wiki?curid=2129709", "title": "Teodoro Mariani", "text": "Biografia.\nCarriera sportiva.\nNato a Como il 28 febbraio del 1882, si iscrive presso la \"Sezione Ragioneria\" del locale Regio Istituto Tecnino \"Caio Plinio Secondo\", diplomandosi nel 1900.\nGiovanissimo, si iscrive alla Societ\u00e0 Ginnastica Comense 1872, cimentandosi, come di moda al tempo, in varie discipline.\nCon lui vi sono anche altre importanti figure dello sport e della cultura comaschi, come Antonio Sant'Elia e Giuseppe Sinigaglia, di cui diventa grande amico.\nNel 1899, partecipa al concorso ginnico internazionale indetto in occasione della Fiera Voltiana di Como.\nEgli, col tempo, inizia per\u00f2 a praticare prevalentemente il canottaggio, cosa che lo porta a lasciare la Ginnastica Comense per passare alla Canottieri Lario. \nDiviene cos\u00ec uno degli atleti di punta della societ\u00e0, conquistando numerosi titoli.\nNel 1908, ai campionati italiani organizzati a Sal\u00f2, vince sia il titolo italiano in skiff juniores che il titolo seniores.\nDa questo momento si apre la stagione migliore per la carriera agonistica di Mariani: nel 1909 vince i Campionati Europei in singolo, e nel 1911, in coppia con l'amico Giuseppe Sinigaglia, diviene campione d'Europa nel doppio, nei campionati disputatisi proprio a Como.\nLa Prima Guerra Mondiale.\nNel 1915, molti suoi amici sportivi, tra i quali i soliti Sant'Elia e Sinigaglia, decidono di arruolarsi volontari nel Regio Esercito Italiano. Mariani, che inizialmente non li segue in questa tragica avventura, li dovr\u00e0 raggiungere pochi mesi dopo, richiamato alle armi con la sua classe di leva alla fine del 1915.\nAssegnato inizialmente alla Milizia Territoriale, Mariani viene inquadrato nel 46\u00ba battaglione di Fanteria, col quale, nominato sotto-tenente, presta servizio per il primo anno di guerra.\nNel maggio del 1916, viene trasferito al 225\u00ba Reggimento fanteria della brigata \"Arezzo\", appena costituito, e nelle cui file \u00e8 inquadrato anche l'amico Antonio Sant'Elia.\nEgli partecipa cos\u00ec, in giugno, alle offensive contro il Monte Cucco, finch\u00e9, in luglio, la sua brigata viene trasferita nel settore del Monte Zebio.\nQui, il 2 agosto del 1916, durante un violento bombardamento, muore dopo essere stato colpito da alcune schegge.\nRiconoscimenti.\nComo, la sua citt\u00e0 natale, gli ha dedicato:"}
{"id": "2129710", "revid": "339392", "url": "https://it.wikipedia.org/wiki?curid=2129710", "title": "Eurostar Fast", "text": ""}
{"id": "2129714", "revid": "647919", "url": "https://it.wikipedia.org/wiki?curid=2129714", "title": "Citazioni del Presidente Mao Tse-tung", "text": ""}
{"id": "2129715", "revid": "339392", "url": "https://it.wikipedia.org/wiki?curid=2129715", "title": "Eurostar Italia Fast", "text": ""}
{"id": "2129716", "revid": "400694", "url": "https://it.wikipedia.org/wiki?curid=2129716", "title": "David Gandy", "text": "\u00c8 cresciuto in Essex in una famiglia della classe operaia. Dopo aver vinto un concorso televisivo \u00e8 diventato un modello di successo. Per diversi anni, Gandy \u00e8 stato il modello maschile di punta per gli stilisti italiani Dolce &amp; Gabbana e li ha rappresentati nelle loro campagne e sfilate di moda.\nL'aumento della sua popolarit\u00e0 e il riconoscimento del suo nome \u00e8 stato determinato dalle miriadi di copertine di riviste, editoriali, servizi fotografici, interviste e premi di settore. Ha continuato a partecipare a progetti legati alla moda e progetti personali come la scrittura di un blog per \"Vogue\", scrivendo recensioni per \"GQ\", inoltre \u00e8 stato protagonista di applicazioni mobili e opere di beneficenza.\nCarriera.\nIn giovent\u00f9, Gandy voleva essere un veterinario, ma i suoi voti non erano abbastanza alti per soddisfare gli standard necessari per quella linea di studio. Cos\u00ec, mentre studiava informatica multimediale, and\u00f2 a lavorare per Auto Express, consegnando gli ultimi modelli di Porsche e Jaguar in pista per i test. Prima di laurearsi presso l'Universit\u00e0 di Gloucestershire, con una laurea in marketing, il suo coinquilino (a sua insaputa) lo iscrisse ad un concorso per modelli su ITV's \"This Morning\" ospitato da Richard e Judy. All'et\u00e0 di 21 anni Gandy ha vinto il concorso che includeva un contratto con la Select Model Management a Londra.\nLavoro.\nDurante i primi anni della sua carriera, Gandy ha lavorato come modello per una serie di aziende nel mondo, tra cui: Lucky Brand, Breil, Stefanel, Carolina Herrera, Zegna, Massimo Dutti ed altri. Viene fotografato da Mario Testino per \"Vogue\", dove in un servizio fotografico veste i panni di Superman. Nel 2006, \u00e8 diventato il volto di Dolce &amp; Gabbana, protagonista annualmente nelle loro campagne di abbigliamento e sfilate di moda fino al 2011, lavorando con donne top model come Gemma Ward, e Naomi Campbell cos\u00ec come i modelli maschili tra cui Noah Mills, Tony Ward e Adam Senn.\nDavid \u00e8 conosciuto soprattutto per la pubblicit\u00e0 2007 del profumo di Dolce &amp; Gabbana \"Light Blue\" (girato dal fotografo Mario Testino), che ha avuto 11 milioni di contatti on-line e ha visto un cartellone di 50 piedi che lo raffigurava in Times Square. Ha posato per il loro calendario 2008, realizzato dal fotografo, Mariano Vivanco. Nel febbraio 2009 partecipa come valletto della finale del Festival di Sanremo affiancando i conduttori nella presentazione della manifestazione. Sempre nel 2009 continua la sua collaborazione con Dolce &amp; Gabbana, come modello di punta di diverse campagne pubblicitarie, nell'ottobre 2009 appare al fianco dell'attrice Scarlett Johansson in una campagna pubblicitaria per una linea di cosmetici firma da Dolce &amp; Gabbana. \nGandy, successivamente \u00e8 ripresentato come il volto del secondo \"Light Blue\" campagna del profumo per il 2010, ma questa volta con Anna Jagodzi\u0144ska. Impegnato anche in un cortometraggio promozionale per W Hotels con Helena Christensen dal titolo \"Away We Stay\".\nNel 2009, la rivista \"Forbes\" ha classificato David Gandy al terzo posto nella classifica dei modelli di maggior successo nell'anno precedente.\nNel 2011, la casa di moda ha pubblicato \"David Gandy by Dolce &amp; Gabbana\", 280-pagine di immagini, che raccontano i loro anni di collaborazione. Nello stesso anno, Gandy ha posato per quattro copertine di riviste e cinque servizi fotografici editoriali di moda. Nel 2012, \u00e8 stato descritto su sedici copertine di riviste, diciotto editoriali di moda e ha sfilato per Banana Republic, Lucky Brand Jeans, El Palacio de Hierro e Marks &amp; Spencer. Nel 2013 viene nominato ambasciatore del noto whisky scozzese Johnnie Walker Blue Label.\nNel 2014 appare nel videoclip di \"First Love\", singolo di Jennifer Lopez.\nAltri impegni.\nModa progetti.\nNel maggio del 2010, David ha parlato alla Universit\u00e0 di Oxford, un corpo docente che comprendeva il fotografo Tony McGee, Victoria &amp; Albert Museum, Claire Wilcox, consulente di moda francese e Dolly Jones, direttore della British Vogue. Gli argomenti importanti trattati dai relatori che hanno discusso in Oxford Union riguardavano Winston Churchill, la Regina Elisabetta e Madre Teresa. Nel 2010 ha pubblicato la \"Guida di David Gandy Uomo Style\" app mobile, che ha permesso di offrire il proprio stile e la propria consulenza di abbigliamento agli uomini e ha raggiunto la terza posizione sul mercato nello stile di vita.\nNel settembre 2011 Gandy \u00e8 stato nominato il portavoce del Martini's \"Luck Is An Attitude\" campagna, lanciando un concorso volto alla ricerca di un modello che rappresentasse Martini svoltosi in Piazza di Spagna a Roma. \u00c8 stato nominato per servire il Comitato del British Fashion Council per lanciare \"London Collections: Men\", ovvero Collezione uomo Londra facendo parte della London Fashion Week (Settimana di moda londinese 2012).\nNel corso della cerimonia di chiusura Estate Olimpiadi 2012, David \u00e8 stato l'unico uomo a percorrere la Union Jack a forma di passerella, accanto a modelle come Naomi Campbell, Kate Moss, Jourdan Dunn, Lily Donaldson, Georgia May Jagger, Karen Elson e Stella Tennant. Per l'occasione, indossava un abito color oro su misura abito dello stilista britannico Paul Smith. Gandy \u00e8 stato invitato alla Oxford Union di nuovo il 19 novembre 2012 con Alex Bilmes, Editore di Esquire per discutere dell' \"Importanza della moda maschile\".\nIl 28 di aprile, David ha partecipato al Vogue Festival 2013 come parte di un gruppo atto a discutere su questo argomento: \"troppo grasso, troppo sottile, potremo mai essere contenti?\" Il gruppo era presieduto dal direttore di Vogue-in-chief, Fiona Golfar, incluso anche il modello Daisy Lowe, bambino stella Patsy Kensit e Vogue redattore Christa D'Souza.\nLa scrittura e altre attivit\u00e0.\nDal febbraio 2011, Gandy ha regolarmente scritto un blog per British Vogue, dove parla della sua carriera, moda/stile, automobili, oggetti d'antiquariato e della sua vita a Londra. Egli \u00e8 anche un recensore auto ufficiale per British GQ. Nell'ottobre, 2011, Londra's Evening Standard lo ha invitato per essere ospite come scrittore Il suo corpo ha ispirato interviste dell'industria del fitness, video di esercizi, nonch\u00e9 nota \u00e8 la sua applicazione di fitness che \u00e8 stata distribuita a partire dal dicembre 2012.\nDopo aver conseguito la patente da corsa nel 2012, Gandy \u00e8 stato invitato ad essere uno dei piloti del 2013 nella Mille Miglia, gara svoltasi in Italia. Ogni anno, l'evento di tre giorni passa attraverso quasi 200 citt\u00e0 italiane da Brescia a Roma e ritorno, ricreando le tappe originali che hanno avuto luogo tra il 1927 e il 1957. Lui e il suo co-pilota, Yasmin Le Bon, facevano parte del \"Team Jaguar\", alla guida di un modello 1950 XK120. All'inizio della gara, Gandy e Le Bon sono stati \"spinti fuori strada da un concorrente\" che ha causato all'auto un danno al parafango e danneggiato lateralmente la vettura d'epoca. Essi sono poi rientrati in gara, finendo al 158 \u00b0 posto su 415 vetture.\nRiconoscimenti.\nGandy \u00e8 stato nominato per aver ricevuto numerosi riconoscimenti nel settore della moda. Nel 2008, lo spagnolo Glamour Magazine lo ha nominato \"Il pi\u00f9 bello \u201c in un evento a Madrid, Spagna. Il 26 giugno 2009, Forbes Magazine lo ha classificato come terzo modello maschile di maggior successo al mondo, alle spalle di Mathias Lauridsen e Sean O'Pry leva. Nel 2010, Gandy era il primo uomo che fosse mai stato nominato per ricevere il titolo di \"modello dell'anno\" dal British Fashion Council (BFC) e ShortList egli stato definito il \"Volto di oggi\" nel 2011.\nL'Evening Standard ha incluso Gandy nella loro lista di \"1.000 persone pi\u00f9 influenti di Londra\" per il 2011 e di nuovo per il 2012. I lettori della rivista Glamour lo hanno votato come uno dei \"100 uomini pi\u00f9 sexy del 2012\" ed \u00e8 stato classificato n. 17 tra i 50 uomini meglio vestiti in Gran Bretagna\" da GQ Magazine nel 2012. Alla fine del 2012, inserito al N.4 nella lista dei \"Ragazzi d'oro\" e n. 5 nella lista dei \"Top Icons\".\nCosmopolitan lo ha nominato uno degli \"uomini pi\u00f9 sexy del 2013\" e GQ lo ha incluso nella lista dei \"100 uomini pi\u00f9 influenti in Gran Bretagna\", 2013.\nAttivit\u00e0 benefiche.\nGandy ha partecipato al \"Fashion for Relief\" sfilata di moda il 19 febbraio 2010. L'evento \u00e8 stato organizzato da Naomi Campbell per raccogliere fondi per le vittime del Terremoto di Haiti del 2010. Il 17 aprile 2011 Gandy ha preso parte alla squadra \"Oxglam\" che correva nella Maratona di Londra per raccogliere fondi per Oxfam insieme ad altri colleghi, come la modella Agyness Deyn e lo stilista Henry Holland. Nel maggio 2011, Gandy ha indossato una camicia disegnata dalla stilista Katherine Hamnett. Il ricavato delle vendite della camicia \u00e8 andato verso la Environmental Justice Foundation 's \"Save The Sea\" campagna.\nIl 23 marzo 2012, Gandy, insieme con la modella Kate Moss e la stilista Stella McCartney, ha fatto una comparsa in un episodio speciale della sitcom Absolutely Fabulous a favore di Sport Relief 2012. Tre giorni dopo, il Regno Unito Battersea Dogs &amp; Cats Home page ha annunciato che Gandy era stato nominato primo ambasciatore dell'istituzione Nel gennaio 2013, Gandy ha lanciato \"Blue Steel Appello\", la sua fondazione benefica creata per raccogliere fondi per Comic Relief's Red Nose Day. La fondazione, che deriva il suo nome dal satirico film Zoolander, ospiter\u00e0 una serie di eventi di raccolta fondi. La prima \u00e8 stata una vendita all'asta su eBay marzo 2013 che comprendeva oggetti da collezione e oggetti di moda donati da Victoria Beckham, Mollie King, Dolce &amp; Gabbana, Lucky Brand Jeans, One Direction e altri.\nUlteriori informazioni.\nApparizioni sui media.\n2013\n2012\n2010"}
{"id": "2129717", "revid": "1708406", "url": "https://it.wikipedia.org/wiki?curid=2129717", "title": "Specificit\u00e0", "text": "Con il termine specificit\u00e0, in medicina, si indica la capacit\u00e0 di un test di dare un risultato normale (\"negativo\") nei soggetti sani.\nIn termini chimici:\nLa specificit\u00e0 \u00e8 la capacit\u00e0 di un metodo analitico di svelare e/o quantificare una determinata sostanza in presenza di altre aventi propriet\u00e0 molto simili. Uno strumento \u00e8 poco specifico quando il valore che si ottiene dopo una misurazione \u00e8 influenzato dai valori di altre sostanze.\nStatistica.\nIn termini statistici, la specificit\u00e0 di un test \u00e8 la probabilit\u00e0 di un risultato negativo (PT) in soggetti sicuramente sani (M-), ossia P(T | M-) e si esprime come il rapporto fra i veri negativi e il totale dei sani. La specificit\u00e0 di un test sar\u00e0 inversamente proporzionale alla quota di \u00abfalsi positivi\u00bb, cio\u00e8 dei soggetti sani identificati per\u00f2 dal test come malati. Un test molto specifico, in definitiva, diminuisce la probabilit\u00e0 che un soggetto sano risulti positivo al test. Nel caso in cui un test diagnostico non desse falsi positivi, e perci\u00f2 la specificit\u00e0 fosse 1 (specificit\u00e0 massima) il segno \u00e8 detto \"patognomonico\"\nCalcolo.\nSupponiamo che un test dia come risultato solamente due opzioni: positivo al test e negativo. Essere positivi al test equivale ad essere ammalato, ma indagini diagnostiche successive possono rivelare l'effettiva malattia o meno. Perci\u00f2 si otterranno 4 tipologie di osservati: Sani Negativi (veri negativi), Sani Positivi (falsi positivi), Malati Positivi (veri positivi) e Malati Negativi (falsi negativi), rappresentabili cos\u00ec in tabella:\nLa specificit\u00e0 del test verr\u00e0 cos\u00ec calcolata:\nformula_1\nSpecificit\u00e0 = Veri negativi / Totale sani = Veri negativi / (Veri negativi + Falsi positivi)\nEsempio.\nViene condotto uno screening tramite l'utilizzo di un test su una popolazione di 86 persone, le quali poi vengono tutte sottoposte ad un'indagine diagnostica e si ottiene la situazione che segue:\nCalcoliamo la specificit\u00e0 del test di screening:\nformula_2"}
{"id": "2129719", "revid": "181699", "url": "https://it.wikipedia.org/wiki?curid=2129719", "title": "Consiglio di presidenza della Corte dei conti", "text": "Nell'ordinamento italiano il Consiglio di presidenza della Corte dei conti (CPCdC) \u00e8 l'organo di autogoverno dei magistrati della Corte dei conti, ossia della magistratura contabile.\nIl Consiglio di presidenza della Corte dei conti \u00e8 stato introdotto dall'art. 10 della legge 13 aprile 1988, n. 117, in analogia al Consiglio Superiore della Magistratura. La sua composizione \u00e8 stata in seguito modificata dal decreto legislativo 7 febbraio 2006, n. 62, e nuovamente dall'art. 11 della legge 4 marzo 2009, n. 15.\nStruttura.\nIl Consiglio di presidenza della Corte dei conti ha sede a Roma, presso la Corte dei conti, ed \u00e8 composto da:\nI componenti elettivi durano in carica quattro anni e non sono nuovamente eleggibili per i successivi otto anni.\nAlle adunanze partecipa il Segretario generale della Corte dei conti, senza diritto di voto.\nFunzioni.\nIl Consiglio di presidenza della Corte dei Conti:\nAttuale composizione.\nLa composizione attuale \u00e8 disponibile sul sito della Corte dei Conti \nFonte: "}
{"id": "2129722", "revid": "1305772", "url": "https://it.wikipedia.org/wiki?curid=2129722", "title": "Kentico CMS", "text": "Il Kentico CMS \u00e8 un sistema per la gestione dei contenuti (in acronimo CMS) per la realizzazione e amministrazione di siti web, negozi online, intranet e pagine di comunit\u00e0 che usano la tecnologia Web 2.0. Il Kentico viene utilizzato da pi\u00f9 di 7,000 portali web in 84 paesi del mondo. Il Kentico CMS utilizza la piattaforma ASP.NET e Microsoft SQL del server. Il Kentico consente lo sviluppo grazie al motore del sito oppure anche direttamente nell'ambiente Visual Studio. Kentico \u00e8 compatibile con Microsoft Windows Azure.\nStoria.\nIl Kentico CMS viene sviluppato dalla compagnia Kentico Software fondata nel 2004 da Petr Palas con sede a Brno. Nel 2008 la Kentico Software ha aperto una filiale negli Stati Uniti e nel 2010 una filiale anche in Gran Bretagna e la seconda negli Stati Uniti.\nNel 2010 la Kentico Software \u00e8 diventata la ditta ceca con lo sviluppo economico pi\u00f9 veloce nella classifica FAST 50 dichiarata dalla societ\u00e0 Deloitte. \u00c8 successo grazie al suo aumento economico di 1781% durante gli ultimi cinque anni.\nModuli.\nLa funzione del Kentico CMS copre cinque aree: sistema per la gestione dei contenuti, E-komerce, Social Networking, Intranet a Online Marketing. Kentico CMS contiene 40 moduli e pi\u00f9 di 250 web parts."}
{"id": "2129724", "revid": "486946", "url": "https://it.wikipedia.org/wiki?curid=2129724", "title": "Modellatore", "text": ""}
{"id": "2129726", "revid": "466539", "url": "https://it.wikipedia.org/wiki?curid=2129726", "title": "Vadim Perelman", "text": "Biografia.\nDi origini ebraiche, \u00e8 cresciuto nell'allora Unione Sovietica in una comune di Kiev. A nove anni perde il padre in un incidente automobilistico. Insieme alla madre, a quattordici anni lascia Kiev per stare due mesi a Vienna e poi un anno a Roma, dove viveva in povert\u00e0 assoluta rubando e truffando. Una volta ottenuti i visti, la famiglia si trasferisce definitivamente in Canada, dove Perelman poi si laureer\u00e0 in fisica all'Universit\u00e0 dell'Alberta di Edmonton. Dopo un corso breve di regia decide di trasferirsi a Toronto, dove frequenta per due anni la School of Image Arts dell'Universit\u00e0 Ryerson, e infine apre la sua casa di produzione Canned Films.\nA Los Angeles inizia una prolifica carriera di regista di pubblicit\u00e0 e video musicali. Nel 2003 attira l'attenzione della critica grazie alla sua opera prima \"La casa di sabbia e nebbia\", distribuita da DreamWorks, con il quale attori come Ben Kingsley e Shohreh Aghdashloo ricevono una candidatura all'Oscar. Il film segna anche il suo accreditamento alla sceneggiatura. Vince infatti il National Board of Review Award al miglior regista esordiente. Dopo una pausa dirige nel 2008 \"Davanti agli occhi\" con Uma Thurman, ma sar\u00e0 un tale fiasco che Perelman abbandoner\u00e0 definitivamente la scena americana tornando in Russia per lavorare."}
{"id": "2129729", "revid": "1745361", "url": "https://it.wikipedia.org/wiki?curid=2129729", "title": "Forchetta (disambigua)", "text": ""}
{"id": "2129730", "revid": "713926", "url": "https://it.wikipedia.org/wiki?curid=2129730", "title": "Viktor Parma", "text": "Parma studi\u00f2 composizione mentre era studente di legge a Vienna. Il suo maestro di composizione fu Anton Bruckner. Tra la fine del XIX e il XX secolo egli divenne il pi\u00f9 popolare e prolifico compositore d'opere in Slovenia. Dopo la prima guerra mondiale fu nominato direttore artistico del Teatro Nazionale di Maribor.\nNel primo periodo della sua attivit\u00e0 compositiva Parma prese a modello Ivan Zajc, compositore fondatore della scuola nazionale croata (che aveva studiato a Milano, da ci\u00f2 l'equivoco che Parma si modell\u00f2 su esempi italiani). L'intento di Parma era quello di creare la scuola nazionale slovena. Il suo stile miglior\u00f2 molto nelle opere successive, dove gli influssi di Smetana, Dvorak e Ciaikovski permisero a Parma di acquisire uno stile genuinamente slavo, che fuso con lo stile del canto popolare sloveno, port\u00f2 appunto alla nascita dell'opera nazionale slovena. Stile che si ritrova anche nelle sue operette, sebbene qui il modello viennese sia pure evidente. Parma compose tutti i suoi lavori su testi scritti in lingua slovena, divenendo cos\u00ec l'autore che per primo compose lavori per il teatro in tale lingua.(Petronio, op.cit.pagg.13-21)\nContemporaneamente Parma compose anche lavori di altro genere, fra cui due cantate, molti brani pianistici, cori, Lieder per canto e pianoforte, musiche di scena e un quartetto per archi.\nIl suo capolavoro \u00e8 l'opera \"Zlatorog\" basata su un'epica leggenda delle Alpi Giulie, riguardante il mitico camoscio dalle corna d'oro, opera nella quale \u00e8 indubbio un piccolo influsso dell'opera alpina \"La Wally\" di Alfredo Catalani.(Petronio, op.cit., pagg.145-169)\nL'ultima opera di Parma, Pavliha, su soggetto comico popolare sloveno, rimase incompiuta per la morte del compositore. il suo allievo Ivo Muvich la complet\u00f2, ma ciononostante l'opera sinora non \u00e8 mai stata ancora rappresentata.(Petronio, op.cit., pagg.169-199).\nSubito dopo la seconda guerra mondiale il nuovo regime comunista jugoslavo consider\u00f2 le opere di Parma (che era gi\u00e0 morto da tanti anni) musica reazionaria in quanto una sua opera era stata eseguita a Lubiana durante l'occupazione nazista, e ne viet\u00f2 l'esecuzione. Appena nel 1977 e nel 1983 a Maribor si prov\u00f2 timidamente a riesumarlo, ma senza un vero e proprio seguito. Quindi solamente nel 2002 si ebbe al teatro di Lubiana la riscoperta di Parma, seguita poi da esecuzioni di suoi lavori a Novo Mesto e a Maribor. \u00c8 comunque indubbio che a causa del lungo silenzio imposto alla sua musica dal regime jugoslavo, Parma non gode ancora presso l'opinione pubblica slovena quegli effettivi meriti che dovrebbero essergli attribuiti come iniziatore della scuola musicale nazionale. (Petronio, op. cit. pagg. 61-77).\nNella vecchia \"Enciklopedija Jugoslavije\" (incompiuta a causa della dissoluzione della nazione) il prof. Primo\u017e Kuret defin\u00ec Parma \"verdiano\" e \"verista\", basandosi semplicemente sul fatto che l'opera Urh, grof celjski risente dello stile del croato Ivan Zajc che aveva studiato a Milano, e che la delicata opera Ksenija \u00e8 in un atto unico con intermezzo, cosa esistente pure nella totalmente diversa Cavalleria Rusticana di Mascagni. Nella nuova \"Enciklopedija Slovenije\" al vol. 8 a pag. 244 il giudizio del Kuret \u00e8 riportato integralmente.\nDopo l'uscita nel 2002 del libro su Parma di Petronio, che con approfondite analisi musicali di tutte le opere del compositore dimostra l'evidente influsso slavo nella melodica e cantabile musica di Parma ad opera di Zajc, Smetana, Dvorak e Ciaikovski nonch\u00e9 il fatto che l'influsso della catalaniana Wally sia dovuto allo stile mitteleuropeo di Catalani, nel 2008 la nuova enciclopedia \"Osebnosti veliki slovenski biografski leksikon\" a pag. 798 del secondo volume (intervento non firmato) riprende i nuovi concetti. Tali concetti sono stati ulteriormente approfonditi nel programma di sala stampato dal Teatro dell'opera di Maribor nel 2009 in seguito alla rappresentazione dell'opera Zlatorog, esposti dai musicologi Manica Spendal e Viktor Pomp\u00e8.\nLa musica di Parma rientra quindi nel fenomeno delle \"scuole nazionali\", ritardatarie nel complesso generale dell'evoluzione musicale, ma perfettamente logiche in patria. La qualit\u00e0 della sua musica lo porta alla pari con autori quali Smetana, Grieg, Berwald, Catalani. (Petronio, op. cit., pagg. 21-23 e 267-283).\nViktor Parma, a causa del silenzio imposto su di lui dal regime jugoslavo, \u00e8 stato a lungo ignorato dalla musicologia sia slovena che europea. La lacuna \u00e8 stata colmata nel 2002 dalla biografia \"Viktor Parma - O\u010de slovenske opere\" (\"Viktor Parma - Il padre dell'opera slovena\"), che tratta la vita e la produzione musicale del compositore in modo completo, scritta dal musicologo triestino Paolo Petronio.\nRimane invece insoluto il problema della citt\u00e0 natale del compositore, dove Parma non viene pi\u00f9 eseguito dal 1913. Sebbene le opere liriche di Parma siano le migliori composte da un musicista triestino, la situazione politica di Trieste fa s\u00ec che la sua musica sia completamente ignorata e il compositore del tutto dimenticato.(Petronio, op. cit., pagg. 267-283)."}
{"id": "2129732", "revid": "1226", "url": "https://it.wikipedia.org/wiki?curid=2129732", "title": "Unitariana", "text": ""}
{"id": "2129740", "revid": "196390", "url": "https://it.wikipedia.org/wiki?curid=2129740", "title": "Kentico", "text": ""}
{"id": "2129743", "revid": "76963", "url": "https://it.wikipedia.org/wiki?curid=2129743", "title": "Page Kennedy", "text": "\u00c8 conosciuto soprattutto per aver interpretato Radon Randell nella serie televisiva Blue Mountain State e Caleb Applewhite nella serie Desperate Housewives\nBiografia.\nTra il 2006 e il 2007 recita nella serie televisiva statunitense \"Weeds\". Nel 2010 appare sugli schermi televisivi in \"Blue Mountain State\" e nella terza puntata di \"Justified\"."}
{"id": "2129751", "revid": "767487", "url": "https://it.wikipedia.org/wiki?curid=2129751", "title": "Orlando Urdaneta", "text": "Egli \u00e8 uno dei pi\u00f9 aperti critici del presidente Hugo Ch\u00e1vez e per paura di ritorsioni da parte della Bolivariana Circles, decise di vivere in esilio a Miami."}
{"id": "2129756", "revid": "1305772", "url": "https://it.wikipedia.org/wiki?curid=2129756", "title": "Porcellana (disambigua)", "text": ""}
{"id": "2129758", "revid": "93556", "url": "https://it.wikipedia.org/wiki?curid=2129758", "title": "Asociaci\u00f3n Deportiva Uni\u00f3n Magdalena", "text": "L'Asociaci\u00f3n Deportiva Uni\u00f3n Magdalena \u00e8 una squadra di calcio colombiana con sede nella citt\u00e0 di Santa Marta, capitale del dipartimento di Magdalena, dove fu fondata il 19 aprile 1953. Milita nella Categor\u00eda Primera A, la massima serie del campionato colombiano di calcio.\nFu la prima squadra della zona della costa caraibica colombiana a diventare campione nazionale, nell'anno 1968, nonch\u00e9 la prima della regione a partecipare ad un torneo internazionale, la Coppa Libertadores 1969.\nStoria.\nIl 10 marzo 1951 fu fondato il Deportivo Samarios, precursore dell'attuale Uni\u00f3n Magdalena; questa squadra disput\u00f2 solamente due campionati, negli anni 1951 e 1952.\nNel 1953 venne rimpiazzato dall'Uni\u00f3n Magdalena, che disput\u00f2 in quell'anno il primo campionato con questa denominazione.\nLa migliore stagione disputata dalla squadra fu quella del 1968, quando si classific\u00f2 al primo posto nel Torneo Apertura, guadagnandosi il diritto a disputare la finale per il titolo nazionale e la partecipazione alla Coppa Libertadores dell'anno successivo. Nella finale affront\u00f2 il Deportivo Cali, qualificatosi come vincitore del Torneo Finalizaci\u00f3n, vincendo per 0-1 la prima gara, disputata in trasferta nello stadio di Cali, e pareggiando per 2-2 la partita casalinga di ritorno, conquistando cos\u00ec il suo primo titolo nazionale.\nNell'anno 1989 la squadra raggiunse la finale della Coppa nazionale dove affront\u00f2 l'Independiente Santa Fe. Nella gara di andata perse per 2-0 e la vittoria per 2-1 nella gara di ritorno non fu sufficiente per conquistare il trofeo che fu quindi assegnato alla squadra di Bogot\u00e0.\nNel 1999, la Dimayor implement\u00f3 il nuovo sistema delle retrocessioni basato sulla tabella del \"promedio\", consistente nella media punti ottenuta dalle squadre calcolata in base alle gare disputate nelle ultime tre stagioni. L'Uni\u00f3n Magdalena fu rectrocessa nella Primera B, giungendo all'ultimo posto della tabella del promedio con 1,099 contro la media di 1,138 ottenuta dall'Atl\u00e9tico Huila che si salv\u00f2.\nAlla fine del 2001 la squadra riusc\u00ec a riconquistare l'ingresso nella massima divisione nazionale, questo avvenne in virt\u00f9 dell'allargamento del campionato di Prima Divisione da 16 a 18 squadre. La promozione fu conseguita grazie alla vittoria in un triangolare a cui parteciparono anche l'Atl\u00e9tico Bucaramanga e il C\u00facuta Deportivo; entrambe le formazioni furono sconfitte per 2-0 dall'Union Magdalena.\nAlla fine del torneo 2005 la squadra fu nuovamente retrocessa nella seconda divisione, dove milita attualmente."}
{"id": "2129769", "revid": "1318658", "url": "https://it.wikipedia.org/wiki?curid=2129769", "title": "Le avventure dell'ultimo Abenceragio", "text": "Le avventure dell'ultimo Abenceragio \u00e8 una novella pubblicata solamente dopo venti anni dalla sua ultima stesura dello scrittore francese Fran\u00e7ois-Ren\u00e9 de Chateaubriand.\nLo stesso autore, nelle note introduttive giustifica questa lunga attesa, addebitandola alla intricata situazione politica europea degli inizi del XIX secolo.\nTrama.\nIl racconto \u00e8 anche un pretesto - come scrisse lo stesso autore nella sua prefazione - a trattare delle motivazioni che spinsero i popoli Zegris, di origine berbera e gli Aberncerag\u00ec, con le loro innumerevoli ostilit\u00e0, a partecipare attivamente allo sviluppo storico della storia dell'Andalusia, dall'invasione del XIII secolo da parte delle forze musulmane fino alla riconquista avvenuta ill 2 gennaio 1492, con l'espulsione dell'ultimo dei governanti moreschi.\nI protagonisti sono i due rappresentanti delle casate pi\u00f9 in vista in quegli anni, con il difetto di essere per lo pi\u00f9 nemiche: la prima \u00e8 la donna Bianca, discendente addirittura del condottiero spagnolo dell'XI secolo El Cid, gi\u00e0 vincitore dei Mori e Abem-Hamet astro nascente dei signori di Granata.\nLa narrazione non si sofferma tanto sui riferimenti storici o sugli episodi guerreschi, quanto sulla intricata e sofferta passione amorosa, dolorosa e tormentata, dei due protagonisti, impossibilitati a un'unione a causa delle insormontabili clausole religiose.\nIl romanzo \u00e8 avvincente perch\u00e9 proprio quando una delle due parti sembra cedere alla propria fede, ecco emergere elementi di disturbo esterni, quali la tradizione, la famiglia e la Patria.\nIl loro amore \u00e8 destinato fallire, e della protagonista si perderanno lentamente le tracce, mentre del suo amoroso rimarr\u00e0 una tomba indicata dai turisti come quella dell'ultimo valoroso degli Aberceragi.\nLa trama e la narrazione sono pervasi da elementi come il coraggio, la generosit\u00e0, l'amore sublimizzato e l'ardore religioso che rendono il testo difficilmente trascurabile anche dal lettore pi\u00f9 disattento."}
{"id": "2129773", "revid": "104458", "url": "https://it.wikipedia.org/wiki?curid=2129773", "title": "Bernard Vajdi\u010d", "text": "Biografia.\nStagioni 1996-2006.\nL'atleta sloveno, residente a Velenje e attivo in gare FIS dal gennaio del 1996, disput\u00f2 la sua prima gara di Coppa Europa il 15 dicembre 1998 a Obereggen (67\u00ba in supergigante). Un anno dopo fece il suo esordio in Coppa del Mondo, il 31 ottobre 1999 nello slalom gigante di Tignes, nel quale per\u00f2 non riusc\u00ec a qualificarsi per la seconda manche. Nel febbraio seguente ottenne i primi risultati di rilievo della carriera: ai Mondiali juniores del Qu\u00e9bec vinse infatti la medaglia d'argento sia nello slalom gigante, dietro a Georg Streitberger, sia nella combinata.\nDurante la stagione 2002-2003 conquist\u00f2 i primi podi in Coppa Europa (il primo il 28 novembre nello slalom gigante di Levi, nel quale fu 3\u00ba), mentre per i primi punti in Coppa del Mondo dovette aspettare il 28 febbraio 2004, quando giunse 26\u00ba nello slalom gigante di Kranjska Gora. Esord\u00ec ai Campionati mondiali di sci alpino in occasione della rassegna iridata di Bormio/Santa Caterina Valfurva 2005, dove fu 43\u00ba nel supergigante, 22\u00ba nello slalom gigante e 18\u00ba nella combinata, e rappresent\u00f2 la Slovenia ai XX Giochi olimpici invernali di , piazzandosi 19\u00ba nello slalom speciale e non completando lo slalom gigante.\nStagioni 2007-2006.\n26\u00ba nello slalom gigante e fuori gara nello slalom speciale dei Mondiali di \u00c5re 2007, Vajdi\u010d il 17 dicembre 2007 conquist\u00f2 il suo miglior piazzamento in Coppa del Mondo: 5\u00ba nello slalom speciale dell'Alta Badia. Il 26 gennaio successivo colse a Pozza di Fassa il suo ultimo podio in Coppa Europa (2\u00ba in slalom speciale), mentre un anno dopo, nel classico slalom speciale di Kitzb\u00fchel del 25 gennaio 2009, biss\u00f2 il suo miglior piazzamento in Coppa del Mondo. In seguito ai Mondiali di Val-d'Is\u00e8re 2009 - sua ultima presenza iridata - fu 18\u00ba nello slalom gigante e non concluse lo slalom speciale.\nAnche all'addio olimpico, , non complet\u00f2 lo slalom speciale. Lasciata la Coppa del Mondo durante la stagione 2011-2012 (fu per l'ultima volta al cancelletto di partenza in occasione dello slalom speciale di Schladming del 24 gennaio, senza qualificarsi), da allora continu\u00f2 a gareggiare in competizioni minori (campionati nazionali, gare FIS) fino al definitivo ritiro, nel 2014.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2129774", "revid": "188116", "url": "https://it.wikipedia.org/wiki?curid=2129774", "title": "Consiglio di Stato (Principato di Monaco)", "text": "Il Consiglio di Stato (fr. \"Conseil d'Etat\") \u00e8 un organo dell'amministrazione del Principato di Monaco.\nHa il compito di dare un parere sui progetti di legge e sulle ordinananze del sovrano. \n\u00c8 composto da 12 membri, scelti tutti dal principe su indicazione del Ministro di Stato, e dal Direttore dei Servizi Giudiziari, che \u00e8 anche presidente di diritto.\nAttuale composizione del Consiglio della Corona.\nIl Consiglio di Stato \u00e8 cos\u00ec composto:"}
{"id": "2129776", "revid": "76963", "url": "https://it.wikipedia.org/wiki?curid=2129776", "title": "Cody Kasch", "text": "Deve la sua fama all'interpretazione di Zach Young, ragazzo psicologicamente instabile per la morte della madre, in \"Desperate Housewives\"."}
{"id": "2129778", "revid": "1005847", "url": "https://it.wikipedia.org/wiki?curid=2129778", "title": "Ministro di Stato", "text": ""}
{"id": "2129783", "revid": "287204", "url": "https://it.wikipedia.org/wiki?curid=2129783", "title": "Bernard Vajdic", "text": ""}
{"id": "2129784", "revid": "287204", "url": "https://it.wikipedia.org/wiki?curid=2129784", "title": "Liberty (Missouri)", "text": "Liberty \u00e8 una citt\u00e0 degli Stati Uniti d'America, capoluogo della Contea di Clay nello Stato del Missouri.\n\u00c8 un sobborgo della cintura urbana di Kansas City. Al censimento del 2000 possedeva una popolazione di 26.232 abitanti."}
{"id": "2129789", "revid": "73843", "url": "https://it.wikipedia.org/wiki?curid=2129789", "title": "Aldo Zelli", "text": "Ha pubblicato romanzi, racconti, fiabe d'avventura con intento educativo per i bambini della scuola primaria. Tra le sue opere pi\u00f9 note: il romanzo \"Diecimila anni fa\" - ed. Le Monnier /Salani (1980). 3\u00ba classificato nel 1988 al Premio Cento con il libro \"\"Flaviano il longobardo:\" \"avventura e mistero nel lontano Medioevo \"\" Edizioni Petrini."}
{"id": "2129793", "revid": "767487", "url": "https://it.wikipedia.org/wiki?curid=2129793", "title": "Codice Omega", "text": "Codice Omega (\"The Omega Code\") \u00e8 un film del 1999 diretto da Robert Marcarelli.\nNel 2001 \u00e8 stato realizzato un prequel/sequel intitolato \"2012 - L'avvento del male\".\nTrama.\nIl dottor Gillen Lane \u00e8 un esperto di mitologia. Questi lavora per Stone Alexander, il presidente dell'Unione europea, che nonostante voglia diffondere la pace nel mondo in realt\u00e0 vorrebbe governare l'intero pianeta grazie ad una scoperta sensazionale. Infatti uno studioso \u00e8 riuscito a decodificare la Bibbia ed a estrapolare un codice che permette di sapere passato e futuro. Il dottor Lane mentre si trova a Roma scopre il piano di Stone e cerca di fermarlo."}
{"id": "2129796", "revid": "76963", "url": "https://it.wikipedia.org/wiki?curid=2129796", "title": "NaShawn Kearse", "text": "Deve la sua fama all'interpretazione di Caleb Applewhite, durante la seconda serie di \"Desperate Housewives\", in sostituzione di Page Kennedy."}
{"id": "2129803", "revid": "2184720", "url": "https://it.wikipedia.org/wiki?curid=2129803", "title": "Salvatore Margiotta", "text": "Biografia.\nDopo la maturit\u00e0 classica si laurea in ingegneria idraulica presso l'Universit\u00e0 di Napoli e consegue poi il dottorato di ricerca. \u00c8 professore associato di Costruzioni rurali e territorio agroforestale presso l'Universit\u00e0 della Basilicata. Socio fondatore dello studio di ingegneria Margiotta Associati, ha progettato, diretto e collaudato opere pubbliche e lavori privati sul territorio nazionale e all'estero.\n\u00c8 stato membro della direzione nazionale del PD sin dalla nascita del partito e fino al 2019. Dal 22 luglio 2017 fino al 2018 \u00e8 stato, su nomina del Segretario Matteo Renzi, responsabile del Dipartimento Infrastrutture del PD. Dal 24 luglio 2017 a novembre dello stesso anno \u00e8 stato Commissario provinciale del PD di Lecce.\nIn precedenza \u00e8 stato segretario provinciale e regionale del Partito Popolare Italiano e poi coordinatore regionale della Margherita e componente della direzione nazionale.\nAlle elezioni politiche del 2006 \u00e8 stato eletto alla Camera dei deputati nella Circoscrizione XXII (Basilicata) nella lista dell'Ulivo. Nel 2008 viene rieletto e diventa vicepresidente della Commissione Ambiente, Territorio e Lavori Pubblici.\nNel 2013 viene eletto Senatore della Repubblica per il Partito Democratico, \u00e8 componente della VIII Commissione permanente Lavori Pubblici, Comunicazioni. Dal 6 giugno 2013 all'11 dicembre 2014 \u00e8 stato Vicepresidente della Commissione Bicamerale Vigilanza RAI, dal 10 marzo 2016 al settembre 2019 ne \u00e8 stato componente.\nNel 2014, in seguito alla condanna in appello per corruzione Margiotta si dimette dalla carica di vicepresidente della Commissione Vigilanza RAI, si autosospende dal Partito Democratico e aderisce al Gruppo misto.\nIl 21 gennaio 2016 abbandona il Gruppo misto e aderisce al gruppo Area Popolare (formato da esponenti NCD e UdC). Il senatore specifica per\u00f2 che continuer\u00e0 a far parte del Partito Democratico e che il cambio di gruppo \u00e8 dovuto solo ad alcuni contrasti con la presidenza del Gruppo misto, che lo hanno spinto a chiedere di essere \"ospitato\" temporaneamente da Area Popolare.\nIl 1\u00ba marzo 2016, dopo che la Corte di Cassazione lo ha assolto dalle accuse di cui era imputato, ritorna nel gruppo parlamentare del Partito Democratico.\nRicandidato al Senato come capolista per il PD nel Collegio Basilicata, il 4 marzo 2018 viene rieletto senatore.\nRiveste pertanto il ruolo di Senatore anche nella XVIII legislatura nella quale \u00e8 Capogruppo PD nella Commissione VIII Lavori Pubblici e Comunicazioni, nonch\u00e9 componente della Commissione di Vigilanza RAI fino a settembre 2019.\nDal 13 settembre 2019 al 13 febbraio 2021 \u00e8 stato Sottosegretario al Ministero delle Infrastrutture e dei Trasporti nel Governo Conte II.\nEletto dai Senatori, a scrutinio segreto, il 26 maggio 2021 Segretario della Presidenza del Senato, da quella data esercita tale funzione.\nProcedimenti giudiziari.\nNel 2008 \u00e8 stato indagato dalla Procura della Repubblica di Potenza per corruzione per alcune presunte tangenti legate agli appalti per l'estrazione di petrolio in Val d'Agri. Nell'ambito di tale inchiesta il 12 maggio 2008 la Procura chiede alla Camera dei Deputati l'autorizzazione all'utilizzo degli arresti domiciliari.\nIl 16 dicembre 2008 si sospende da tutti gli incarichi di partito.\nIl 18 dicembre 2008 la Giunta per le Autorizzazioni della Camera dei Deputati approva la relazione Castagnetti (Partito Democratico), che nega l'autorizzazione agli arresti domiciliari. Hanno votato a favore tutti i gruppi tranne l'Italia dei Valori, che vota contro.\nPoche ore dopo la Camera dei Deputati approva (con 430 s\u00ec, 21 no e 3 astenuti) la relazione Castagnetti, negando quindi l'autorizzazione agli arresti domiciliari. Hanno votato a favore tutti i gruppi tranne l'Italia dei Valori, che vota contro, e tre deputati (Furio Colombo, Anita di Giuseppe e Roberto Rolando Nicco) che si astengono.\nIl 30 dicembre 2009 il Tribunale del Riesame annulla gli arresti domiciliari ritenendo che non ne sussistessero i motivi.\nIl 4 maggio 2011 il tribunale di Potenza assolve Margiotta dalle accuse a lui rivolte perch\u00e9 il fatto non sussiste. La Procura ricorre in Appello.\nL'11 dicembre 2014 la Corte d'Appello di Potenza condanna Margiotta a un anno e sei mesi di reclusione e all'interdizione dai pubblici uffici. In seguito alla sentenza Margiotta si autosospende nuovamente dal Partito Democratico e passa al Gruppo misto. Margiotta ha in seguito impugnato la sentenza davanti alla Corte di Cassazione.\nIl 26 febbraio 2016 la sesta sezione penale della Corte di Cassazione annulla senza rinvio la sentenza della Corte d'Appello assolvendo Margiotta dalle accuse a lui contestate. La sentenza di secondo grado \u00e8 stata annullata dalla Suprema Corte per \"insussistenza del fatto\" per l'accusa di corruzione e per \"non aver commesso il fatto\" per l'accusa di turbativa d'asta."}
{"id": "2129805", "revid": "287204", "url": "https://it.wikipedia.org/wiki?curid=2129805", "title": "Torre Porto di Ripa", "text": ""}
{"id": "2129808", "revid": "935281", "url": "https://it.wikipedia.org/wiki?curid=2129808", "title": "Occupazione italiana della Francia meridionale", "text": "L'occupazione italiana della Francia meridionale si ebbe tra il 1940 e il 1943, nel corso dei primi anni della seconda guerra mondiale.\nIl regio esercito italiano ebbe modo di occupare militarmente alcune parti del suolo francese. Tale occupazione avvenne in due fasi: la prima nel giugno del 1940 a seguito della capitolazione francese dopo la vittoriosa offensiva tedesca; la seconda nel novembre 1942, quando Hitler decise di occupare militarmente il suolo della \"Francia di Vichy\" (Operazione Anton).\nA seguito dell'armistizio di Cassibile con gli Alleati, le truppe del Regio Esercito in suolo francese abbandonarono le zone, ponendo cos\u00ec termine all'occupazione italiana.\n1940: le prime occupazioni.\nNel corso della battaglia delle Alpi Occidentali (21-24 giugno 1940) l'Italia occup\u00f2 una fascia di territorio francese (la \u00ablinea verde\u00bb), profonda circa una trentina di chilometri a partire dal confine occidentale italiano; con l'armistizio di Villa Incisa tali territori passarono sotto la giurisdizione italiana. Il bando del duce concernente gli ordinamenti amministrativi e l'organizzazione giuridica nei territori occupati del 30 luglio 1940 conferm\u00f2 l'annessione \"de facto\" all'Italia. I dipartimenti francesi interessati furono quattro: la Savoia, le Alte Alpi, le Basse Alpi e le Alpi Marittime; pi\u00f9 precisamente:\nSi trattava di un'area abbastanza limitata, vasta 832\u00a0km\u00b2 e con una popolazione di 28.523 abitanti. Il centro urbano conquistato pi\u00f9 importante era Mentone. Il controllo di quest'area fu mantenuto, nonostante i costi e le difficolt\u00e0 logistiche di rifornimento alle truppe, per esclusive ragioni di prestigio e come unico risultato concreto dell'attacco italiano alla Francia, ormai gi\u00e0 sconfitta dai tedeschi. In questi territori si avvi\u00f2 cos\u00ec un tentativo di italianizzazione (con l'utilizzo della toponomastica italiana, lezioni in lingua italiana, ecc.).\nI rapporti tra l'Italia e la Francia di Vichy furono totalmente delegati ad un organismo di controllo delle clausole armistiziali: la Commissione Italiana d'Armistizio con la Francia (CIAF). Tale organismo, composto sia da militari che da civili, aveva la propria sede centrale a Torino, dove si insediarono la Presidenza, il Segretariato Generale e le quattro Sottocommissioni: esercito, marina, aeronautica ed affari generali. Tuttavia, alle dipendenze di ciascuna Sottocommissione operavano delle \"Delegazioni di controllo\" dislocate in territorio metropolitano francese; tali organismi furono a loro volta articolati in sezioni operative sparse nei principali centri urbani della Francia meridionale.\n1942: Operazione Anton.\nDopo lo sbarco alleato nei protettorati francesi di Algeria e Marocco (Operazione Torch) dell'8 novembre 1942, al quale i reparti della Francia di Vichy opposero scarsissima resistenza, Hitler ordin\u00f2 l'occupazione dei territori francesi metropolitani (Operazione Anton) e della Tunisia, che fu occupata dall'Afrika Korps e dai reparti italiani in Nordafrica.\nL'obiettivo primario degli italo-tedeschi era la cattura della flotta francese nel porto di Tolone e l'Operazione Lila fu messa in pratica per acquisire intatto pi\u00f9 naviglio possibile. Il comandante navale francese, l'ammiraglio Jean de Laborde, riusc\u00ec tuttavia a negoziare una piccola tregua, necessaria per far partire le navi di nascosto: i tedeschi non poterono che guardare mentre le navi si autoaffondavano al largo e nel porto della citt\u00e0. Il naviglio perso ammontava a 3 corazzate, 7 incrociatori, 28 cacciatorpediniere e 20 sommergibili. Gli italiani utilizzarono i resti della flotta francese affondata come materiale da fusione.\nAll'Operazione Anton presero parte anche i reparti del Regio Esercito: dal 12 novembre gli italiani occuparono la Corsica e otto dipartimenti sudorientali della Francia, compreso il Principato di Monaco. Il VII Corpo d'armata occup\u00f2 la Corsica, mentre la 4\u00aa Armata occup\u00f2 le regioni meridionali francesi in un'area compresa tra il confine alpino, il fiume Rodano e la costa mediterranea, con l'esclusione delle citt\u00e0 di Lione e Marsiglia. Pass\u00f2 sotto il diretto controllo italiano, quindi, una parte pi\u00f9 consistente della Francia meridionale, compresi importanti centri urbani come Tolone, Aix-en-Provence, Grenoble, Nizza e Chamb\u00e9ry.\nIl Regio Esercito mise a disposizione un notevole numero di uomini per quest'operazione. La 4\u00aa Armata in Francia poteva contare su quattro divisioni di fanteria, due alpine, tre divisioni costiere ed altri reparti, per un totale di 6.000 ufficiali e 136.000 soldati al 31 maggio 1943. Il VII Corpo d'armata in Corsica era invece costituito da due divisioni di fanteria, una costiera e altri reparti, per un totale di 3.000 ufficiali e 65.700 soldati alla stessa data.\nLa zona italiana.\nLa zona di occupazione italiana nel sud della Francia fu organizzata in due settori. \nPrimo settore.\nIl primo settore si estendeva dal lago di Ginevra sino a Bandol, seguendo il corso del Rodano; in quest'area era localizzato il Comando della 4\u00aa Armata (presso Mentone) con a capo il generale Mario Vercellino. A difesa di queste posizioni erano impegnate le seguenti unit\u00e0:\nLa riserva strategica a disposizione del Comando d'Armata in questo settore era rappresentata dalla 5\u00aa Divisione alpina \"Pusteria\" (gen. Maurizio Lazzaro de Castiglioni).\nSecondo settore.\nIl secondo settore comprendeva i territori a cavallo del confine franco-italiano, tra Cap-d'Ail \u2013 Mentone e la Piazza Militare Marittima di La Spezia; buona parte di questi territori erano gi\u00e0 stati annessi dall'Italia dopo l'armistizio di Villa Incisa. Erano dislocate in quest'area le seguenti unit\u00e0:\nCon l'inizio dell'occupazione, quasi tutte le competenze della CIAF in materia di amministrazione militare e di ordine pubblico furono trasferite al Comando della 4\u00aa Armata. Solamente i territori compresi nella fascia occupata sin dal 1940 restarono sotto l'amministrazione della CIAF. Dal momento che il maresciallo P\u00e9tain aveva ottenuto che l'occupazione della cosiddetta \"Zona Libera\" fosse attuata in conformit\u00e0 delle disposizioni sull\"'occupatio bellica\" disposte nella Convenzione dell'Aia del 1907, lo Stato francese, anche nella zona sotto il controllo italiano, continu\u00f2 ad esistere, conservando cos\u00ec le proprie prerogative sovrane in materia di amministrazione civile. Ci\u00f2 fece sorgere tensioni tra gli uffici governativi francesi tuttora operanti sul territorio e le autorit\u00e0 militari italiane.\nIl Principato di Monaco.\nIl Principato di Monaco fu inserito, implicitamente o esplicitamente, in tutte le liste di rivendicazioni territoriali italiane riguardanti i territori francesi metropolitani, come territorio destinato all'annessione. I rapporti tra le autorit\u00e0 monegasche e le autorit\u00e0 italiane seguirono a ruota gli alti e i bassi della relazione Berlino-Vichy-Roma. Il 16 novembre 1942 il console Stanislao Lepri, constatata la non adesione del ministro \u00c9mile Roblot alla proposta d'occupazione pacifica e temporanea del territorio, dichiar\u00f2 alle autorit\u00e0 locali che il principato sarebbe stato occupato alle ore 12 del giorno stesso.\nFine dell'occupazione.\nL'occupazione totale della Francia acu\u00ec inoltre i motivi di contrasto fra Roma e Berlino. I tedeschi pretesero che il naviglio francese catturato a Biserta fosse utilizzato da truppe tedesche, nonostante la precedente assegnazione agli italiani, e non transigerono sul comando delle truppe in Tunisia. L'affondamento della flotta di Tolone (27 novembre 1942) port\u00f2 le relazioni italo-francesi in una fase ancora pi\u00f9 critica: \u00abI risultati dell'autoaffondamento erano infatti disastrosi circa le speranze italiane di coinvolgere in una qualche maniera queste forze navali nel conflitto o quanto meno, come aveva suggerito Vacca Maggiolini, di servirsene impadronendosene con la forza\u00bb. All'Italia furono assegnate 78 navi francesi, in gran parte piroscafi da carico a carbone di vario tonnellaggio, 2 navi inglesi e 10 navi greche.\nCon la caduta del fascismo, il 25 luglio 1943, le attivit\u00e0 da parte della Resistenza francese si fecero pi\u00f9 determinate anche nella zona di occupazione italiana, fino ad allora risparmiata da scontri violenti. I partigiani, infatti, cercarono di approfittare della confusione politica e militare seguita all'allontanamento dal governo di Mussolini per generare, con azioni militari precise e ben mirate, ulteriore scoramento e caos tra le linee italiane. Per fronteggiare questa nuova situazione, il generale Vercellino diram\u00f2 il 16 agosto disposizioni severissime a tutela dell'ordine pubblico e della sicurezza delle Forze Armate italiane nei territori occupati della Francia, invertendo cos\u00ec la linea morbida della politica di occupazione fino ad allora condotta dalle autorit\u00e0 militari italiane. Tali nuove disposizioni restrittive in materia di ordine pubblico, per\u00f2, non fecero in tempo ad essere effettivamente attuate, a causa della fine imminente dell'occupazione italiana del territorio francese.\nIl nuovo governo italiano guidato da Pietro Badoglio avvi\u00f2 subito un progressivo disimpegno delle forze del Regio Esercito dalla Francia; gi\u00e0 il 10 agosto 1943 alcune unit\u00e0 fino ad allora impegnate nel teatro francese vennero ridislocate in Italia: la Divisione alpina \"Alpi Graie\" fu trasferita a La Spezia, la Divisione fanteria \"Legnano\" a Bologna e la Divisione fanteria \"Rovigo\" a Torino. Nell'ambito del successivo \"Accordo di Casalecchio\" tra i Comandi Supremi tedesco e italiano (il 15 agosto), si dispose la completa evacuazione del territorio francese da parte della 4\u00aa Armata italiana, che sarebbe rientrata in territorio italiano. L'unico lembo di terra francese che sarebbe rimasto ancora sotto il controllo del Regio Esercito sarebbe stato il saliente nizzardo compreso tra il confine e la cosiddetta linea Tinea-Varo.\nI termini dell'Accordo prevedevano la cessione ai tedeschi di ogni responsabilit\u00e0 difensiva dell'area in precedenza occupata dagli italiani, oltre alla consegna di tutto il materiale di preda bellica francese, delle fortificazioni, dell'artiglieria, delle armi automatiche e del relativo munizionamento. Secondo il calendario delle operazioni, la XIX Armata tedesca avrebbe dovuto assumere il pieno controllo dell'area entro il 9 settembre, mentre il completamento delle operazioni di evacuazione da parte della 4\u00aa Armata italiana era previsto per il 25 settembre.\nDopo l'8 settembre 1943.\nL'annuncio dell'armistizio l'8 settembre 1943 colse la 4\u00aa Armata di sorpresa: l'evacuazione delle truppe italiane non era ancora stata completata, lasciando cos\u00ec circa 100.000 uomini (dei quali solo 60.000 effettivamente combattenti) alla merc\u00e9 della prevedibile reazione tedesca. Il Comando supremo della Wehrmacht ordin\u00f2 immediatamente un'offensiva contro le posizioni italiane nel sud della Francia; per quest'operazione furono impegnate tre divisioni della XIX Armata, fornite, a differenza dei loro avversari, di mezzi corazzati e motorizzati. Le posizioni italiane nei territori della Francia occupata furono facilmente costrette alla resa da parte delle forze tedesche. Pur in un quadro di generale disfacimento, si segnalarono comunque episodi di alto valore militare da parte dei soldati italiani, che cercarono come poterono di resistere alle preponderanti forze nemiche in numerosi scontri presso Nizza, Grenoble, Gap o il passo del Fr\u00e9jus. Con la loro sconfitta termin\u00f2 definitivamente l'occupazione militare italiana nel sud della Francia, cui seguirono \"deportazioni dei militari italiani in Germania, finalizzate al lavoro coatto e motivate principalmente da contrasti ideologici (mancata adesione alla Repubblica Sociale Italiana e insubordinazione agli ordini dopo l'armistizio dell'8 settembre 1943\"..\nCi\u00f2 che rimaneva della 4\u00aa Armata cerc\u00f2 di riorganizzarsi in territorio italiano; il Comando d'Armata ordin\u00f2 un vasto ripiegamento nella zona di Cuneo-Mondov\u00ec, in modo da costruire una linea di difesa al di l\u00e0 del confine. Le truppe tedesche, per\u00f2, erano gi\u00e0 penetrate in profondit\u00e0 nel territorio francese, occupando valichi strategici per far valere la loro supremazia di uomini e di mezzi nello scontro con gli italiani. Qualsiasi tentativo di evitare l'invasione tedesca fu inutile: l'11 settembre, dopo aver isolato il grosso delle truppe italiane, i tedeschi avevano gi\u00e0 conquistato Torino, Alessandria, Asti, Alba, Bra e Vercelli.\nLe armate italiane presenti in Francia all'8 settembre 1943 erano:\nI reduci della 4\u00aa Armata e la Resistenza.\nIl numero complessivo dei militari italiani catturati nel settembre del 1943 in territorio francese fu di circa 60.000. Alcuni elementi della 4\u00aa Armata, sottrattisi alla cattura o fuggiti dai campi di lavoro, riuscirono comunque a darsi alla macchia, partecipando ai nuclei di resistenza operanti in Piemonte e nel sud-est della Francia. L'apporto di ex militari del Regio Esercito port\u00f2 alla costituzione di formazioni di combattimento interamente italiane, denominate \"Distaccamenti Garibaldini\" e riconoscibili da una fascia al braccio con la dicitura \"Detachement Garibaldiens Italiens\".\nAspetti dell'occupazione.\nL'internamento.\nNei territori occupati funzionarono almeno tre campi di concentramento italiani: quello di Sospello, a nord di Nizza, quello per comunisti di Modane e quello per \"sudditi di stati nemici per la sicurezza delle truppe\" d'Embrun. Inoltre i sudditi di stati nemici non pericolosi furono assegnati alla \"residenza forzata\" in localit\u00e0 scelte dalle autorit\u00e0 del Regio Esercito.\nIn Corsica furono internati a Prunelli di Fiumorbo gli individui colpevoli di reati vari contro gli interessi dell'occupante. Il 18 novembre 1942 il Prefetto di Ajaccio diram\u00f2 ai sottoprefetti di Bastia, Corte e Sartene l'ordine di internare tutti gli stranieri appartenenti a stati nemici dell'Asse o comunque sospetti; il generale Carboni del VII CdA sugger\u00ec l'internamento in Italia per i detenuti pi\u00f9 pericolosi, ed effettivamente almeno una quindicina di persone furono deportate a Ferramonti Tarsia.\nLa politica nei confronti degli ebrei.\nTutti i territori occupati dall'Italia divennero un sicuro rifugio per gli ebrei che sfuggivano dalle persecuzioni tedesche. Dopo le occupazioni del novembre 1942, migliaia e migliaia di ebrei francesi che vivevano nella Repubblica di Vichy si rifugiarono nei territori presidiati dalla Quarta Armata: si calcola che furono circa l'80% degli ancora 300.000 israeliti rimasti in Francia. A seguito di quest'avvenimento, il ministro degli Esteri von Ribbentrop in persona protest\u00f2 con Mussolini che si dimostr\u00f2 incline ad assecondarlo, a differenza della diplomazia italiana diretta da Galeazzo Ciano; venne quindi nominato un commissario per il \"problema ebraico\", il commissario di polizia Guido Lospinoso, il quale \u2013 collaborando con sacerdoti cattolici e con il finanziere ebreo Angelo Donati \u2013 si adoper\u00f2 invece per proteggere gli ebrei rifugiatisi in zona italiana. Addirittura il maresciallo d'Italia Cavallero non ebbe timore a far capire ai tedeschi che: \nA Lione il generale Mario Vercellino, comandante della Quarta Armata, fece liberare gli ebrei internati; ad Annecy un reparto italiano assedi\u00f2 una caserma nella quale erano tenuti prigionieri alcuni ebrei, ottenendo la loro liberazione; dopo l'armistizio, migliaia di ebrei seguirono la Quarta Armata in Italia.\n Subito dopo l'8 settembre lo stesso Eichmann si precipit\u00f2 con i suoi uomini in Costa Azzurra, ma fu beffato: la polizia italiana aveva infatti distrutto gli elenchi degli ebrei.\nLa base di BETASOM.\nIn conclusione \u00e8 opportuno ricordare come la presenza militare delle forze armate italiane si estese in territorio francese anche al di fuori della zona direttamente amministrata dal Regno d'Italia. \u00c8 questo il caso della base navale di sottomarini situata a Bordeaux, dove la Regia Marina fu autorizzata a stabilire un proprio presidio a supporto delle operazioni tedesche.\nIl 25 luglio 1940, il ministero della Marina italiano ottenne l'autorizzazione allo schieramento di un certo numero di sottomarini in appoggio alla Germania nazista per la guerra nell'oceano Atlantico. Il luogo prescelto per la sede delle operazioni fu la citt\u00e0 di Bordeaux, dove fu costruita una base navale a cui fu assegnato il nome in codice di BETASOM. Il nome era un acronimo ottenuto dall'unione della prima lettera della parola \"\u00abBordeaux\u00bb\" - espressa con il nome della lettera dell'alfabeto greco equivalente dal punto di vista fonetico (\"\u00abbeta\u00bb\") - e la prima sillaba della parola \"\u00absommergibile\u00bb\".\nLa strategia sarebbe stata impostata insieme all'alleato tedesco, ma dal punto di vista tattico e disciplinare i vari battelli avrebbero operato sotto la responsabilit\u00e0 dei rispettivi comandi. La base fu ufficialmente inaugurata il 30 agosto 1940 con l'arrivo dell'ammiraglio Parona. I tedeschi assegnarono agli italiani due navi passeggeri, il transatlantico francese \"Amiral de Grasse\", di 18.435 tonnellate e, in ottobre, il piroscafo tedesco \"Usaramo\" di 7.775 tonnellate. L\"'Amiral de Grasse\", oltre alla stazione radio, ospitava l'infermeria. L'edificio in cemento armato della stazione marittima fu trasformato in alloggi, mentre altri edifici furono utilizzati per uffici e magazzini.\nFurono assegnati a Betasom 35 ufficiali, compresi 3 ufficiali dell'esercito per i reparti del battaglione San Marco e 426 militari del corpo degli equipaggi della Regia Marina. In totale, la forza del personale militare e civile assegnato ai servizi della base assommava a circa 800 uomini, compresa la compagnia mitraglieri del battaglione San Marco di 225 uomini addetta alla vigilanza interna della base, mentre esternamente la vigilanza era di pertinenza tedesca. In aggiunta, i Tedeschi avevano installato sei batterie antiaeree da 88\u00a0mm e 45 mitragliere da 20\u00a0mm e garantivano il servizio antiaereo e la scorta navale lungo la Gironda e nel golfo di Biscaglia.\nLa base era costituita da due darsene intercomunicanti attraverso una chiusa. Inoltre, la presenza di bacini di carenaggio rendeva possibile la messa a secco degli scafi per le necessarie operazioni di revisione e riparazione. Il personale era alloggiato in apposite casermette ottenute dalla conversione di alcuni magazzini. La sorveglianza interna era affidata a reparti dei carabinieri. La base atlantica ospit\u00f2 complessivamente 32 sottomarini.\nI sommergibili italiani svolsero la prima fase del loro ciclo operativo nell'Atlantico Settentrionale e, successivamente, nella zona equatoriale. Dopo l'entrata in guerra degli Stati Uniti, svolsero alcune crociere anche presso le coste nord-americane. Nel corso delle loro missioni in Atlantico i sommergibili di Betasom affondarono 109 navi mercantili alleate (per un totale di 593.864 tonnellate di naviglio affondato), danneggiando altre 4 imbarcazioni e un cacciatorpediniere inglese.Il \"Da Vinci\", comandato da Gianfranco Gazzana-Priaroggia, fu il miglior sommergibile non tedesco della seconda guerra mondiale, riuscendo a distruggere 17 scafi nemici, per un totale di 120.243 tonnellate.\nLa base fu operativa fino all'8 settembre 1943; al momento dell'armistizio, le unit\u00e0 che si trovavano nella base francese erano solamente 6 e furono reimpiegate dai tedeschi. Tra le unit\u00e0 pi\u00f9 importanti messe in servizio dalla marina italiana, spicc\u00f2 la classe \"Archimede\" con le sue 4 unit\u00e0, trasferite nel corso della guerra a Bordeaux dal Mar Rosso.\nRivendicazioni territoriali italiane.\nOltre a Nizza e alla Corsica, gli italiani progettarono ulteriori rivendicazioni territoriali da imporre alla Francia sconfitta. Il problema del confine occidentale dell'Italia venne evocato fin dall'agosto 1940 con un tracciato che giungeva fino al fiume Varo, ma comprendeva Antibes e rettifiche sostanziali della frontiera alpina sino al Monte Bianco. Un secondo progetto - quello del senatore Francesco Salata, direttore di una speciale collana dell'ISPI dedicata alle rivendicazioni italiane - aggiunse il diretto dominio sul Principato di Monaco. Il 19 ottobre 1940, in una lettera a Hitler, Mussolini afferm\u00f2 che era giunto il momento di stabilire la fisionomia metropolitana e coloniale della Francia di domani, riducendola a proporzioni che le avrebbero impedito di ricominciare a sognare espansioni ed egemonie. Gli 850.000 italiani che formavano la massa pi\u00f9 imponente di stranieri, disse il Duce, sarebbero stati rimpatriati per un totale di almeno 500.000 in un anno.\nLe acquisizioni territoriali italiane e tedesche avrebbero tolto alla Francia altri quattro milioni di abitanti. Il trattato di pace avrebbe ridotto la Francia a uno stato con 34-35 milioni d'abitanti, con tendenza a diminuire ulteriormente. Quanto alle acquisizioni di carattere metropolitano e coloniale, aggiunse: \u00abSi limitano al Nizzardo, alla Corsica e alla Tunisia. Non conto la Somalia perch\u00e9 \u00e8 un classico deserto\u00bb. Fra i numerosi piani di smembramento della Francia metropolitana, uno dei pi\u00f9 completi e dettagliati fu elaborato nel 1942 dalla Commissione italiana d'armistizio con la Francia (CIAF). Esso propose un Piano A e un Piano B che si svilupparono partendo dal presupposto che l'occupazione militare sarebbe comunque rimasta una fase transitoria in attesa della vittoria.\nIl Piano A, o \u00abprogetto massimo di occupazione della Francia continentale fino al Rodano e alla Corsica\u00bb, fu denominato anche \u00abgovernatorato generale\u00bb. Previde un regime d'occupazione militare, con diritti di sovranit\u00e0 impregiudicati, tranne che per il Nizzardo e la Corsica, ove gli italiani si sarebbero insediati \u00absaldamente nei gangli dell'organizzazione civile\u00bb. La legislazione francese sarebbe rimasta in vigore, ma sarebbero state sospese tutte le disposizioni contrarie agli interessi italiani. La legislazione straordinaria sarebbe stata effettuata tramite i bandi di un comandante supremo o governatore, mentre le autorit\u00e0 e i funzionari civili francesi avrebbero mantenuto l'esercizio delle loro funzioni, salvo sostituzione per esigenze politiche, militari o d'ordine pubblico. Sarebbero stati esonerati i prefetti, i loro capi di gabinetto e i sottoprefetti, mantenuti in servizio i funzionari subalterni e gli amministratori dei comuni, dei dipartimenti e degli altri enti locali minori. La struttura amministrativa sarebbe stata composta da un governatore generale, un sovrintendente per gli Affari civili, undici governatori di province, coadiuvati da commissari civili e commissari straordinari e, infine, da un alto commissario per il principato di Monaco.\nIl Piano B, o progetto \u00abminimo\u00bb, comprese \u00abil territorio francese dello scacchiere alpino soggetto a rivendicazioni nazionali e la Corsica\u00bb, cio\u00e8: le Alpi Marittime, il principato di Monaco e un territorio montuoso compreso fra tre dipartimenti, Basse Alpi, Alte Alpi e Savoia (le testate delle valli d'Is\u00e8re, dell'Arc, della Durance, dell'Ubaye e i circondari di Verdon, Albertville, San Giovanni di Moriana, Gap, Brian\u00e7on, Barcelonnette, Digne). Esso avrebbe costituito una provincia denominata \"Alpi Occidentali\" con 116 comuni e 76.000 abitanti, il cui capoluogo sarebbe stato Brian\u00e7on (italianizzata in \"Brianzone\").\nIn caso d'attuazione del Piano B, i sovrintendenti per gli Affari civili avrebbero introdotto l'ordinamento giuridico italiano e fornito i quadri dell'amministrazione della nuova provincia delle Alpi Occidentali: prefettura, sottoprefettura e uffici provinciali (Genio civile, Finanza, Poste, Istruzione). In Corsica, un generale avrebbe immediatamente sostituito i prefetti e i viceprefetti francesi con commissari civili da insediare a Bastia, Corte, Sartene. Altri commissari sarebbero stati nominati a Grasse, Barcelonnette e nei due circondari di Bourg-Saint-Maurice e Modane, assicurando cos\u00ec il funzionamento degli enti locali disciolti. Per rendere operativo questo piano sarebbero bastati 326 funzionari."}
{"id": "2129809", "revid": "125955926", "url": "https://it.wikipedia.org/wiki?curid=2129809", "title": "Comune di Monaco", "text": "Il Comune di Monaco (in francese \"Commune de Monaco\", in monegasco \"Cum\u00fcna de Munegu\") \u00e8 l'unica divisione amministrativa del Principato di Monaco, e ha la stessa estensione dello Stato.\nOrdinamento.\nL'ordinamento comunale \u00e8 determinato dalla IX parte della Costituzione monegasca. Il Comune di Monaco ha come organo il Consiglio comunale composto da 15 membri, che possono essere anche presenti al Consiglio nazionale. Sono elettori i poco pi\u00f9 di 7.000 cittadini monegaschi, mentre per essere eletti \u00e8 necessario aver compiuto 21 anni. Il sistema elettorale \u00e8 un semplice scrutinio plurinominale a due turni: ogni elettore ha quindici voti di preferenza che pu\u00f2 distribuire a suo piacere fra le liste eventualmente concorrenti. Sono eletti al primo turno i candidati che siano stati scelti da pi\u00f9 della met\u00e0 dei votanti, mentre per gli altri si apre la strada di un secondo turno in cui vengono eletti i candidati pi\u00f9 votati. L'effetto di questo meccanismo \u00e8 ipermaggioritario, configurando un'assemblea dominata dal primo partito del principato, l'Unione per Monaco. La durata del mandato \u00e8 di 4 anni.\nIl consiglio elegge al suo interno il sindaco e i suoi \"aggiunti\", ossia gli assessori. La consuetudine politica fa tuttavia s\u00ec che il candidato alla prima poltrona cittadina sia indirettamente indicato dagli elettori nella figura del capolista della lista pi\u00f9 votata. Il sindaco attuale \u00e8 Georges Marsan, in carica dal 2003 e giunto alla terza rielezione.\nLe funzioni del comune, attivo in ambito sociale, culturale e della vita civile, non si discostano sostanzialmente da quelle degli omologhi enti delle nazioni vicine, i comuni francesi e italiani.\nStoria.\nL'antico territorio del Principato era molto pi\u00f9 esteso dell'attuale, comprendendo anche i comuni di Roccabruna e Mentone che tuttavia, insorti nel quadro dei moti del Risorgimento italiano, passarono alla Francia nel 1860 lasciando la capitale, ossia il municipio monegasco, come unico comune dello Stato.\nLa costituzione del 1911 divise il vecchio Comune di Monaco nei tre comuni di Monaco Vecchia, Monte Carlo e La Condamine, ma il governo del principe fu accusato di aver operato una forma di \"dividit et imperat\" nei confronti dell'unica istituzione democratica del paese, avendo di contro il Consiglio nazionale poteri estremamente limitati. Le polemiche portarono in tempi relativamente brevi alla revisione della decisione, restaurando il comune unico con una legge del 1917, operativa dall'anno successivo. Da allora il territorio monegasco \u00e8 amministrativamente indiviso, e i quartieri cittadini hanno unicamente finalit\u00e0 statistiche.\nIl municipio di Monaco ha oggi sede in place de la Mairie.\nInfrastrutture e trasporti.\nFerrovie.\nLa capitale \u00e8 attraversata dalla Marsiglia-Ventimiglia e Monaco ha la sua stazione ferroviaria. Dal 1868 al 1999 era presente la primitiva stazione posta nel centro cittadino.\nPorti.\nMonaco ha due porti, quello originario situato nella baia prospiciente il quartiere della Condamina \u00e8 Porto d'Ercole, l'altro ricavato da una insenatura artificiale \u00e8 quello di Fontvieille.\nSindaci di Monaco.\nLa lista dei 10 sindaci di Monaco dalla restaurazione del comune unico \u00e8 di seguito riportata."}
{"id": "2129813", "revid": "33689", "url": "https://it.wikipedia.org/wiki?curid=2129813", "title": "Testo (disambigua)", "text": ""}
{"id": "2129823", "revid": "150308", "url": "https://it.wikipedia.org/wiki?curid=2129823", "title": "Sottoveste", "text": "La sottoveste, anche conosciuta come sottana, \u00e8 un capo di abbigliamento femminile, spesso indossato al di sotto di un vestito o di una gonna. Con lo stesso termine si indica sia un capo che copre anche il busto dell'indossatrice, sia, impropriamente, un altro che copre dalla vita in gi\u00f9, come se fosse una gonna che si definisce sottogonna.\nStoria.\nConosciuta sin dal sedicesimo secolo veniva indossata per ridurre il girovita dell'indossatrice o sagomare la gonna \"esterna\", o nei modelli pi\u00f9 elaborati ed eleganti anche vestite al di sotto di gonne aperte sul davanti. Realizzate in seta o lana, avevano anche la funzione di riscaldare. Una descrizione delle sottovesti di quel periodo \u00e8 dettagliatamente fornita dal celebre romanzo \"Via col vento\".\nLa sottoveste non conosce quasi nessun cambio di stile sino agli inizi del ventesimo secolo, quando si \"accorcia\" per adeguarsi ai nuovi tagli degli abiti dell'epoca, e contemporaneamente diventano oggetto di profondo sex appeal, grazie al suo utilizzo nel mondo del cinema, addosso ad attrici come Silvana Mangano, Lucia Bos\u00e8, Sophia Loren, Yvonne Sanson, Brigitte Bardot.\nNel 1947, una sfilata di Marcel Rochas comincia con una indossatrice che sfila con una cortissima sottoveste di raso bianco e corpetto di pizzo nero. Da quel momento i mass media parleranno di \"rivoluzione della biancheria\". Per poter seguire la moda infatti diventano sempre pi\u00f9 corte e scollate, e realizzate in materiali pi\u00f9 innovativi come il nylon o le fibre sintetiche. Nel corso degli anni, tuttavia la sottoveste \u00e8 stata sostituita da altri capi di biancheria come il body."}
{"id": "2129824", "revid": "830939", "url": "https://it.wikipedia.org/wiki?curid=2129824", "title": "Aegidius Tschudi", "text": " \u00c8 stato il pi\u00f9 importante storico del tardo Rinascimento confederato elvetico noto per il suo \"Chronicon Helveticum\" opera storica contraddistinta da precisione umanistica e spirito epico barocco.\nBiografia.\nLui, suo fratello Peter, morto in giovane et\u00e0 nel 1532 a Coira, e suo cugino Valentine Tschudi (1499-1555) furono allievi di Ulrich Zwingli (1484-1531).\nDopo aver ricoperto diversi incarichi nel suo Paese tra cui quello di supremo magistrato, nel 1559 gli fu riconosciuta la patente di nobilt\u00e0 dall'imperatore Ferdinando I presso cui era stato inviato in veste di ambasciatore.\n&lt;br&gt;Inizialmente di tendenze politiche moderate, andando avanti con gli anni ader\u00ec sempre pi\u00f9 alla causa della Controriforma; ci\u00f2 nonostante \u00e8 oggi conosciuto come lo storico della Confederazione elvetica anche se la sua credibilit\u00e0 \u00e8 stata notevolmente ridimensionata dalla critica moderna.\nRaccolse materiale per la pubblicazione di tre opere principali, di cui prima nessuno aveva mai messo in discussione l'autenticit\u00e0 delle fonti, opere che furono pubblicate in parte molto tempo dopo la sua morte.\nNel 1528 scrisse \"Die uralt warhafftig Alpisch Rh\u00e6tia\" ossia \"De prisca ac vera Alpina Rh\u00e6tia\", che fu pubblicato nel 1538 in latino e in tedesco; opera su cui si sono basati tutti gli storici svizzeri successivi fino al XIX secolo.\nDopo di allora la sua opera \u00e8 stata ridimensionata in seguito a ricerche che hanno evidenziato la parte leggendaria in essa contenuta, come la storia di Guglielmo Tell, cos\u00ec come l'inesistenza, o addirittura l'alterazione, di reperti archeologici da lui citati a supporto delle origini romane relative a Glarona e persino quelle della sua famiglia d'origine con l'intento di farle risalire al X secolo.\nFrutto di invenzione si \u00e8 dimostrata anche la sua pretesa di far risalire le origini del suo paese natale, Glarona, ad antichissimi diritti feudali di poche famiglie nobili locali, mentre la verit\u00e0 storica \u00e8 che Glarona fu sempre un libero comune retto democraticamente.\nNel 1758 fu stampato \"Beschreibung Galliae Comatae\" dall'editore Gallati, che era solo l'introduzione alla sua progettata opera magna chiamata \"Chronicon helveticum\", la cui parte relativa il periodo dal 1001 al 1470 fu edita da Johann Rudolf Iselin in due riprese (1734-1736). Il resto dell'opera rimase allo stadio di bozza. Questa edizione \u00e8 ancora oggi molto apprezzata per le sue descrizioni topografiche della antica \"Helvetia\" e della \"Rhaetia\".\nMor\u00ec il 28 febbraio 1572. Il suo epistolario completo non \u00e8 mai stato pubblicato."}
{"id": "2129826", "revid": "1842072", "url": "https://it.wikipedia.org/wiki?curid=2129826", "title": "Teoria della melanina", "text": "La teoria della melanina \u00e8 una teoria pseudoscientifica che \u00e8 alla base di vari studi antropologici e biologici volti ad affermare la superiorit\u00e0 delle persone di etnia nera sugli altri gruppi etnici.\nL'idea centrale di questa teoria \u00e8 che pi\u00f9 il livello di melanina \u00e8 alto pi\u00f9 le capacit\u00e0 fisiche aumentino. Studi ulteriori puntano a sostenere che la popolazione nera, dato l'alto livello di melanina, sia effettivamente superiore ai bianchi e a ogni altro gruppo, e che la loro superiorit\u00e0 sarebbe dovuta a sue caratteristiche uniche e peculiari, e assenti nel resto della popolazione.\nAltri studi - molto pi\u00f9 estremi - cercano di provare come la pelle bianca sia un'aberrazione rispetto a quella originaria nera.\nUn sostenitore di questa teoria pseudoscientifica, Leonard Jeffries, ha dichiarato che, a suo parere, la melanina e la neuromelanina inciderebbero anche sul comportamento umano. Ha cercato di provare questa idea cercando di argomentare in merito alle differenze che sussisterebbero tra la cultura occidentale e quella dell'Africa nera:\nCritiche.\nLa teoria \u00e8 molto criticata e contestata nella comunit\u00e0 scientifica. Le prove portate a favore della teoria non sussistono e alcune si sono poi rivelate false.\nI biologi la classificano come una teoria pseudoscientifica, assolutamente non credibile n\u00e9 accettabile."}
{"id": "2129828", "revid": "1543377", "url": "https://it.wikipedia.org/wiki?curid=2129828", "title": "Dora d'Istria", "text": "Biografia.\nNata a Bucarest, nel Regno di Romania, nel 1828, era figlia di un certo nobile Mihai Ghica, appartenente alla prestigiosissima famiglia Ghica, e vantava un legame di parentela con il principe romeno Grigore IV Ghica (1755-1834). Ricevette un'ottima educazione, studiando Letteratura prima a Dresda, in Germania, poi a Vienna, Venezia e Berlino, dove ricevette la laurea per le Lettere greche dall'illustrissimo Alexander von Humboldt.\nTornata a Bucarest nel 1849, spos\u00f2 il duca russo Alexander Koltsov-Massalski e con lui si trasfer\u00ec a San Pietroburgo. Tuttavia, ella non apprezzava il forte nazionalismo del marito e il suo attaccamento alla tradizione ortodossa, inoltre detestava la politica da tiranno dello Zar Nicola I, presso la cui corte entrambi risiedevano.\nVisse poi in Svizzera, in Grecia, in Turchia e nell'amatissima Italia, dove a lungo visse abitando in una sontuosa villa di Firenze (all'epoca Granducato di Toscana). In Toscana ebbe l'opportunit\u00e0 di entrare a far parte della prestigiosissima Accademia Nazionale dei Lincei. Nello stesso tempo altern\u00f2 la vita nel Bel Paese a viaggi in Francia, Irlanda e Stati Uniti d'America. Un curioso aneddoto: il 1\u00ba giugno 1860 divenne la prima donna a salire fin sulla cima del Monte Bianco.\nMor\u00ec a Firenze: la sua casa non esiste pi\u00f9, al suo posto si erge una moderna palazzina a ridosso dei viali di Circonvallazione, in via Leonardo da Vinci 28, dove per\u00f2 resta ancora una targa del 1915 che la ricorda.\nOpera.\nCome scrittrice, fu conosciuta dal 1855: il saper parlare diverse lingue (oltre l'albanese ed il romeno conosceva l'italiano, il tedesco, il francese, il latino, il greco antico e moderno, il russo) le ha garantito un'invidiabile fama internazionale.\nAveva a cuore diversi argomenti, tra i quali la politica, le scienze naturali, la religione (particolarmente gli aspetti pi\u00f9 filosofici e estetici). Riteneva che la cultura europea occidentale fosse nettamente superiore a quella orientale e che essa dovesse supportarla e influenzarla maggiormente (come del resto quasi tutti gli altri autori romantici): il fine principale era l'emancipazione culturale, in secundis lo svecchiamento della poesia e l'apertura verso la prosa.\nAlcuni studiosi hanno notato una scissione del suo gusto, che oscillava tra il Classicismo (aveva infatti letto e apprezzato sia i grandi poeti greci e latini come Pindaro, Lucrezio e Ovidio, sia i contemporanei tra i quali l'italiano Vincenzo Monti) e il Romanticismo (particolarmente i romantici tedeschi come Goethe e Novalis, ma anche Victor Hugo e Byron)."}
{"id": "2129829", "revid": "20758461", "url": "https://it.wikipedia.org/wiki?curid=2129829", "title": "Theodore de Beze", "text": ""}
{"id": "2129830", "revid": "1305772", "url": "https://it.wikipedia.org/wiki?curid=2129830", "title": "Flessibile", "text": ""}
{"id": "2129831", "revid": "110157", "url": "https://it.wikipedia.org/wiki?curid=2129831", "title": "Union des syndicats de Monaco", "text": "L'Union des syndicats de Monaco \u00e8 l'unico sindacato del Principato di Monaco che raggruppa tutti i sindacati di categoria del Principato di Monaco, \u00e8 un sindacato fondato nel 1944 che ha raggiunto i seguenti successi dalla fondazione:\nCollegamenti esterni.\n Sito dell'USM"}
{"id": "2129842", "revid": "729019", "url": "https://it.wikipedia.org/wiki?curid=2129842", "title": "Battaglia del Cer", "text": "La battaglia del Cer, conosciuta anche come \"battaglia dello Jadar\" (dal nome del fiume vicino al cui corso si tennero la maggior parte dei combattimenti) fu uno scontro avvenuto durante la campagna di Serbia, agli inizi della prima guerra mondiale. Questa battaglia viene ritenuta il primo successo dell'Intesa nella guerra: lo scontro, infatti, che vide contrapposti austriaci e serbi, decret\u00f2 la vittoria di questi ultimi.\nLe forze austro-ungariche erano comandate dal generale Oskar Potiorek, mentre le truppe serbe erano guidate dal generale Stepa Stepanovi\u0107.\nLa battaglia.\nLa spinta austriaca.\nDurante le fasi iniziali della guerra, il Gruppo balcanico dell'esercito austro-ungarico, sotto il comando del generale Potiorek, si era spinto nel nord-ovest della Serbia, fin oltre i fiumi Sava e Drina, conquistando anche la citt\u00e0 di \u0160abac. Grazie a tale avanzamento delle teste di ponte, al 12 agosto molte unit\u00e0 della 2\u00aa e della 5\u00aa Armata erano gi\u00e0 entrate in Serbia. La 6\u00aa Armata, diretta personalmente da Potiorek, si stava concentrando a sud e non si trovava nella giusta posizione per poter lanciare un attacco su larga scala, cosicch\u00e9 tocc\u00f2 alla 5\u00aa, comandata dal generale Liborius Ritter von Frank, nei giorni che seguirono, condurre il grosso delle operazioni offensive contro le forze serbe.\nSeguendo il piano di Potiorek, l'Armata avrebbe dovuto attaccare in direzione della citt\u00e0 di Valjevo subito dopo essere entrati in territorio serbo e conquistarla entro cinque giorni.\nLa risposta dei Serbi.\nI rapporti che segnalavano l'incursione austriaca raggiunsero il comando serbo lo stesso giorno d'inizio dell'attacco austriaco (il 12). Nonostante fosse evidente che il nemico avesse intrapreso una grossa operazione, il voivoda Radomir Putnik, comandante dell'esercito serbo, continuava a credere che il grosso delle truppe austro-ungariche sarebbe arrivato da nord, concentrando l'attacco nella valle della Morava. Ci volle un po' di tempo affinch\u00e9 il suo assistente, il generale \u017divojin Mi\u0161i\u0107, e il Capo delle Operazioni, il colonnello \u017divko Pavlovi\u0107, lo convincessero a controbattere con una forte reazione all'attacco austriaco.\nAlla pressione che stavano esercitando le armate di Austria-Ungheria si aggiunse quella degli Alleati, che nel frattempo si trovavano in difficolt\u00e0 negli scontri nel nord-ovest dell'Europa: essi, infatti, chiedevano alla Serbia di assumere un atteggiamento pi\u00f9 offensivo nei confronti degli Imperi Centrali. Il Comando serbo, di risposta, afferm\u00f2 che le loro unit\u00e0 erano gi\u00e0 impegnate nel contrattacco verso le teste di ponte austriache. La 2\u00aa Armata serba, comandata dal generale Stepa Stepanovi\u0107, avanz\u00f2 in direzione del monte Cer, la divisione \"\u0160umadija\" si diresse verso \u0160abac, mentre la Divisione di Cavalleria si mosse verso la Ma\u010dva. Sul fianco sinistro, invece, la 3\u00aa Armata, sotto il comando del generale Pavle Juri\u0161i\u0107 \u0160turm, entr\u00f2 nel vivo della battaglia lanciando una massiccia offensiva, cozzando con il grosso delle forze nemiche.\nLa 2\u00aa Armata era dunque, a causa della sua posizione, nel centro della formazione dell'ala nordoccidentale delle truppe serbe, la pi\u00f9 forte delle tre armate che si trovavano in zona, non tanto in termini quantitativi ma qualitativi: l'armata numericamente pi\u00f9 grande era, infatti, la 1a, a cui era stato affidato l'incarico di proteggere l'entrata alla valle della Morava, che era la via migliore per entrare nel cuore del territorio serbo, poich\u00e9 non vi erano, a protezione, difese naturali come nelle regioni montuose a nord-est e nord-ovest.\nLa 2\u00aa Armata era, infatti, costituita da giovani di venti anni o poco pi\u00f9, i primi ad aver risposto alla chiamata alle armi. Essi avevano ricevuto il miglior addestramento possibile ed erano equipaggiati in maniera migliore rispetto agli altri soldati serbi. L'Armata era suddivisa in quattro divisioni: la \"\u0160umadijska\", la \"Moravska\", la \"Dunavska\" e una divisione \"Kombinovana\" (trad. \u201ccombinata\u201d). La Dunavska era, inoltre, la divisione responsabile della difesa di Belgrado, la capitale serba: per tale motivo ad essa erano stati aggiunti alcuni reggimenti.\nLa disposizione dell'Armata era stata pensata dal voivoda Putnik per permettere alle divisioni della 2\u00aa Armata di essere unite a quelle della 1\u00aa o della 3\u00aa Armata. La 2\u00aa, infatti, si trovava in una posizione centrale ed era necessario mantenere una certa flessibilit\u00e0 per poterla eventualmente spostare nel caso si presentassero degli sviluppi che necessitavano tatticamente di questa manovra. Dopo che, per\u00f2, divenne chiara la direttrice d'attacco nemica, le tre Armate si raggrupparono e la 2\u00aa si trov\u00f2 cos\u00ec a dover fronteggiare la 5\u00aa Armata di Von Frank, l'unica che era gi\u00e0 riuscita ad entrare in territorio serbo con tutto l'organico. I luoghi dello scontro sarebbero stati il monte Cer e la valle del fiume Jadar.\nLo scontro sul Cer.\nNella notte tra il 15 e il 16 agosto 200.000 soldati austro-ungarici attaccarono 180,000 soldati serbi, ma, dopo sanguinosi scontri nelle vicinanze di Tekeri\u0161, furono obbligati a ritirarsi. il giorno seguente gli austriaci attaccarono nuovamente, costringendo i serbi alla ritirata. La linea del fronte si stabilizz\u00f2 lo stesso giorno solo dopo l'intervento del generale Stepanovi\u0107. Nella notte del 19 agosto, i soldati austro-ungarici incominciarono a ritirarsi al di l\u00e0 della Drina, sancendo la vittoria serba. Ebbe cos\u00ec termine la principale battaglia dell'intero scontro.\nEsito.\nGli austriaci registrarono circa 18.500 tra morti e feriti, mentre 6,500 furono presi prigionieri. I serbi persero all'incirca 4.785 soldati e 250 ufficiali. Gli invasori si ritirarono dal Sand\u017eak, posticipando la loro offensiva verso la Serbia. Gli austriaci continuarono per tutto l'autunno del 1914 ad attaccare le postazioni serbe, senza successi considerevoli. Questa battaglia fu, come gi\u00e0 detto, la \"prima vittoria dell'Intesa sugli Imperi Centrali\". A seguito della sua impresa, il generale Stepa Stepanovi\u0107 fu promosso al grado di voivoda, il massimo raggiungibile nell'esercito serbo."}
{"id": "2129847", "revid": "20758633", "url": "https://it.wikipedia.org/wiki?curid=2129847", "title": "Mizar project", "text": ""}
{"id": "2129850", "revid": "20758652", "url": "https://it.wikipedia.org/wiki?curid=2129850", "title": "Criovulcani", "text": ""}
{"id": "2129851", "revid": "729019", "url": "https://it.wikipedia.org/wiki?curid=2129851", "title": "Campagna della Mesopotamia", "text": "La campagna della Mesopotamia fu un fronte del teatro di guerra del Medio Oriente nella prima guerra mondiale, aperto dai britannici per minacciare l'Impero ottomano in Mesopotamia, parallelamente alla campagna russa nel Caucaso.\nI contendenti erano la Gran Bretagna, l'India britannica e l'Impero ottomano. L'interesse britannico era quello di proteggere le preziose riserve petrolifere della zona. Al termine della campagna, nonostante la tenacia dimostrata dai soldati turchi, la quasi totalit\u00e0 dell'armata ottomana nella regione era stata distrutta.\nIl contesto storico-economico.\nL'Impero ottomano aveva conquistato questa regione gi\u00e0 nel XVI secolo, ma non ne aveva un saldo controllo: Istanbul non aveva infatti mai cercato di organizzare un sistema amministrativo efficiente e basterebbe pensare che a una carovana servivano ben quattro mesi per arrivare nella capitale ottomana. Durante il XIX secolo, gli ottomani cercarono di risolvere questa situazione grazie ad alcune riforme (Tanzimat) che avevano lo scopo, appunto, di modernizzare il Paese. Tra le opere previste, vi era la ferrovia Baghdad-Berlino, che nel 1915 era gi\u00e0 stata largamente completata: nonostante le quattro interruzioni, infatti, il tempo di percorrenza tra Istanbul e Baghdad era sceso a 21 giorni.\nL'Impero britannico aveva nella regione diversi interessi: infatti, l'Anglo-Iranian Oil Company aveva i diritti esclusivi di sfruttamento dei depositi petroliferi dell'impero persiano, con l'esclusione dei giacimenti situati nelle province dell'Azerbaigian, del Ghilan, del Mazandaran, di Asdrabad e del Khorasan. Nel 1914, prima dello scoppio della guerra, il governo britannico aveva un contratto con la societ\u00e0 per la fornitura di carburante alla flotta, inoltre l'area che divenne poi il Kuwait costituiva un ulteriore fattore strategico per l'Impero Britannico.\nSchieramenti ed azioni iniziali.\nPoco dopo l'inizio della guerra in Europa, i britannici inviarono un contingente militare per proteggere la citt\u00e0 di Abadan, nell'attuale Iran: in questa localit\u00e0 vi era una delle prime raffinerie petrolifere del mondo. Il piano operativo britannico prevedeva anche uno sbarco di truppe nello Shatt al-Arab, per questa operazione, venne incaricata la \"6th Infantry Division\" dell'esercito indiano, opportunamente rinforzata, che prese il nome di Indian Expeditionary Force D (IEFD).\nL'Impero ottomano non si aspettava alcun'azione militare di una certa importanza in questa regione: qui era schierata la quarta armata, costituita dal XII (35\u00aa e 36\u00aa divisione) e XIII (37\u00aa e 38\u00aa divisione) corpi d'armata. Il XII corpo era schierato a Mosul, mentre il XIII era piazzato a Baghdad.\nIl 29 ottobre 1914, dopo l'inseguimento del \"Goeben\" e del \"Breslau\", quest'ultimo bombard\u00f2 il porto di Theodosia, sul Mar Nero. Il 30 ottobre, l'alto comando ottomano inizi\u00f2 a cambiare la distribuzione delle forze. Il 2 novembre, il gran visir Said Halim Pasci\u00e0 espresse il suo rammarico agli alleati per le operazioni della marina. Il ministro degli esteri russo Sergey Sazonov afferm\u00f2 che ormai era troppo tardi e che la Russia avrebbe considerato questa azione un vero e proprio atto di guerra. Il gabinetto del sultano cerc\u00f2 di spiegare che l'azione era stata condotta da ufficiali tedeschi senza autorizzazione, ma gli alleati insistettero sulla necessit\u00e0 di riparazioni alla Russia, sulla rimozione degli ufficiali tedeschi dal \"Goeben\" e dal \"Breslau\" e sull'internamento delle due unit\u00e0 fino al termine delle ostilit\u00e0. Ma prima della risposta del governo ottomano, il 5 novembre Gran Bretagna e Francia dichiararono guerra all'impero del sultano; le ostilit\u00e0 iniziarono ufficialmente il 14.\nQuando, sul Caucaso, l'offensiva Bergmann divenne una realt\u00e0, Enver Pasci\u00e0 invi\u00f2 sul posto la 37\u00aa divisione e tutto lo stato maggiore del XIII corpo in appoggio alla terza armata e il XII corpo fu schierato in Sinai-Palestina, lo stato maggiore della IV armata fu inviato in Siria in sostituzione di quello della II armata, richiamato a sua volta a Istanbul. In Iraq, al posto della IV armata, rimase la sola 38\u00aa divisione, che fu inglobata nel nuovo \"comando dell'area Iraq\".\nLa Mesopotamia, quindi, era un fronte a bassa priorit\u00e0 per gli ottomani. In tempo di pace, i reggimenti del XII e XIII corpo erano mantenuti a un livello di allerta piuttosto basso. Il comando venne assunto dal tenente colonnello S\u00fcleyman Askeri Bey, che schier\u00f2 parti della 38\u00aa divisione alla foce dello Shatt al-\u02bfArab e il resto a Basra. Gli ottomani, inoltre, non possedevano mappe proprie della zona, tanto che cercarono di disegnarne alcune con l'aiuto di persone che avevano lavorato sul posto prima della guerra. Tale tentativo fall\u00ec ed Enver Pasci\u00e0 acquist\u00f2 due mappe tedesche in scala 1/1.500.000.\nLa campagna.\n1914.\nIl 6 novembre 1914, i britannici passarono all'offensiva con un violento bombardamento navale contro il forte di Faw, nell'attuale Iraq. Questa fortificazione era situata nel punto in cui lo Shatt al-\u02bfArab confluiva nel Golfo Persico. Lo sbarco di Faw fu effettuato dalla Indian Expeditionary Force D e venne invano contrastato da appena 350 turchi con quattro cannoni. Per met\u00e0 novembre, tutta la \"6th Indian Division\" era sbarcata e inizi\u00f2 a muovere verso Basra.\nIl 22 novembre i britannici occuparono Basra, affrontando una forza di 2.900 coscritti arabi comandati da Subhi Pasci\u00e0. Lo stesso comandante turco venne fatto prigioniero, insieme a 1.200 uomini. La principale armata ottomana, sotto il comando di Khalil Pasci\u00e0, era situata piuttosto lontano, nei pressi di Baghdad: nel complesso, lo sforzo effettuato per contrastare i britannici fu piuttosto debole.\n1915.\nIl 2 gennaio, il comando del fronte mesopotamico fu assunto da S\u00fcleyman Askeri Bey. In quel periodo, tuttavia, l'esercito ottomano non aveva altre risorse da dislocare nella zona, visto che i fronti del Caucaso, del Sinai e di Gallipoli avevano una priorit\u00e0 decisamente superiore. Il comandante turco, cos\u00ec, inizi\u00f2 ad inviare lettere agli \"shaykh\" arabi, chiedendo loro di aiutarlo ad organizzare la resistenza contro i britannici: era infatti intenzionato a riconquistare la regione dello Shatt al-\u02bfArab.\nNella prima mattina del 12 aprile, S\u00fcleyman Askeri attacc\u00f2 l'accampamento britannico a Shayba con 3.800 soldati, forniti dagli \"shaykh\", senza per\u00f2 ottenere risultati. Gli assalti alle fortificazioni andarono avanti per due giorni e vennero interrotti solo in seguito a un contrattacco della cavalleria britannica. Gli ottomani persero 1.000 uomini tra morti o feriti, oltre a 400 prigionieri e due pezzi di artiglieria, quindi si ritirarono per 75 miglia, sul fiume Hamisiye. Durante le azioni a Shayba era rimasto ferito lo stesso comandante S\u00fcleyman Askeri, che, deluso e depresso, si spar\u00f2 in un ospedale a Baghdad. Al suo posto, il 20 aprile, venne insediato il colonnello Nurettin Pasci\u00e0, uno dei pochi ufficiali a raggiungere un comando elevato senza ricevere un adeguato addestramento in una scuola dello stato maggiore, tuttavia aveva una vasta esperienza di combattimento.\nA causa dell'inaspettato successo, i britannici riconsiderarono il loro piano ed il generale Sir John Nixon fu inviato nell'aprile 1915 a prendere il comando. Egli ordin\u00f2 a Charles Vere Ferrers Townshend di avanzare fino alla citt\u00e0 di Kut o addirittura a Baghdad, se possibile. Townshend e la sua piccola armata avanz\u00f2 lungo il fiume Tigri, sconfiggendo pi\u00f9 volte i contingenti ottomani inviati a fermarlo.\nEnver Pasci\u00e0 era preoccupato per una possibile caduta di Baghdad: si rese infatti conto che sottovalutare l'importanza del fronte mesopotamico era stato un errore; ordin\u00f2 quindi alla 35\u00aa divisione e a Mehmet Faz\u0131l Pasci\u00e0 di ritornare a Mosul, dov'erano acquartierati all'inizio della guerra, inoltre ordin\u00f2 la ricostituzione della 38\u00aa divisione. Il 5 ottobre 1915, venne creata la VI armata e vi fu posto al comando il settantaseienne generale tedesco Colmar von der Goltz: si trattava di un famoso storico militare che aveva scritto diversi trattati sull'argomento, oltre ad aver lavorato per diversi anni come consigliere militare nell'Impero ottomano. Tuttavia, egli in quel periodo era in Tracia, a comandare la I armata ottomana, e per qualche tempo era impossibilitato a raggiungere la sua nuova destinazione, quindi il colonnello Nurettin Pasci\u00e0 rimase il comandante sul campo.\nIl 22 novembre, Townshend e Nurettin si scontrarono presso Ctesifonte, l'antica capitale sasanide sita a 25 miglia a sud di Baghdad: lo scontro dur\u00f2 cinque giorni e si concluse con un nulla di fatto: entrambi i contendenti si ritirarono dal campo di battaglia. Townshend concluse che era necessaria una ritirata generale e inizi\u00f2 le relative manovre, tuttavia Nurettin comprese le intenzioni del comandante britannico e annull\u00f2 il suo ordine di ripiegamento e lanci\u00f2 il suo esercito all'inseguimento. Il britannico ritir\u00f2 la sua divisione in buon ordine fino a Kut al-Amara ed inizi\u00f2 a fortificare la zona; Nurettin, allora, decise di accerchiarli con il suo XVIII corpo, composto da due divisioni (45\u00aa e 51\u00aa) e dalla II brigata di cavalleria tribale. L'esausta forza britannica fu quindi costretta a chiudersi nella citt\u00e0 il 3 dicembre, dove fu accerchiata dagli ottomani. Il comandante turco, inoltre, invi\u00f2 anche alcuni contingenti lungo il fiume, in modo da impedire l'arrivo di rinforzi.\nL'assedio di Kut inizi\u00f2 il 7 dicembre. Rinunciando a ritirarsi verso Bassora, Townshend commise un grave errore: infatti, Kut era isolata e non poteva essere rifornita. Von der Goltz aiut\u00f2 le forze ottomane a costruire delle postazioni difensive accanto alla citt\u00e0, contemporaneamente si riorganizz\u00f2 la VI armata su due corpi (XIII e XVIII) e Nurettin cedette il comando al generale tedesco. Inoltre, vennero costruite nuove opere fortificate lungo il fiume, in modo da impedire l'arrivo di rinforzi a Townshend. Dietro le richieste di quest'ultimo di effettuare tentativi per rompere l'accerchiamento, il generale Nixon istitu\u00ec una forza di soccorso al comando del generale Aylmer, che fece ben tre tentativi di rompere l'assedio, ma si conclusero tutti con un insuccesso.\n1916.\nIl 20 gennaio, Nurettin Pasci\u00e0 fu sostiuito da Enver Pasci\u00e0 con il colonnello Halil Kut, infatti non voleva lavorare con un generale tedesco; invi\u00f2 un telegramma al ministero della guerra in cui scriveva: \u201cL'armata dell'Iraq ha gi\u00e0 dimostrato che non ha bisogno delle conoscenze militari di Goltz Pa\u015fa\u2026\u201d. In campo britannico, dopo questo fallimento, Nixon fu sostituito dal generale Lake; le forze britanniche, inoltre, ricevettero piccoli quantitativi di rifornimenti dall'aria, che per\u00f2 erano insufficienti. Halil Kut, in pratica, costrinse i soldati di Sua Maest\u00e0 a scegliere tra la resa e la morte per fame, anche se questi continuarono a tentare di rompere l'assedio; infatti, tra il gennaio e il marzo 1916, sia Townshend sia Aylmer lanciarono diversi attacchi, dando luogo alle battaglie di Shaykh Sa'd, Wadi, Hanna e Dujayla. Questa serie di tentativi di rompere l'accerchiamento ottomano fall\u00ec ed ebbe un costo estremamente alto per entrambe le parti. In febbraio il XII corpo ricevette la 2\u00aa divisione fanteria di rinforzo; nella citt\u00e0 assediata, intanto, il cibo si stava esaurendo e si diffondevano rapidamente le epidemie.\nIl 19 aprile, Von der Goltz mor\u00ec di colera. Il 24 aprile fall\u00ec anche l'ultimo tentativo di raggiungere la citt\u00e0 da parte di un piroscafo a ruote, il \"Julnar\". Il 29 aprile, Townshend si arrese con 8.000 uomini.\nPer i britannici, la battaglia di Kut fu un'umiliante disfatta: erano parecchi anni, infatti, che un numero cos\u00ec alto di soldati di Sua Maest\u00e0 non si arrendeva al nemico; inoltre, la sconfitta arrivava solo quattro mesi dopo il disastro di Gallipoli. Quasi tutti i comandanti che erano rimasti coinvolti nella fallimentare impresa di salvare Townshend furono rimossi dal comando. Da parte loro, gli ottomani dimostrarono di essere in grado di tenere posizioni difensive contro forze superiori.\n1917.\nI britannici rifiutarono di accettare questa sconfitta e cos\u00ec venne inviato un nuovo comandante, il generale Maude, con rifornimenti di truppe e materiali, per sei mesi egli organizz\u00f2 e addestr\u00f2 il suo esercito. Nello stesso periodo, la VI armata ottomana era invece in condizioni piuttosto critiche: infatti Halil Pasci\u00e0 aveva ricevuto rifornimenti molto scarsi ed era stato costretto a sciogliere la 38\u00aa divisione e ad utilizzare i suoi soldati per rinfoltire i ranghi delle altre unit\u00e0 (46\u00aa, 51\u00aa, 35\u00aa e 52\u00aa).\nMaude lanci\u00f2 la sua offensiva il 13 dicembre 1916: i britannici avanzarono lungo entrambe le rive del Tigri, costringendo l'esercito ottomano a chiudersi in una serie di postazioni fortificate lungo la strada; si tratt\u00f2 di un'offensiva metodica, organizzata e di successo. Halil Pasci\u00e0 fu abile a concentrare il grosso delle sue truppe contro Maude vicino Kut, tuttavia il generale britannico spost\u00f2 la sua avanzata sull'altra riva del Tigri, bypassando quindi i numerosi contingenti turchi. Il XVIII corpo si salv\u00f2 dalla distruzione solo combattendo in feroci e disperate azioni di retroguardia, ma dovette abbandonare parecchie armi ed equipaggiamenti. I britannici occuparono Kut e continuarono ad avanzare lungo il Tigri.\nNei primi giorni di marzo i britannici erano giunti alla periferia di Baghdad e la guarnigione della citt\u00e0, sotto il diretto comando del governatore della provincia Khalil Pasci\u00e0, tent\u00f2 di fermarli presso il fiume Diyala. Maude, tuttavia, distrusse un reggimento ottomano e occup\u00f2 le posizioni difensive. Khalil Pasci\u00e0 si ritir\u00f2 in disordine fuori dalla citt\u00e0. L'11 marzo 1917 i britannici entrarono a Baghdad, dove vennero accolti come liberatori. In questa azione, aveva giocato un ruolo essenziale l'esercito dell'India britannica. Nella confusione del ritiro, vennero catturati 15.000 ottomani, ovvero una grossa parte dell'esercito.\nHalil Pasci\u00e0 ritir\u00f2 la sua VI armata, ormai sconfitta, lungo il fiume e stabil\u00ec il suo quartier generale a Mosul. Complessivamente, gli erano rimasti 30.000 uomini da opporre a Maude. In aprile, ricevette la 2\u00aa divisione di fanteria, ma la posizione strategica in cui si trovava era decisamente peggiore di prima. Dopo la cattura di Baghdad, Maude interruppe la sua avanzata: infatti, il generale ritenne che le sue linee di rifornimento si fossero eccessivamente allungate, che fossero necessari nuovi rifornimenti prima di riprendere l'offensiva e che soprattutto le condizioni climatiche avrebbero reso difficili le operazioni militari.\nIl generale Maude mor\u00ec di colera il 18 novembre. Fu sostituito dal generale William Marshall, che interruppe le operazioni per l'inverno.\n1918.\nI britannici ripresero la loro offensiva alla fine del febbraio 1918, catturando H\u012bt e Khan al-Baghdadi in marzo e Kifri in aprile. Per il resto dell'anno, mossero le loro truppe in direzione del Sinai e della Palestina, per appoggiare l'azione su Megiddo. Inoltre, Marshall mosse parte delle sue truppe anche in direzione della Persia, per sostenere il generale Lionel Dunsterville nelle sue azioni in quel settore nell'estate 1918. La sua armata, molto potente, rimase \u201csorprendentemente inattiva, non solo nella stagione calda, ma anche in quella fredda\u201d. Nessuno voleva pi\u00f9 la guerra in Mesopotamia.\nL'inizio dei negoziati per un armistizio tra alleati e ottomani iniziarono in ottobre. Il generale Marshall, seguendo le istruzioni del War Office, che chiedeva di \u201cfare ogni sforzo per arrivare ad avere le migliori posizioni possibili sul Tigri alla fine della guerra,\u201d riprese l'offensiva. Il generale Alexander Cobbe era al comando delle forze britanniche a Baghdad il 23 ottobre 1918: in due giorni, riusc\u00ec a coprire 120 chilometri, raggiungendo il fiume Piccolo Zab, dove attese di affrontare la VI armata ottomana, ora comandata da Ismail Hakki Bey. La battaglia fu combattuta a Sharqat e si concluse con la cattura di praticamente tutta la forza turca.\nL'armistizio di Mudros.\nIl 30 ottobre 1918, venne ratificato l'armistizio di Mudros e le parti accettarono le loro posizioni. Il generale Marshall accett\u00f2 la resa di Khalil Pasci\u00e0 e della VI armata ottomana lo stesso giorno. Cobbe, tuttavia, non rimase sulle sue posizioni e continu\u00f2 l'avanzata su Mosul; la cosa provoc\u00f2 vibranti proteste turche. Senza incontrare resistenza, i britannici entrarono a Mosul il 14 novembre 1918, quindi,la propriet\u00e0 della provincia di Mosul, nonch\u00e9 dei suoi ricchi giacimenti di petrolio, divenne un problema internazionale.\nIn ultima analisi, la fine effettiva delle ostilit\u00e0 sul fronte mesopotamico ebbe luogo 13 giorni dopo l'armistizio e lo stesso giorno dell'inizio dell'occupazione di Istanbul.\nEpilogo.\nCon le forze militari indiane gi\u00e0 sul posto, i britannici fecero arrivare funzionari civili dall'India, che avevano gi\u00e0 esperienza sulla gestione di una colonia. L'espulsione degli ottomani dalla regione scosse violentemente un equilibrio che si reggeva da secoli: gli arabi, infatti, erano convinti che l'espulsione degli ottomani dalla regione avrebbe portato una maggiore autonomia e per questo li combatterono al fianco degli Alleati grazie essenzialmente a Lawrence d'Arabia e alla rivolta araba guidata da Faysal, figlio dello \"shar\u012bf\" della Mecca al-Husayn ibn Ali. Rimasero quindi molto delusi dall'istituzione del mandato britannico dell'Iraq.\nTra il 1918 ed il 1919 nella regione nacquero ben tre importanti societ\u00e0 segrete anticolonialiste: a Najaf fu organizzata la Jam\u02bfiyyat al-Nahda al-Isl\u0101miyya (associazione della rinascita islamica), la al-Jam\u02bfiyya al-Wataniyya al-Isl\u0101miyya (associazione patriottica islamica) fu invece creata con l'obiettivo di organizzare e mobilitare la popolazione per aumentare la resistenza; nel febbraio 1919, a Baghdad, una coalizione di mercanti sciiti, insegnanti sunniti, funzionari civili, \u02bfulam\u0101\u02be (sia sunniti sia sciiti) e ufficiali iracheni costituirono la formazione Haras al-Istiql\u0101l (i guardiani dell'indipendenza); questi avevano adepti a Karbala, Najaf, Al-Kut e Hilla. I britannici erano in una situazione precaria per la questione di Mosul e adottarono misure disperate per proteggere i loro interessi. La rivolta irachena si svilupp\u00f2 poco dopo che le loro forze erano riuscite ad affermare la propria autorit\u00e0 e venne schiacciata nell'estate 1920.\nIl parlamento ottomano accett\u00f2 di cedere gran parte della regione, ma si oppose duramente nel caso di Mosul: infatti, col Misak-\u0131 Mill\u00ee, dichiar\u00f2 che la provincia di Mosul era parte della madrepatria turca, caratterizzata da una storia e da un passato comuni, nonch\u00e9 da leggi e da usi condivisi. Presumibilmente, dal punto di vista britannico, se Mustafa Kemal Atat\u00fcrk fosse riuscito a garantire la stabilit\u00e0 della Repubblica di Turchia, avrebbe rivolto la sua attenzione al recupero di Mosul e avrebbe potuto penetrare in Mesopotamia, qui potenzialmente la popolazione locale (in cui \u00e8 presente anche un elemento turcomanno) si sarebbe unita a lui. Il ministro degli esteri britannico tent\u00f2 goffamente di negare l'esistenza di giacimenti petroliferi a Mosul: il 23 gennaio 1923, Lord Curzon dichiar\u00f2 che l'esistenza di petrolio era puramente ipotetica. Tuttavia, secondo Armstrong, \"L'Inghilterra voleva il petrolio. Mosul ed i Curdi erano la chiave.\"\nLe perdite.\nLe perdite britanniche e indiane in tutta la campagna ammontarono a 92.000 soldati. Le perdite ottomane non sono note, ma gli Alleati catturarono un totale di 45.000 prigionieri. Alla fine del 1918, la Gran Bretagna aveva 410.000 uomini nell'area, di cui solo 112.000 erano combattenti. La gran parte delle truppe impiegate era di provenienza indiana."}
{"id": "2129853", "revid": "1568601", "url": "https://it.wikipedia.org/wiki?curid=2129853", "title": "Rifugio Furio Bianchet", "text": "Il rifugio Furio Bianchet \u00e8 un rifugio situato nel comune di Sedico, in provincia di Belluno, al Pian dei Gat, nelle Dolomiti (Gruppo della Schiara), a 1.250\u00a0m s.l.m.\nVi transita l'Alta via n.1 come ultima tappa (in alternativa al rifugio 7\u00ba Alpini) per gli escursionisti che non compiono la ferrata del Marmol, oppure non riescono a farla a causa del maltempo.\nAccessi.\nIl rifugio \u00e8 raggiungibile solo a piedi attraverso i seguenti sentieri:\nAlpinismo.\nOltre ai percorsi alpinistici attrezzati lungo le creste del massiccio il rifugio \u00e8 da base d'appoggio per numerose ed interessanti vie alpinistiche di cui le pi\u00f9 famose sono:\nOltre alle vie citate al rifugio Bianch\u00e8t sbuca il Viaz dei Camorz e dei Camorzieri, antico camminamento di boscaioli e cacciatori lungo le cenge alte del gruppo, dalla Pala Alta fino al Monte Coro, riesplorato e relazionato da Franco Miotto negli anni '80. Sul Monte Coro vi sono alcuni vertiginosi percorsi di cacciatori su cenge esposte come la \"Zengia del Re\" esposta sopra l'avvallamento detto Van della Rejina."}
{"id": "2129855", "revid": "3732", "url": "https://it.wikipedia.org/wiki?curid=2129855", "title": "Tullo Morgagni", "text": "Ide\u00f2 e realizz\u00f2 gare ciclistiche divenute storiche come il Giro di Lombardia, la Milano-Sanremo e il Giro d'Italia.\nBiografia.\nNasce a Forl\u00ec da Andrea, un assicuratore, e Giuditta Monti, maestra elementare. A 18 anni, trasferitosi a Milano con la famiglia, interrompe gli studi liceali ed entra nel quotidiano \u00abL'Italia del Popolo\u00bb come aiuto di cronaca.\nNello stesso periodo si appassiona al volo aereo. Nel 1904 decide di fare un volo a bordo di un aerostato; durante il volo conosce Eugenio Camillo Costamagna, direttore della \u00abGazzetta dello sport\u00bb. \u00c8 l'occasione, che Morgagni aspettava, di entrare in un giornale sportivo. Viene assunto e in breve tempo diventa redattore capo della \u00abGazzetta\u00bb a soli 23 anni. Oltre che giornalista, \u00e8 anche organizzatore. Su sua iniziativa, la Gazzetta organizza la prima competizione motociclista italiana: la \u00ab1000 km a squadre\u00bb. La gara si disputa il 26 giugno 1904, con partenza da Rogoredo. Successivamente lancia la \u00abGran Fondo\u00bb, una corsa ciclistica di 600\u00a0km. La manifestazione riscuote un vasto successo di pubblico. Morgagni inoltre \u00e8 tra i fondatori delle seguenti manifestazioni ciclistiche:\nNel gennaio 1913 la \u00abGazzetta dello Sport\u00bb viene rilevata da un nuovo editore, la Societ\u00e0 Editoriale Italiana (S.E.I.) di Pontremoli-Della Torre. Per il nuovo editore Morgagni fonda il quindicinale \u00abLo Sport Illustrato\u00bb, periodico stampato su carta patinata con abbondanti fotografie e copertina a colori. Il primo numero esce il 15 aprile dello stesso anno. Morgagni rimarr\u00e0 direttore fino alla morte. Sul suo quindicinale, Morgagni e il fratello maggiore Manlio, anch'egli giornalista, pubblicano le notizie dal fronte con fotografie e carte delle zone delle operazioni. Appassionati di volo, descrivono le missioni dei piloti di aereo rappresentandoli come uomini sportivi dotati di eccezionale resistenza fisica. Morgagni istituisce un Premio per il miglior bombardiere; il riconoscimento andr\u00e0 al concittadino Luigi Ridolfi (6.000 azioni, Medaglie d'oro e d'argento e Croce di Guerra).\nNel primo dopoguerra d\u00e0 vita al quindicinale \u00abNel Cielo\u00bb, rivista dedicata totalmente alle imprese aviatorie, che esce come inserto del \u00abSecolo Illustrato\u00bb (25 dicembre 1917). Al periodico collaborano Armando Cougnet, Vittorio Varale e Edgardo Longoni. Morgagni si adopera cercando di sensibilizzare le autorit\u00e0 e la societ\u00e0 civile sulla questione della necessaria trasformazione dell'aviazione militare in aviazione civile.\nIl 2 agosto 1919 Morgagni s'imbarca in un volo civile Milano-Venezia e ritorno. L'aereo \u00e8 pilotato da Luigi Ridolfi. Durante il viaggio di ritorno l'aereo precipita nei cieli di Verona: nessuna delle persone a bordo si salva dalla morte.\nAl Cimitero Monumentale di Milano gli \u00e8 dedicato, col fratello, un artistico monumento funebre, realizzato da Enzo Bifoli.\nIntitolazioni.\nA Tullo Morgagni \u00e8 dedicato lo stadio di Forl\u00ec, la prima pietra fu posta da Benito Mussolini.\nDal 2009, il Lions Club \u00abForl\u00ec-Valle del Bidente\u00bb, assieme alla Facolt\u00e0 di Scienze Motorie dell'Universit\u00e0 di Bologna, organizza il premio nazionale \"Tullo Morgagni\", per tesi di laurea sullo sport o sulla comunicazione sportiva."}
{"id": "2129866", "revid": "57342", "url": "https://it.wikipedia.org/wiki?curid=2129866", "title": "Ingo della Volta", "text": "Biografia.\n\u00c8 considerato il capostipite della potente famiglia genovese di origine viscontile dei Della Volta. Proprietario per diritto feudale di terre a Genova e nella val Bisagno fu il capo riconosciuto di un consorzio di famiglie imparentate fra loro e finanzi\u00f2 imprese commerciali in Oriente. Nella prima met\u00e0 del XII secolo i Della Volta furono una delle cinque famiglie che da sole controllavano l'80% dei commerci tra Genova e la Siria.\nPer la sua autorevolezza fu pi\u00f9 volte chiamato a ricoprire l'incarico di console de' placiti, magistrati preposti all'amministrazione della giustizia. Fu in carica nel 1134, 1139 e 1147 e in tale veste fu promotore di importanti innovazioni giuridiche, quali ad esempio la legge che vietava la stipula di contratti di vendita e di pegno tra coniugi o parenti stretti.\nSul piano pi\u00f9 propriamente politico, nel 1146 fu uno dei cittadini che per conto del comune si accordarono con il conte di Barcellona Raimondo Berengario IV per attuare una spedizione contro i Saraceni di Almer\u00eda e Tortosa, citt\u00e0 in cui gli arabi esercitavano una notevole attivit\u00e0 commerciale in concorrenza con le ambizioni genovesi, e fu probabilmente tra quelli che l'anno dopo finanziarono tale spedizione, a cui prese personalmente parte. Le due citt\u00e0 vennero espugnate e i genovesi, come previsto dagli accordi, ottennero un terzo dei territori sottratti ai saraceni. In seguito, il 4 ottobre 1154, quando i genovesi cedettero Tortosa a Raimondo Berengario IV, il conte invest\u00ec Bonifacio della Volta, figlio di Ingo, del feudo di Flix (in italiano Flessia, ragione per cui i Cattaneo di Napoli portano ancora il titolo di signori di Flessia).\nVari documenti citano suoi interventi in controversie tra privati o atti pubblici, come nel 1144, quando fece da mediatore tra Ugo e Guglielmo Embriaco, nel 1155, quando sottoscrisse l'accordo con cui Genova si impegnava ad intervenire in aiuto del signore di Mongiardino, ed ancora nel 1157 fu tra i trecento notabili genovesi che giurarono il trattato di amicizia con il Re di Sicilia Guglielmo I.\nAccanto agli impegni pubblici non trascur\u00f2 i suoi notevoli interessi privati. Gi\u00e0 nel 1141 era stato tra i partecipanti ad un consorzio di cittadini che ottennero dal comune l'esercizio della zecca (il diritto di battere moneta era stato concesso ai genovesi solo due anni prima dal Rex Romanorum Corrado III di Svevia).\nNel 1152 si aggiudic\u00f2 insieme ad altri il ricco monopolio del sale. Grazie ai profitti ricavati da queste operazioni finanziarie e sfruttando il momento di supremazia mercantile e militare da parte di Genova nel Mediterraneo, Ingo, spesso in societ\u00e0 con le famiglie Burone, Usodimare e Vento, invest\u00ec nel commercio, sviluppando imponenti traffici nel Mediterraneo orientale, in particolare con la Siria, conseguendo enormi guadagni.\nSecondo la storica Gabriella Airaldi questo grande consorzio familiare, che annoverava tra le sue fila consoli, vescovi, guerrieri, diplomatici e proprietari di navi, e di cui Ingo era il patriarca, nel decennio dal 1154 al 1164 estese la sua rete commerciale in tutto il Mediterraneo, tenendo testa con i suoi alleati a quanti ne insidiavano il potere.\nIngo della Volta divenne console nel 1158 e nel 1162, in anni che vedevano contrapposti i comuni italiani e l'imperatore Federico Barbarossa, con i genovesi che sostenevano il loro diritto a non versare alcun tributo al sovrano. Gi\u00e0 dopo il 1154, dopo che il futuro arcivescovo Ugo della Volta (fratello di Ingo) e il Caffaro in rappresentanza di Genova avevano partecipato alla prima dieta di Roncaglia, i genovesi, che avevano ben compreso le mire espansionistiche dell'imperatore, in previsione di un possibile assedio da parte delle truppe del Barbarossa decisero l'ampliamento e il rafforzamento della cinta muraria. Le rispettive posizioni, che nel 1158 apparivano ancora inconciliabili, si avvicinarono quando lo stesso Ingo con alcuni legati genovesi il 9 giugno 1162 sottoscrisse a Pavia un accordo con l'imperatore il quale riconosceva la piena autonomia politica ed economica del comune, concedendogli il dominio sull'intero territorio ligure compreso tra Monaco e Lerici\nNel 1164 in citt\u00e0 le lotte tra fazioni si inasprirono con frequenti scontri armati in cui persero la vita diversi giovani patrizi. A dare inizio alle lotte fu uno scontro tra i sostenitori di Fulcone di Castello, genero di Ingo, e quelli di Rolando Avvocato, in cui perse la vita il figlio di quest'ultimo, Sardo Avvocato. Nel settembre dello stesso anno Marchione dalla Volta, console in carica e figlio di Ingo, fu assassinato nella sua villa di campagna in val Polcevera da un gruppo di popolani, sicari o seguaci di una fazione avversa ai Dalla Volta. Ingo fu probabilmente ispiratore di azioni di rappresaglia nei confronti dei presunti responsabili, che inasprirono ulteriormente gli animi. Altre famiglie entrarono nel conflitto parteggiando per una o l'altra delle due fazioni e gli scontri dilagarono in tutta la citt\u00e0 e nel contado, coinvolgendo nobili e popolani, senza che le autorit\u00e0 potessero porvi un freno. Nel tentativo di arginare vendette e tumulti nel 1165 Ingo venne anche arrestato e in questo periodo il genero Fulcone prese temporaneamente il suo posto come capofazione. Nel 1168 un altro figlio di Ingo, Jacopo, venne ucciso nel corso di una battaglia in citt\u00e0.\nNel 1169 i consoli, dopo aver nuovamente tentato di riportare la concordia tra le fazioni chiesero l'intervento dell'arcivescovo che con un lungo discorso pubblico convinse i due principali contendenti a rappacificarsi. A testimonianza del prestigio e dell'autorit\u00e0 di Ingo, \u00e8 significativo il fatto che Fulcone di Castello abbia accettato la richiesta venuta dai consoli e dall'arcivescovo solo dopo aver ottenuto l'assenso dello stesso Ingo, riconoscendogli quindi il suo ruolo di guida politica. Furono ancora necessari ancora alcuni mesi di trattative per appianare le controversie, ma finalmente nel 1170 ebbe inizio un periodo di relativa tranquillit\u00e0 destinato a durare nove anni.\nNon sono note la data e il luogo della sua morte. Gli ultimi documenti a lui riferiti con certezza sono datati al 1174. Il nome di Ingo della Volta ricorre ancora in documenti notarili di compravendita di immobili nel 1191 ma \u00e8 probabile che sia riferito a un suo figlio omonimo.\nPer alcuni risalirebbe a lui il cambio del cognome della famiglia Della Volta in Cattaneo, legata al fatto che contestualmente ai suoi accordi con il Barbarossa del 1162 avrebbe ottenuto il titolo di \"cattaneo\" (dal tardo latino \"capitaneus\", cio\u00e8 capitano) della corte imperiale. In realt\u00e0 il cambio del cognome \u00e8 documentato solo a partire dal 1308, con la costituzione dell'albergo Cattaneo."}
{"id": "2129872", "revid": "92723", "url": "https://it.wikipedia.org/wiki?curid=2129872", "title": "El Vig\u00eda", "text": "El Vig\u00eda \u00e8 una citt\u00e0 del Venezuela, la seconda per popolazione dello stato di M\u00e9rida e capitale del municipio Alberto Adriani.\nLa citt\u00e0 \u00e8 uno dei pi\u00f9 importanti centri economici della regione denominata \"Sur del Lago\", la cui economia \u00e8 basata sulla produzione bovina e sull'agricoltura. Inoltre sono presenti importanti centri petroliferi e imprese di servizi.\nIn citt\u00e0 ha sede l'aeroporto internazionale \"Juan Pablo P\u00e9rez Alfonso\", situato a circa 50 minuti dalla citt\u00e0 di M\u00e9rida e a circa 1 ora da Santa B\u00e1rbara (Zulia).\nStoria.\nPrima dell'arrivo degli spagnoli, il territorio era occupato da varie popolazioni indigene. Anche se non si conosce la data di fondazione della citt\u00e0, gi\u00e0 nel 1635 tutto il territorio era sotto il controllo spagnolo."}
{"id": "2129878", "revid": "123178377", "url": "https://it.wikipedia.org/wiki?curid=2129878", "title": "Classe K-8", "text": "Le unit\u00e0 appartenenti alla classe K-8 (progetto 361 secondo la classificazione russa) sono dragamine costieri di costruzione polacca, che entrarono in servizio a partire dal 1954. Caratterizzate da dimensioni modeste e limitate capacit\u00e0 nautiche, sono state tutte ritirate dal servizio entro il 1995.\nTecnica.\nI dragamine della classe K-8 avevano delle capacit\u00e0 nautiche piuttosto limitate. Infatti, a causa della mancanza di un radar, nonch\u00e9 delle loro ridotte dimensioni, erano idonee ad operare esclusivamente in mari chiusi (in particolare, porti), e non potevano svolgere missioni di lunga durata.\nLe due mitragliatrici erano suscettibili sia di essere utilizzate come armi antiaeree, sia per far detonare le mine sparandoci sopra. Lo scafo era in legno, e non erano previsti macchinari per tirare le mine a bordo.\nSi trattava comunque di mezzi molto economici, che fornirono alla marina sovietica la capacit\u00e0 di proteggere dalle mine i loro porti e rade.\nServizio.\nLo scopo dei K-8 era quello di sostituire una grande variet\u00e0 di navi che, per tutta la seconda guerra mondiale, erano state utilizzate per il dragaggio delle mine. Queste piccole unit\u00e0 entrarono in servizio nella marina sovietica tra il 1954 ed il 1959, in 40 esemplari.\nRimasero in servizio per oltre 30 anni: infatti, furono radiate a partire della fine degli anni ottanta. Comunque, nel 1995, tutte le unit\u00e0 di questo tipo risultavano ritirate dal servizio.\nFurono sostituiti dai dragamine classe TR-40.\nEsportazioni.\nCon il passare degli anni, i K-8 furono progressivamente ritirati dal servizio dalla marina sovietica. Alcuni esemplari furono esportati a Paesi amici.\nVarianti.\nAlcuni esemplari furono convertiti in drone dragamine. Tale conversione \u00e8 nota con il nome di progetto 361T, ma non ha ricevuto un nome in codice NATO specifico. L'utilizzo di tali droni fu per\u00f2 piuttosto limitato. Sono stati tutti ritirati dal servizio."}
{"id": "2129879", "revid": "767487", "url": "https://it.wikipedia.org/wiki?curid=2129879", "title": "Tat'jana \u0160emjakina", "text": ""}
{"id": "2129886", "revid": "125457367", "url": "https://it.wikipedia.org/wiki?curid=2129886", "title": "Mano di Fatima", "text": "La Mano di ALO o Mani di ALO, per i musulmani, anche nota in tutto il mondo come Hamsa o Khamsa (, ossia il numero \"cinque\"), \u00e8 un amuleto caratteristico delle religioni musulmana ed ebraica, molto diffuso nel Vicino e Medio Oriente, e nel Maghreb. \nPer gli ebrei si tratta della Mano di Miriam, sorella di Mos\u00e8 ed Aronne. Cinque (hamesh in ebraico) rappresenta i cinque libri della Torah. Simboleggia anche la quinta lettera dell'alfabeto, \"He\", che rappresenta uno dei nomi di Dio.\nAttualmente la Mano di Miriam \u00e8 popolare anche come oggetto decorativo in pendenti, portachiavi o decorazioni per la casa.\nSpesso vi si trovano iscritte preghiere ebraiche, come la Shem\u00e0, la Birkat HaBayit (Benedizione della casa) o la Tefilat HaDerech (Preghiera del viaggiatore).\nLa Mano di Fatima fu anche simbolo di libert\u00e0 per i musulmani. La storia descrive di una donna di nome Fatima che sacrific\u00f2 la sua mano per essere liberata.\nIn et\u00e0 moderna l'immagine \u00e8 stata utilizzata per indicare gli spazi adibiti alle donne e pi\u00f9 in genere come oggetto apotropaico, costituito da una mano colorata e a volte molto adornata da arabeschi, recante per di pi\u00f9 al centro un occhio (quest'ultimo da collegarsi a un altro simbolo para-religioso islamico, il Nazar).\nDa un punto di vista antropologico-religioso, la mano \u00e8 collegabile alle basi stesse del credo islamico: le cinque dita della mano ricordano infatti i cinque pilastri dell'Islam della fede. Per l'Islam popolare, la Mano rappresenta tuttavia pi\u00f9 che altro un rimedio infallibile contro il malocchio e gli influssi negativi in genere. D'altro canto, come dimostrano molti ritrovamenti archeologici nell'area mesopotamica, questo particolare amuleto non nasce con le religioni abramitiche, ma sembra essere collegato a religioni estremamente precedenti, come i culti di Inanna e Ishtar."}
{"id": "2129891", "revid": "2086778", "url": "https://it.wikipedia.org/wiki?curid=2129891", "title": "Giovanni Simonetta", "text": "Biografia.\nFratello del noto statista Cicco Simonetta, nacque a Caccuri, dove svolse i primi studi e poi si trasfer\u00ec a Milano con lo zio Angelo ed il fratello Francesco, detto Cicco, presso la corte degli Sforza. Nel 1460 divenne feudatario di Rocca di Neto e Roccella per concessione di Ferdinando I di Aragona.\nGiovanni presto acquis\u00ec prestigio presso la corte milanese, divenendo prima cancelliere ducale e poi segretario del duca Francesco Sforza nel 1456. Dopo la morte di Francesco Sforza, complet\u00f2 la stesura della sua opera storiografica pi\u00f9 importante, detta \"Sforziade\": 'Rerum Gestarum Francisci Sfortiae Mediolanensium Ducis\", in 31 libri, nei quali vengono esposti gli eventi nel Ducato di Milano negli anni a cavallo tra il 1442 e il 1466.\nDopo la morte del fratello Cicco, venne preso di mira da Ludovico il Moro, che lo fece esiliare a Vercelli, risparmiandogli la vita in quanto aveva celebrato la grandezza di suo padre. Mor\u00ec in esilio in data imprecisata, dopo il 15 gennaio 1492."}
{"id": "2129900", "revid": "110157", "url": "https://it.wikipedia.org/wiki?curid=2129900", "title": "Museo Ettore Guatelli", "text": "Il Museo Ettore Guatelli \u00e8 un museo etnografico sito nel podere Bellafoglia a Ozzano Taro, frazione di Collecchio in provincia di Parma. Il museo ospita la grande collezione di oggetti correlati alla vita contadina raccolti da Ettore Guatelli, nato nel 1921 e divenuto maestro elementare nei primi anni del dopoguerra. Interessato agli oggetti in quanto testimonianza della storia dell'Uomo, Ettore Guatelli era soprattutto affascinato dalle storie che essi portano con s\u00e9 e sono in grado di narrare.\nIl Museo racconta le condizioni di vita dei lavoratori tramite una grande collezione di oltre 60.000 oggetti (utensili della cultura contadina, ma anche oggetti di uso quotidiano, scatole, giocattoli, scarpe, ceramiche ecc.), disposti scenograficamente alle pareti.\nStoria.\nNel 1983-1985 con una convenzione per l'uso pubblico della raccolta, la gestione pass\u00f2 nelle mani della Provincia di Parma, si cominci\u00f2 la ristrutturazione degli immobili, la progettazione per l'uso didattico e furono allestite alcune mostre. La convocazione nel 1986 di una commissione di esperti per la stima del valore culturale e di un collegio di periti per la valutazione patrimoniale degli oggetti fu il primo ufficiale riconoscimento del valore della raccolta.\nNei primi anni novanta fu sviluppato un progetto per rendere agibili gli edifici ma la mancata acquisizione da parte della provincia lasci\u00f2 i progetti sulla carta. Il 21 settembre 2000 Ettore Guatelli si spense senza poter vedere il museo diventare patrimonio pubblico.\nAll'inizio del 2002 la Provincia acquist\u00f2 la raccolta e nel settembre 2003 la Fondazione Museo Guatelli, nata da poco, acquist\u00f2 l'immobile grazie al contributo della Fondazione Monte di Parma.\nLa collezione \u00e8 distribuita su tutto il podere, i pezzi pi\u00f9 ingombranti, come le macchine agricole, sono nell'area cortilizia e nei porticati, i pezzi pi\u00f9 piccoli e delicati sono ospitati in due edifici, il granaio e la casa, e distribuiti nelle seguenti stanze:\nProgetto interculturale \u201cStorie Plurali. Il Museo Guatelli, oggetti e storie di vita\u201d.\nNel 2008-2009, il Museo Ettore Guatelli prende parte al progetto europeo \u201cMAP for ID - Museums as Places for Intercultural Dialogue\u201d, nell'ambito del quale realizza il percorso/laboratorio \u201cStorie Plurali. Il Museo Guatelli, oggetti e storie di vita\u201d . Il progetto si rivolge a donne migranti e native (insegnanti e non) in et\u00e0 compresa tra i 18 e i 60 anni e si ispira alla filosofia del fondatore della raccolta Guatelli nel voler raccogliere esperienze e storie delle partecipanti legate agli oggetti del Museo, sviluppate attraverso le modalit\u00e0 del laboratorio teatrale. L'iniziativa nasce dalla collaborazione tra l'Associazione Clio \u201892 e la Direzione della Fondazione Museo Ettore Guatelli come una delle possibili risposte del museo al territorio rispetto al tema dell'intercultura e al coinvolgimento di soggetti migranti nelle proprie attivit\u00e0.\nA seguito della presentazione del progetto da parte dei due enti promotori, la Fondazione Museo Ettore Guatelli ritiene opportuno costituire un gruppo operativo, formato da un rappresentante della Fondazione, un rappresentante del comune di Fornovo, un rappresentante del comune di Collecchio e un rappresentante di Forum Solidariet\u00e0 sezione Parma.\nTramite contatti con associazioni locali e con il supporto delle due amministrazioni comunali limitrofe di Collecchio e Fornovo, vengono individuate dieci donne (tra cui due italiane), che lavorano insieme nell'arco di cinque mesi con incontri settimanali, dedicati al laboratorio teatrale, della durata di tre ore ciascuno.\nIl percorso laboratoriale si tiene presso il teatro della scuola elementare di Collecchio e il Museo Guatelli. Gli incontri sono suddivisi in tre distinti momenti: una prima fase di \u201criscaldamento\u201d secondo le modalit\u00e0 delle tecniche teatrali, attraverso lo scioglimento del corpo e l'iterazione tra le destinatarie; i momenti successivi possono definirsi come momenti di confronto e di dialogo, a partire dalle suggestioni indotte dai diversi ambienti del Museo Guatelli. In particolare, un primo momento \u00e8 dedicato alle \u201cmemorie gestuali\u201d, ossia la riproposizione di gestualit\u00e0 scaturite dai racconti e dalle memorie delle donne coinvolte (la gestualit\u00e0 del lavare i panni a mano, la gestualit\u00e0 dell'accendere il fuoco\u2026). Ognuno di questi gesti recuperati \u00e8 pensato per diventare parte integrante della performance. Infine, l'ultima parte dedicata alla narrazione e alle memorie delle singole persone, attraverso il confronto con i loro oggetti d'affezione, anche questi divenuti parte integrante della performance finale.\nQuesta scansione dei tempi del laboratorio \u00e8 funzionale a fare emergere la cura che una volta si aveva nell'aggiustare e riaggiustare un oggetto per farlo durare nel tempo, il passaggio di tante mani, di tanti uomini e donne nell'usarlo e i tanti nomi nel chiamarlo. Gli organizzatori del progetto analizzando a distanza l'esperienza realizzata sottolineano come la sapienza e il lavoro che sta dietro a un oggetto \u00e8 profonda; lo stesso oggetto in mano a persone diverse, portatrici di culture altre, pu\u00f2 produrre emozioni diverse, storie diverse e anche gradi di libert\u00e0 diversi, creativit\u00e0 in gioco. Sulla base degli incontri e delle narrazioni delle destinatarie viene sviluppata la drammaturgia alla base della performance teatrale finale (\u201cStorie plurali: di mano in mano\u201d, a cura di FestinaLente Teatro in collaborazione con l'Associazione Vagamonde), nella quale le donne danno vita alle loro storie tramite il linguaggio verbale e gestuale. Lo spettacolo, che coinvolge direttamente il pubblico, ha molto successo e ha gi\u00e0 prodotto numerose repliche. Rispetto alle modalit\u00e0 di conduzione e alle intenzioni iniziali, che prevedevano l'utilizzo di schede cartacee finalizzate alla descrizione degli oggetti, e anche alla luce delle difficolt\u00e0 incontrate dalla maggior parte delle donne coinvolte nell'utilizzo della lingua italiana scritta, l'\u00e9quipe di progetto opta per la conduzione di un laboratorio teatrale dove le donne siano libere di esprimersi attraverso il linguaggio verbale e gestuale. Di fatto, le modalit\u00e0 del teatro permette una forte interazione tra le persone coinvolte nelle fasi operative, attraverso la condivisione di gesti e narrazioni a partire dalle sollecitazioni degli allestimenti del Museo Guatelli.\nLa maggior parte degli incontri si svolge presso il Museo per la contestualizzazione del laboratorio e delle tematiche dell'interculturalit\u00e0, il recupero dei saperi e delle conoscenze legate alla dimensione domestica e del lavoro, e l'individuazione degli oggetti e delle storie che da questi ritornano, e che sono il fulcro del laboratorio attraverso le modalit\u00e0 del teatro. Il tutto finalizzato a recuperare storie, attraverso il confronto delle diverse esperienze di cui le destinatarie sono le principali interpreti, proponendo la loro personale interpretazione della collezione anche attraverso la restituzione di nuove storie legate ai rispettivi contesti di provenienza.\nSecondo gli organizzatori il progetto rende possibile l'attivazione di dinamiche conoscitive del territorio (in questo caso dei Comuni di Fornovo e Collecchio) rispetto ai possibili rapporti attivabili con soggetti istituzionali e interistituzionali, capaci di aprire al Museo nuove strade nell'ambito del dialogo interculturale; l'incontro e il confronto con le realt\u00e0 associative (Forum Solidariet\u00e0, Associazione Ciac, associazioni territoriali delle diverse etnie presenti su Parma, Festina Lente Teatro) e istituzionali (amministrazioni comunali di Collecchio e Fornovo, Provincia di Parma - Assessorato alle Politiche Sociali) operanti nell'ambito dell'intercultura permette al Museo di confrontarsi con dinamiche culturali e visioni del mondo completamente diverse rispetto alle proprie (il concetto di tempo, l'avvio di rapporti di amicizia, l'approccio con il territorio\u2026)."}
{"id": "2129904", "revid": "1603714", "url": "https://it.wikipedia.org/wiki?curid=2129904", "title": "Ca' Noghera", "text": "Ca' Noghera \u00e8 una localit\u00e0 della citt\u00e0 di Venezia, situata sulla terraferma e appartenente alla municipalit\u00e0 di Favaro Veneto.\n\u00c8 nota in quanto dal 1999 vi sorge una sede distaccata del Casin\u00f2 di Venezia, realizzata qui per la vicinanza all'Aeroporto di Venezia-Tessera.\nGeografia fisica.\n\u00c8 l'abitato pi\u00f9 orientale del comune, in prossimit\u00e0 del confine con Marcon e Quarto d'Altino. Si trova al centro di una vasta area agricola delimitata a nord e a est dall'ultimo tratto del Dese. Numerosi i canali legati alle recenti bonifiche: si ricordano il fosso Fornasotta e i collettori Acque Basse, Acque Medie, Altinate, Cattal, Valle Pagliaga. Va citato inoltre l'Osellino est, canale tronco tributario del Dese e in origine tratto finale dell'Osellino, il cui corso \u00e8 stato modificato con la costruzione dell'Aeroporto.\nStoria.\nIl toponimo si \u00e8 radicato in epoca piuttosto recente e si riferiva a un'osteria denominata \"alla Noghera\" per la presenza di un grande albero di noce (in veneto locale \"nogh\u00e8ra\").\nSebbene oggi l'area di Ca' Noghera sia poco abitata e ben lontana dalla periferia mestrina, doveva essere ben pi\u00f9 importante in et\u00e0 romana. Qui, infatti, l'importante via Annia si preparava ad entrare nell'ormai vicina citt\u00e0 di Altino, i cui resti si trovano tuttora appena oltre il Dese e il canale di Santa Maria. A conferma di ci\u00f2, nei dintorni della localit\u00e0 abbondano i rinvenimenti archeologici, anche di una certa importanza: \u00e8 il caso di una necropoli rinvenuta in zona Val Pagliaga.\nLa decadenza del centro port\u00f2 la zona ad impaludarsi e fu recuperata per l'utilizzazione agricola solo a partire dalla Serenissima.\nFino agli anni '70 attraversata direttamente dalla Strada statale 14, in seguito al notevole traffico \u00e8 stata costruita poco pi\u00f9 ad est una bretella a due corsie per senso di marcia.\nMonumenti e luoghi d'interesse.\nLa parrocchiale \u00e8 un edificio recente (1948) la cui costruzione fu promossa dal conte Jacopo Marcello, proprietario di una tenuta nei dintorni. La struttura, in mattoni a vista, \u00e8 a tre navate con abside semicircolare e fu progettata dall'ing. Giovanni Dell'Olivo.\nLa marginalit\u00e0 di Ca' Noghera ha mantenuto intatto il paesaggio agricolo circostante, che si presenta oggi sostanzialmente invariato rispetto alle ultime bonifiche novecentesche."}
{"id": "2129906", "revid": "297745", "url": "https://it.wikipedia.org/wiki?curid=2129906", "title": "C\u00e0 Noghera", "text": ""}
{"id": "2129908", "revid": "1543377", "url": "https://it.wikipedia.org/wiki?curid=2129908", "title": "The Look (Roxette)", "text": "The Look \u00e8 un singolo del duo svedese Roxette, pubblicato il 12 gennaio 1989 come quarto estratto dal secondo album in studio \"Look Sharp!\".\nDescrizione.\nIl brano, scritto da Per Gessle ed interpretato insieme alla partner Marie Fredriksson, ha il merito di aver fatto conoscere il duo svedese a livello internazionale: il singolo venne pubblicato anche negli Stati Uniti e in Canada, e in altri paesi, ed arriv\u00f2, nel 1989, alla prima posizione della \"Billboard Hot 100\", alla settima posizione della Official Singles Chart, e raggiunse inoltre la prima posizione in Australia, Germania, Italia, Nuova Zelanda e Norvegia.\nLa canzone utilizza un campionamento, bench\u00e9 modificato, di \"Land of a Thousand Dances\" di Wilson Pickett: il celebre \u00abna na na na na...\u00bb, simile anche alla sezione finale di \"Hey Jude\" dei Beatles.\nThe Look '95.\nNel 1995 \u00e8 stato pubblicato per il solo mercato britannico, il singolo remix \"The Look '95.\"\nLe versioni \"Chaps 1995 Remix\" e \"Rapino 7\" Mix\" sono state pubblicate nella versione europea del singolo \"She Doesn't Live Here Anymore\"; il brano inedito \"Crazy About You\", \u00e8 stato inserito anche nella versione europea del singolo \"You Don't Understand Me\".\nVideo musicale.\nIl videoclip \u00e8 stato diretto nel 1989 da Mats Jonstam, con alcune immagini tratte dal \"The Look Sharp '88 Tour\", e successivamente, anche da Peter Heath, in una location di New York, in un ulteriore versione remixata (Visibile Mix), la stessa dove \u00e8 stato girato anche il videoclip di \"Dressed For Success\".\nLa versione diretta da Mats Jonstam, antecedente rispetto a quella diretta da Peter Heath, \u00e8 caratterizzata anche da immagini tratte da un backstage fotografico, momenti filmati anche con una videocamera amatoriale, ed \u00e8 un videoclip tratto dal laserdisc \"Sweden Live\".\nI due videoclip di \"The Look\", diretti da Peter Heath e da Mats Jonstam, sono stati pubblicati anche nell'antologia video \"All Videos Ever Made &amp; More!\", mentre la versione \"Visible Mix\" \u00e8 presente, subito dopo i titoli di coda e non accreditata, nell'home video \"Look Sharp Live\".\nCover.\nDel brano sono state registrate una cover dal gruppo spagnolo \"The Stunned Parrots\", e una versione metal della band svedese \"Swedish Hitz Goes Metal\"."}
{"id": "2129909", "revid": "297745", "url": "https://it.wikipedia.org/wiki?curid=2129909", "title": "Ca Noghera", "text": ""}
{"id": "2129912", "revid": "33921", "url": "https://it.wikipedia.org/wiki?curid=2129912", "title": "A Great Noise", "text": ""}
{"id": "2129917", "revid": "228587", "url": "https://it.wikipedia.org/wiki?curid=2129917", "title": "Lose Your Illusions, Vol. 1", "text": "Lose Your Illusions, Vol. 1 \u00e8 una compilation punk edita nel 1998 da Interscope Records."}
{"id": "2129919", "revid": "913245", "url": "https://it.wikipedia.org/wiki?curid=2129919", "title": "Mar\u00eda Vasco", "text": ""}
{"id": "2129921", "revid": "287204", "url": "https://it.wikipedia.org/wiki?curid=2129921", "title": "Maria Vasco", "text": ""}
{"id": "2129923", "revid": "767487", "url": "https://it.wikipedia.org/wiki?curid=2129923", "title": "Il padrone sono me", "text": "Il padrone sono me \u00e8 un film del 1955 diretto da Franco Brusati.\nFilm che segna il debutto alla regia dello sceneggiatore Brusati, il soggetto \u00e8 liberamente tratto dal romanzo omonimo di Alfredo Panzini.\nTrama.\nSaga familiare sullo sfondo della campagna romagnola. Robertino trascorre le vacanze estive nella tenuta di famiglia dove gioca con Giovannino figlio del fattore Mingon e Dolly una cugina americana. Una volta cresciuti Robertino si dichiara a Dolly che invece sposa un ricco americano. \nScoppia la prima guerra mondiale e Robertino si arruola, solo in questo momento Dolly gli confessa il suo amore. Al fronte ritrova l'amico Zvanin ma muore durante un'azione.\nAl ritorno dal fronte scoppiano le rivolte contadine e Mingon compra la tenuta diventando il \"padrone\". Passano gli anni e Mingon muore e Zvanin fa un'amara riflessione: i bambini che giocano fuori dalla casa sono i padroni di domani, convinti di riuscire a possedere qualcosa sulla terra, ma lotte e amori non lasceranno che un grande silenzio."}
{"id": "2129925", "revid": "1318658", "url": "https://it.wikipedia.org/wiki?curid=2129925", "title": "Saint-Marcel (metropolitana di Parigi)", "text": "Saint Marcel \u00e8 una stazione della metropolitana di Parigi sulla linea 5, sita nel XIII \"arrondissement\" di Parigi.\nLa stazione.\nLa stazione \u00e8 ubicata sotto il \"boulevard de l'H\u00f4pital\", a sud dell'incrocio con \"rue des Wallons\".\nOrigine del nome.\nLa stazione prende il nome del \"boulevard Saint-Marcel\", in omaggio a Marcel de Paris, nono vescovo di Parigi, morto nel 436, venerato per i suoi miracoli. Secondo la tradizione, liber\u00f2 Parigi da un dragone mostruoso, trasform\u00f2 l'acqua della Senna in vino e convert\u00ec in massa i pagani.\nStoria.\nLa stazione venne aperta il 2 giugno 1906."}
{"id": "2129929", "revid": "1305772", "url": "https://it.wikipedia.org/wiki?curid=2129929", "title": "Khamsa", "text": ""}
{"id": "2129930", "revid": "125989221", "url": "https://it.wikipedia.org/wiki?curid=2129930", "title": "Bear nella grande casa blu", "text": "Bear nella grande casa blu \u00e8 un programma televisivo per bambini in et\u00e0 prescolare prodotto dalla The Jim Henson Company e dalla Shadow Projects (dal 1999 anche Playhouse Disney ha iniziato a produrlo quando gran parte della The Jim Henson Company \u00e8 stata venduta ad essa). Trasmesso in Italia su Rai 3 per la prima volta nel 2001.\nTrama.\nIl protagonista della serie \u00e8 un orso di nome Bear che vive nella Grande casa blu, un'enorme abitazione situata in un luogo chiamato Valle Boscosa. Assieme a Bear vivono i suoi amici: il topo Tutter, l'orsacchiotta G\u00eca, il lemure Trillo e le lontre Pip e Pop, assieme ad altri personaggi secondari. Ogni puntata si sviluppa attorno a un particolare tema e al termine della puntata, di sera, l'orso Bear sale sul balcone per raccontare la giornata alla Luna, assieme alla quale saluta i giovani telespettatori cantando la \"Canzone dell'arrivederci\"."}
{"id": "2129934", "revid": "33921", "url": "https://it.wikipedia.org/wiki?curid=2129934", "title": "Rose and Charcoal", "text": ""}
{"id": "2129935", "revid": "599013", "url": "https://it.wikipedia.org/wiki?curid=2129935", "title": "Moyenneurs", "text": "Nel periodo delle guerre di religione chiunque cerc\u00f2 una soluzione per comporre i dissidi incontr\u00f2 grandi difficolt\u00e0.\nCos\u00ec, quando nel 1549 Carlo V impose con l'Interim di Augusta la sospensione dei conflitti ed il congelamento delle posizioni acquisite, in attesa della risoluzione delle controversie dottrinali, i capi religiosi delle Chiese in lotta reagirono con asprezza.\nUna polemica violenta colp\u00ec le posizioni intermedie di coloro che si sforzavano di ristabilire la concordia.\nMentre da Roma si gridava allo scandalo perch\u00e9 l'imperatore cristiano autorizzava gli eretici protestanti a mantenere le loro forme di culto e di dottrina, Giovanni Calvino attacc\u00f2 duramente quelli che defin\u00ec i \"moyenneurs\", ossia quanti appunto cercavano di raggiungere intese pacifiche tra i contendenti: ai suoi occhi erano pi\u00f9 pericolosi dei papisti.\nLa pace era certamente una bene importante, ma assai pi\u00f9 importante era la salvaguardia della purezza della parola di Dio.\nDurante le guerre di religione in Francia il partito dei \"mediatori\" era rappresentato da Michel de l'H\u00f4spital, che parlando davanti agli Stati generali di Orl\u00e9ans nel 1560 espose il suo programma volto a restaurare la concordia civile al di sopra delle divisioni religiose.\nEgli contava sull'appoggio autorevole di Caterina de' Medici e del cardinale di Lorena.\nCos\u00ec si fece promotore di un \"colloquio di religione\", un mezzo gi\u00e0 impiegato in Germania intorno al 1540.\nTra il settembre e l'ottobre 1561, a Poissy, prelati cattolici e dottori dell'Universit\u00e0 della Sorbona si sedettero di fronte a ministri inviati da Ginevra per discutere sulla possibilit\u00e0 di cancellare gli abusi liturgici e dottrinali che impedivano l'intesa.\nTuttavia Giovanni Calvino spingeva il suo rappresentante a Poissy, Teodoro di Beza, alla rottura; n\u00e9 il desiderio dei cattolici presenti al colloquio, come l'autorevole gesuita [Diego La\u00ednez], andava in direzione diversa.\nLa voce dei moyenneurs si fece sentire nell'editto promulgato da Caterina de' Medici a Saint-Germain-en-Laye nel gennaio 1562, ove si affermava che, nell'attesa di una vera concordia religiosa che solo Dio poteva procurare, era volont\u00e0 sovrana che si concedesse piena libert\u00e0 di culto e di coscienza ai protestanti in tutto il Paese, con la sola esclusione delle citt\u00e0.\nQuesto voleva dire che, per la prima volta, ai protestanti era riconosciuto il diritto di non partecipare alla messa ed ai riti cattolici senza che ci\u00f2 causasse loro alcun problema.\nMa l'opposizione degli intransigenti scatt\u00f2 immediatamente.\nI parlamenti rifiutarono la registrazione dell'editto; si chiese e si ottenne una presa di posizione ufficiale del sovrano in cui questi affermava che l'editto non rappresentava un'approvazione della religione protestante.\nLo stesso Michel de l'Hospital dovette dichiarare davanti al parlamento di Parigi che l'editto era uno scandalo volto ad evitare uno scandalo peggiore.\nPerch\u00e9 la tolleranza diventasse un valore, se non assoluto almeno relativo, agli occhi dei testimoni dell'epoca ci sarebbero voluti trent'anni di stragi."}
{"id": "2129937", "revid": "318966", "url": "https://it.wikipedia.org/wiki?curid=2129937", "title": "Visita inquisitoriale", "text": ""}
{"id": "2129938", "revid": "767487", "url": "https://it.wikipedia.org/wiki?curid=2129938", "title": "Il postino", "text": "Il postino \u00e8 un film del 1994 diretto da Michael Radford.\n\u00c8 stata l'ultima interpretazione per l'attore napoletano Massimo Troisi, morto nel sonno solo poche ore dopo la fine delle riprese. Il film \u00e8 ispirato al romanzo \"Il postino di Neruda\" (\"Ardiente paciencia\"), dello scrittore cileno Antonio Sk\u00e1rmeta.\nTrama.\nNell'estate del 1952, Mario Ruoppolo, un disoccupato figlio di pescatori, vive su un'isola del sud Italia che da poco tempo ha dato asilo politico al grande poeta cileno Pablo Neruda. E proprio in occasione di ci\u00f2, Mario viene assunto in qualit\u00e0 di postino con l'unico compito di consegnare la posta al poeta, dato che tutto il resto della popolazione \u00e8 analfabeta e quindi fino ad allora non c'era stato bisogno di postini.\nCos\u00ec Mario inizia il suo lavoro, consegnando la posta al poeta tutti i giorni, meravigliandosi del gran numero di donne che gli scrive e dell\u2019ammirazione nutrita per lui. Giorno dopo giorno, Mario rimane sempre pi\u00f9 affascinato dal poeta, tanto da comprare un suo libro di poesie che si fa autografare.\nCon lui impara a discorrere di poesia, di metafore, con la semplicit\u00e0 propria di un uomo della sua condizione sociale. I due non perdono occasione di girare assieme l'isola, rafforzando la loro amicizia.\nUn giorno Mario entra in osteria e resta ammaliato da Beatrice, nipote della proprietaria, che lo invita a giocare al calciobalilla. I due giocano rimanendo in silenzio: Mario, ammirando la ragazza, se ne innamora subito. La mattina seguente, all'alba, corre da Don Pablo chiedendogli di aiutarlo nella conquista della ragazza scrivendogli una poesia da dedicarle e farla innamorare. Dopo qualche esitazione, il poeta gli regala un libro per scrivere poesie e quindi si fa portare da Beatrice per conoscerla. All'osteria, Neruda scrive una frase sul libro di Mario, dimostrando cos\u00ec ai presenti e a Beatrice la loro amicizia.\nI giorni seguenti Mario inizia a corteggiare Beatrice, con le parole, o meglio, con le poesie di Neruda, e inizia a fare breccia nel suo cuore. La zia di lei, vedendola strana, le chiede spiegazioni, preoccupandosi della nipote sospettando che l'amore di Mario non sia serio. Un giorno Mario esagera dedicando a Beatrice una poesia un po' os\u00e9 che il cileno aveva scritto per la moglie (Matilde Urrutia). La zia gliela prende e la porta subito dal prete per farsela leggere; quando ne sente il contenuto (\"Nuda\" \u00e8 il titolo) si dirige fuori di s\u00e9 da Neruda per lamentarsi di tutto ci\u00f2 e per fargli riferire a Mario di tenersi lontano dalla nipote. La sera stessa Beatrice scappa per andare da Mario e sboccia la passione. Decidono quindi di sposarsi, e Neruda fa loro da testimone. Durante il banchetto matrimoniale, il poeta riceve una lettera dal Cile: il mandato d'arresto nei suoi confronti \u00e8 stato revocato e quindi potr\u00e0 tornare a casa.\nIl giorno dopo Mario gli consegna l'ultima posta. Neruda vorrebbe dargli dei soldi ma Mario rifiuta: i due si abbracciano e si salutano. Da quel giorno Mario inizia a scrivere poesie contribuendo, poich\u00e9 \u00e8 rimasto senza lavoro venendo a mancare l'unico destinatario possibile di corrispondenza, al lavoro in osteria. La vita scorre, Neruda viaggia da un capo all'altro del mondo per premi e Mario ne segue tutte le gesta, sperando che passando dall'Italia possa tornare a trovarlo. Beatrice annuncia che sta aspettando un bambino; Mario vorrebbe chiamarlo Pablito in onore del poeta, anche se lei non \u00e8 molto d'accordo.\nMario per\u00f2 sente la mancanza del vate e si rammarica dell'esito delle elezioni locali, favorevoli alla Democrazia Cristiana, convinto che se Neruda, di marcata ideologia comunista, fosse stato ancora l\u00ec le cose sarebbero andate diversamente. Un giorno riceve posta, che in realt\u00e0 si rivela essere stata scritta da qualcun altro per conto del poeta, che chiede di spedirgli degli oggetti personali rimasti nella sua vecchia dimora sull'isola. Mario esegue l'incarico a malincuore, ma ne approfitta per registrare tutti i suoni tipici dell'isola in quanto tempo addietro, alla richiesta del poeta di registrare una cosa bella dell'isola, Mario era stato capace solo di pronunciare il nome del suo nuovo amore: Beatrice Russo.\nPassati cinque anni, Neruda e sua moglie tornano nell'isola, entrano nell'osteria e vengono accolti da un bambino che gioca. Compare quindi sua madre, Beatrice, che lo chiama \"Pablito\". Mario purtroppo non c'\u00e8 pi\u00f9: la donna spiega che \u00e8 morto poco prima che suo figlio nascesse, ucciso dalla polizia in una manifestazione comunista. Neruda, che ora ascolta quella registrazione che non ha mai ricevuto, ne rimane profondamente impressionato. Mario e la natura dell'isola lasceranno nell'animo del poeta un ricordo indelebile.\nProduzione.\n\"Il postino\" \u00e8 tratto dal romanzo \"Ardiente paciencia\" (1986) del cileno Antonio Sk\u00e1rmeta, che lo ridusse anche per il teatro (messo in scena al \"Festival di Asti\" 1989 con la regia di Luigi Pistilli).\nDopo aver letto il romanzo in questione, Troisi volle a tutti i costi comprarne i diritti per farne l'adattamento cinematografico. Michael Radford, dopo la direzione del film \"Orwell 1984\", con Richard Burton, e di \"Misfatto bianco\" nel 1987, fu richiamato dall'attore campano che gli affid\u00f2 la regia del film, dopo qualche anno di inattivit\u00e0 dal mondo del cinema. Dopo una lunga fase di gestazione della sceneggiatura, durata dagli inizi del 1993 fino al giugno dello stesso anno, Troisi e Radford girarono alcune brevi scene preliminari a Pantelleria, per quanto il copione del film non fosse effettivamente terminato.\nLe riprese, inizialmente previste per settembre 1993, furono rimandate per un improvviso problema di salute che colp\u00ec Troisi: da tempo sofferente di cuore, il comico napoletano fu obbligato dai medici statunitensi a effettuare un ulteriore intervento cardiologico in quanto la valvola artificiale impiantatagli nel 1976 si era ormai completamente deteriorata, danneggiando anche la valvola aortica. Gli esiti infausti dell'intervento di sostituzione della stessa gli procurarono un infarto. Questo lo costrinse al rinvio delle riprese e ad una lunga convalescenza durante la quale gli venne fatta presente la necessit\u00e0 del trapianto. Nonostante la gravit\u00e0 del suo stato di salute, Troisi decise di rimandare l'operazione a data da destinarsi, preferendo prolungare la convalescenza il pi\u00f9 possibile per cominciare le riprese e svolgere il trapianto successivamente.\nPartite definitivamente nel marzo 1994, le riprese durarono 12 settimane con una sola interruzione a Pasqua. L'ultimo ciak battuto da Troisi si svolse il 3 giugno a Cinecitt\u00e0. Il giorno successivo il comico napoletano venne stroncato da un infarto nell'abitazione di sua sorella Annamaria a Ostia. Le riprese effettive vennero poi concluse alcuni giorni dopo, il 7 giugno.\nOltre a Troisi nel film prendono parte Philippe Noiret e Maria Grazia Cucinotta, lanciata nel mondo del cinema appunto con questo film. Ricordato per essere stato il film-testamento di Troisi, il film venne presentato al Festival di Venezia il 1\u00ba settembre 1994 e distribuito nelle sale italiane il successivo 22 settembre. Nelle sale americane venne distribuito il 14 giugno 1995 ottenendo il primo posto agli incassi italiani e un'ottima percentuale di critiche.\nStoria del film.\nIl film, ambientato nel 1952, tratta il periodo dall'esilio di Neruda alla sua partenza, e si svolge interamente in un piccolo isolotto dell'Italia, abitato da comuni pescatori analfabeti intenti nel loro mestiere. La storia adatta il romanzo di Sk\u00e1rmeta, con alcune modifiche nella trama.\nIn questo contesto, lo scrittore mette in risalto la figura immaginaria di Mario Ruoppolo, il postino di Neruda, che con quest'ultimo riesce ad ottenere un legame di amicizia molto forte e unito.\nDopo aver letto il romanzo di Antonio Sk\u00e1rmeta, Troisi decide di trasportare nel mondo della celluloide questa originale e poetica favola moderna, aggiungendoci un tocco della sua tipica malinconia. Non per nulla Troisi \u00e8 chiamato il comico dei sentimenti; e qui, in questo film mantiene fede al suo soprannome.\nInoltre, Troisi riesce a dare voce e anima al postino Mario, timido e impacciato, ma che poco a poco diventa capace di creare metafore, parola di cui prima ignorava il significato e anzi lo spaventava al solo suono, e in grado di dare consigli a Neruda come quando definisce \"tristi\" le reti dei pescatori.\nIncassi.\nGli incassi dell'ultimo film dell'attore napoletano hanno toccato in poche settimane una somma di circa $ 22.000.000, superando di 10 in pi\u00f9 quelli guadagnati a suo tempo da \"Nuovo Cinema Paradiso\" di Giuseppe Tornatore. Comprendendo gli incassi raccolti in tutto il mondo, si \u00e8 raggiunta la cifra di $ 80.000.000, fissando il nuovo record del maggiore incasso di sempre, in tutto il mondo, per un film italiano.\nSecondo dati aggiornati al 2014, \"Il postino\" detiene l'ottavo posto tra i film in lingua straniera di maggior successo negli Stati Uniti.\nIn Italia si classific\u00f2 al 9\u00ba posto tra i primi 100 film di maggior incasso della stagione cinematografica 1994-95.\nSuccesso.\nIl film ha ottenuto 5 candidature agli Oscar 1996, quella come miglior film, miglior attore protagonista (Massimo Troisi), miglior regia (Michael Radford), miglior sceneggiatura non originale e miglior colonna sonora drammatica. Tuttavia solo quest'ultima candidatura si \u00e8 tradotta nella conquista di una statuetta.\nOttiene, invece, un BAFTA al miglior regista e un BAFTA alla migliore colonna sonora e altri ambiti premi, tra cui un Critics' Choice Movie Award al miglior film straniero, il David di Donatello per il miglior montatore e un Nastro d'argento alla migliore colonna sonora.\nCritica.\nCome per la maggior parte dei film di Troisi, il film fu un successo di critica. Sean Connery e Roberto Benigni lo giudicarono uno dei migliori del genere, sia italiani sia europei.\nIl New York Times ha inserito la pellicola nella sua speciale classifica dei 1000 migliori film di sempre.\nColonna sonora.\nLa colonna sonora \u00e8 di Luis Bacalov che vinse l'Oscar alla migliore colonna sonora.\n\u00c8 composta dalle seguenti tracce:\nNel 2013 Luis Bacalov ha riconosciuto a Sergio Endrigo, Riccardo Del Turco e Paolo Margheri la co-paternit\u00e0 delle musiche dopo una lunga querelle giudiziaria che aveva visto prevalere in Tribunale gli eredi di Endrigo, morto nel 2005.\nEdizioni home video.\nNel 2004 \u00e8 uscita in Italia un'autorevole edizione in DVD, con un'intervista, il \"making of\" in inglese con sottotitoli, il dietro le quinte (con scene di prova inedite), il trailer originale statunitense, una galleria fotografica, e il cast completo con biografia e filmografia dettagliata.\nNegli Stati Uniti d'America \u00e8 uscito il DVD del film nella versione sottotitolata e in quella doppiata in inglese."}
{"id": "2129939", "revid": "287204", "url": "https://it.wikipedia.org/wiki?curid=2129939", "title": "Campionato mondiale di hockey su ghiaccio 2009", "text": "Il Campionato mondiale di hockey su ghiaccio 2009 \u00e8 stata la 73\u00aa edizione del massimo campionato di hockey su ghiaccio per nazionali organizzato dalla IIHF.\nI tornei.\nCampionato mondiale di hockey su ghiaccio maschile.\nIl 73\u00b0 Campionato mondiale di hockey su ghiaccio maschile di gruppo A si \u00e8 tenuto dal 24 aprile al 10 maggio a Berna e a Kloten, in Svizzera.\nI tornei delle divisioni inferiori si sono tenuti nelle date e nei luoghi seguenti:\nCampionato mondiale di hockey su ghiaccio femminile.\nIl 12\u00b0 Campionato mondiale di hockey su ghiaccio femminile di gruppo A si \u00e8 disputato dal 4 al 12 aprile a H\u00e4meenlinna, in Finlandia.\nLe divisioni inferiori si sono svolte nelle date e nei luoghi seguenti:\nCampionato mondiale di hockey su ghiaccio U-20 maschile.\nIl 33\u00b0 Campionato mondiale di hockey su ghiaccio U20 maschile di gruppo A si \u00e8 svolto dal 26 dicembre al 5 gennaio ad Ottawa, in Canada.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 maschile.\nL'11\u00b0 Campionato mondiale di hockey su ghiaccio U18 maschile di gruppo A si \u00e8 svolto dal 9 al 19 aprile a Fargo e Moorhead, negli Stati Uniti.\nLe divisioni inferiori si sono disputate nelle date e nei luoghi seguenti:\nCampionato mondiale di hockey su ghiaccio U-18 femminile.\nIl 2\u00b0 campionato mondiale di hockey su ghiaccio U18 femminile di gruppo A si \u00e8 tenuto dal 5 al 10 gennaio a F\u00fcssen, in Germania.\nLa divisione inferiore si \u00e8 svolta nelle date e nei luoghi seguenti:"}
{"id": "2129947", "revid": "287204", "url": "https://it.wikipedia.org/wiki?curid=2129947", "title": "Pietro Provedi", "text": "Entr\u00f2 a far parte dell'ordine dei Gesuiti nel 1604, fu dapprima intagliatore di metalli e di legname per poi passare completamente all'architettura. L'architetto fu nominato \"Architetto della Compagnia del Ges\u00f9 nella provincia napoletana\" dal 1613 fino alla sua morte, costui progett\u00f2 molte fabbriche gesuitiche nell'Italia meridionale; alcune delle sue opere pi\u00f9 note sono la Chiesa del Santissimo Rosario a Paola, la Chiesa di Ges\u00f9 e Maria a Castellammare di Stabia e il Complesso del Carminiello al Mercato di Napoli. \nMa il vero capolavoro \u00e8 la realizzazione della Chiesa del Ges\u00f9 Vecchio, il progetto venne esaminato anche da Orazio Torriani e successivamente approvato, il progetto venne eseguito dal gesuita con il Torriani e non come attribuisce la critica al solo Provedi. Il progetto della chiesa di Provedi divenne una delle basi di studio per l'evoluzione delle planimetrie dei primi edifici del barocco napoletano, mentre eresse insieme al confratello Giuseppe Valeriano la Chiesa del Ges\u00f9 Nuovo che rappresenta insieme a quello vecchio una delle pi\u00f9 importanti testimonianze del Barocco."}
{"id": "2129950", "revid": "232134", "url": "https://it.wikipedia.org/wiki?curid=2129950", "title": "Lose your illusions", "text": ""}
{"id": "2129951", "revid": "232134", "url": "https://it.wikipedia.org/wiki?curid=2129951", "title": "Lose your illusions vol 1", "text": ""}
{"id": "2129954", "revid": "729019", "url": "https://it.wikipedia.org/wiki?curid=2129954", "title": "Reggimento &quot;Cavalleggeri di Piacenza&quot; (18\u00ba)", "text": "Il 18\u00ba Reggimento \"Cavalleggeri di Piacenza\" era un'unit\u00e0 militare di cavalleria appartenente al Regio Esercito.\nStoria.\nIl Reggimento Ussari di Piacenza era una formazione militare volontaria, costituitasi in Emilia, nel 1859.\nDurante la seconda guerra di indipendenza italiana, molti patrioti magiari favorevoli alla liberazione dell'Ungheria dal dominio dell'Austria, giunsero in Piemonte a sostenere la nascente Nazione italiana e a combattere contro il comune nemico austriaco.\nDopo l'armistizio di Villafranca, una ventina di ussari ungheresi guidati dal conte Gregorio Bethlen, si insedi\u00f2 nella caserma Pilotta di Parma, dove venne formato un reggimento ussaro, principalmente costituito da volontari emiliani e guidato dagli ussari ungheresi che funsero da istruttori per trasmettere le tradizioni e le abilit\u00e0 dell'antica cavalleria magiara.\nIl 28 settembre 1859 venne ufficialmente fondato il Reggimento Ussari di Piacenza che, il successivo 15 marzo 1860 fu incorporato nell'Armata Sarda.\nLa divisa degli Ussari di Piacenza era la stessa degli ussari ungheresi, con la sola diversit\u00e0 delle cifre reali \"VM\" (Vittorio Emanuele) al posto di \"FJ\" (Franz Joseph).\nNel biennio 1863-64 il reggimento venne impiegato nelle operazioni di repressione del Brigantaggio postunitario a Calitri, Orsara di Puglia, Andretta e Ripacandida.\nNel corso della terza guerra di indipendenza si schier\u00f2 a Custoza dove, nelle generale disfatta, riusc\u00ec a proteggere la ritirata dei reparti italiani dagli inseguitori austriaci, a prezzo di gravi perdite.\nCon regio decreto del 2 settembre 1871 venne disposta la nuova denominazione 18\u00ba Reggimento di Cavalleria (Piacenza), in vigore dal 10 settembre, e l'abbandono dell'uniforme ussara, adottando le tenute dei regi reggimenti di cavalleria, a partire dal 1\u00ba aprile 1872.\nDa quel momento anche le tradizioni tipicamente ussare adottate dal corpo, furono gradatamente eliminate e dimenticate.\nDopo la partecipazione alle guerre coloniali di Eritrea e di Libia ed al primo conflitto mondiale, il Reggimento Cavalleria Piacenza (18\u00ba), cos\u00ec rinominato nel 1876, venne accorpato al Reggimento Lancieri di Novara, per essere definitivamente sciolto il 1\u00ba luglio 1920.\nMotto del Reggimento.\n\"Viriliter pro patria militantibus\" Il significato del motto del Reggimento \u00e8: \"Da soldati, per la Patria, virilmente\".\nFesta del reggimento.\nLa festa del Reggimento si teneva il 28 settembre, anniversario della costituzione del Reggimento nel 1859."}
{"id": "2129960", "revid": "648716", "url": "https://it.wikipedia.org/wiki?curid=2129960", "title": "Hermann Thour von Fernburg", "text": "Biografia.\nHermann Thour von Fernburg nacque a Praga nel 1822, figlio di un maggiore dell'esercito imperiale austriaco. \nIl 28 ottobre del 1834 entr\u00f2 giovanissimo nell'esercito austriaco frequentando l'Accademia Militare Teresiana di Wiener Neustadt, dalla quale usc\u00ec il 30 settembre 1841 per ricoprire l'incarico di sottotenente di prima nomina all'11\u00ba Reggimento fanteria \"Arciduca Ranieri\". Il 30 giugno 1845 fu nominato tenente presso l'11\u00ba Reggimento fanteria \"Principe ereditario Alberto di Sassonia\" stanziato a P\u00edsek e Plze\u0148, un'unit\u00e0 boema di prima linea. \nCapitano di 1\u00aa classe, combatt\u00e9 nella seconda guerra di indipendenza in Italia con il 3\u00ba Battaglione dell'11\u00ba Reggimento fanteria il 4 giugno nella battaglia di Magenta e l'8 giugno nella battaglia di Melegnano come comandante delle compagnie 17\u00aa e 18\u00aa della 9\u00aa Divisione della 1\u00aa Brigata von Roden, che avevano il compito di difendere un gruppo isolato di case poste dinanzi alla cittadina. Nel combattimento il Reggimento ebbe perdite gravissime: 22 ufficiali e 1459 uomini morti e lo stesso generale von Roden fu ucciso da un colpo di moschetto nella piazza della citt\u00e0.\nPromosso al grado di maggiore il 5 luglio 1859 a Verona, con lo scoppio della terza guerra di indipendenza del 1866 fu nominato, il 2 giugno, al grado di tenente colonnello. Comand\u00f2 una mezza brigata, imperniata sull'11\u00ba Reggimento di fanteria della 8\u00aa Divisione del generale Von Kuhn e su alcune compagnie di Kaiserj\u00e4ger, con la quale partecip\u00f2 al contrasto del Corpo Volontari Italiani di Giuseppe Garibaldi nelle operazioni in Valvestino. Qui, contrast\u00f2 l'avanzata della colonna di garibaldini del maggiore Luigi Castellazzo e tra il 7 e il 10 luglio prese parte alla battaglia di Lodrone, nella quale rimedi\u00f2 una sconfitta da parte dei garibaldini di Giacinto Bruzzesi. Fu sostituito al comando della sua mezza brigata il 10 luglio dal maggiore Philipp Graf Grunne in quanto cadde ben presto ammalato per la durezza della campagna. \nNel 1870 fu comandante con il grado di colonnello del 7\u00ba Battaglione Landwehr stanziato a Gmunden nell'Alta Austria e successivamente posto in pensione."}
{"id": "2129965", "revid": "1318658", "url": "https://it.wikipedia.org/wiki?curid=2129965", "title": "Campo-Formio (metropolitana di Parigi)", "text": "Campo-Formio \u00e8 una stazione della metropolitana di Parigi sulla linea 5, sita nel XIII \"arrondissement\".\nLa stazione.\nLa stazione \u00e8 stata aperta nel 1906 ed il suo nome ricorda la citt\u00e0 italiana di Campoformido, in Friuli (che all'epoca si chiamava \"Campo-Formio\"), che ha dato il nome al trattato fra l'Impero austriaco e Napoleone Bonaparte firmato nel 1797.\nNell'estate del 2007, la stazione \u00e8 stata capolinea della linea 5 in seguito alla chiusura, per lavori, della stazione \"Place d'Italie\"."}
{"id": "2129968", "revid": "729019", "url": "https://it.wikipedia.org/wiki?curid=2129968", "title": "Castello di Isoletta", "text": "Il castello Della Rovere di Isoletta o castello dei conti di Celano \u00e8 un'antica fortificazione militare del Lazio meridionale, nel comune di Arce. Il castello, oggi distrutto, faceva parte del sistema difensivo dell'alta Terra di Lavoro con i castelli Boncompagni-Viscogliosi di Isola del Liri, Rocca Campolato di Arce e Rocca d'Arce.\nStoria.\nLa localit\u00e0 di Isoletta, oggi frazione di Arce, in provincia di Frosinone, storicamente era conosciuta semplicemente come \"Insula\" o \"Insula Pontis Solarati\". \u00c8 un centro abitato su un'isola del fiume Liri di medie dimensioni. La prima fortificazione ivi costruita risale al 702, quando i Longobardi di Benevento insediarono qui un presidio militare per le loro scorrerie nella media valle del Liri (Arpino, Sora).\nNel 1046 la localit\u00e0 fu aggregata da Riccardo I al patrimonio dei conti d'Aquino. Qui inoltre avevano possedimenti terrieri i conti di Ceccano e l'abbazia di Montecassino. Nel 1139 papa Innocenzo II decret\u00f2 una guerra contro il re di Sicilia Ruggero I d'Altavilla e nell'invadere il Mezzogiorno le sue truppe distrussero Isoletta.\nPer via di alcune parentele tra i d'Aquino e i Celano, l'abitato entr\u00f2 a far parte delle propriet\u00e0 di questi, nel periodo in cui la famiglia abruzzese era all'apice del suo prestigio politico ed economico. Tommaso da Celano, capo della congiura anti-sveva dei \"Chiavesignati\", dispose e finanzi\u00f2 la costruzione del primo castello di Isoletta e da qui con Ruggero dell'Aquila organizz\u00f2 l'assedio di Arce. Sconfitti i \"Chiavesignati\" in Abruzzo, i Celano furono costretti a cedere tutte le loro conquiste e le propriet\u00e0 oltre la Marsica (Molise, Lazio meridionale) fra cui \"Isoletta\" che divenne un feudo della famiglia locale \"Spinello\".\nDucato di Sora.\nQuando Leonardo Della Rovere divenne duca di Sora, nel 1465, ottenne in concessione Sora, Arce ed \"Isoletta\" dove estese la precedente struttura militare e vi costitu\u00ec un vero e proprio castello. Per un breve periodo il territorio fu sotto l'amministrazione di Guglielmo di Cro\u00ff, per poi andare ai Boncompagni nel 1579. Dopo la reintegrazione nei beni statali del ducato di Sora i Borboni trasformarono il castello di Isoletta in una fortezza di confine. Divenuta propriet\u00e0 privata con l'Unit\u00e0 d'Italia, fu distrutto durante il fascismo per far posto ad una abitazione privata."}
{"id": "2129972", "revid": "767487", "url": "https://it.wikipedia.org/wiki?curid=2129972", "title": "Classe TR-40", "text": "Le unit\u00e0 appartenenti alla classe TR-40 (progetto 151 secondo la classificazione russa) erano dragamine costieri di piccole dimensioni, entrati in servizio alla fine degli anni cinquanta. Costruiti in oltre 25 esemplari per sostituire i precedenti K-8, erano caratterizzati da uno scafo in legno.\nRisulta che alcuni esemplari siano stati convertiti in drone dragamine. Comunque, sono stati tutti ritirati dal servizio entro il 1995."}
{"id": "2129976", "revid": "92723", "url": "https://it.wikipedia.org/wiki?curid=2129976", "title": "Conflent", "text": "Il Conflent era un'antica comarca della Catalogna del Nord. Sulla base del trattato dei Pirenei del 1659 il territorio pass\u00f2 al regno di Francia e fa tuttora parte del dipartimento francese dei Pirenei Orientali. Oggi il Conflent ha perso ogni valenza amministrativa e il termine \u00e8 rimasto ad indicare un'area storico-geografica.\nGeografia.\nTerritorio.\nIl Conflent si estende su un'area di circa 882\u00a0km\u00b2 che costituiscono la media valle del Tet da Mont-Louis a Rod\u00e8s. \u00c8 collegato alla Cerdagna attraverso il colle della Perche."}
{"id": "2129979", "revid": "287204", "url": "https://it.wikipedia.org/wiki?curid=2129979", "title": "Giant Metrewave Radio Telescope", "text": "Il Giant Metrewave Radio Telescope, in sigla GMRT, ubicato a Pune, in India, \u00e8 un array di radiotelescopi operanti nella di lunghezza d'onda dell'ordine di grandezza del metro. \u00c8 gestito dal centro nazionale di Radio-Astrofisica, un ramo dell'Istituto Tata di ricerca fondamentale di Bombay.\nAll'epoca della sua realizzazione era il pi\u00f9 grande array interferometrico al mondo."}
{"id": "2129982", "revid": "123215327", "url": "https://it.wikipedia.org/wiki?curid=2129982", "title": "Giovanni Fornero", "text": "Nella sua attivit\u00e0 si \u00e8 occupato di ambiti disciplinari diversi, che vanno dalla storia della filosofia alla bioetica, dalla laicit\u00e0 alle problematiche filosofico giuridiche del fine vita.\nBiografia.\nGiovanni Fornero \u00e8 nato a Vigone, in provincia di Torino nel 1950. Ha compiuto studi filosofici presso l'Universit\u00e0 degli Studi di Torino e ha avuto, tra i suoi maestri, Nicola Abbagnano, Pietro Chiodi, Luigi Pareyson, Gianni Vattimo e Norberto Bobbio. Si \u00e8 laureato nel 1974 con una tesi sull'esistenzialismo italiano. Dopo aver insegnato per alcuni anni, in seguito ha svolto un'attivit\u00e0 di libero scrittore, curando, su incarico dello stesso Abbagnano, una serie di aggiornamenti della sua celebre storia della di filosofia, alcuni dei quali tradotti anche all'estero. In seguito si \u00e8 dedicato allo studio, in chiave filosofica, della bioetica, della laicit\u00e0 e del diritto. Attualmente vive in Alto Adige.\nTesti e collane.\nTra il 1945 e il 1947, Nicola Abbagnano aveva pubblicato un \"Compendio di storia della filosofia\" per i licei che, dopo un periodo di notevole diffusione, alla fine degli anni settanta era quasi sparito dalla scuola. Da ci\u00f2 la necessit\u00e0 di una profonda revisione dell'opera, che l'anziano filosofo decise di affidare a uno dei suoi ultimi allievi. Nel 1986 nasceva cos\u00ec l\"'Abbagnano-Fornero\", che, anche grazie ai continui aggiornamenti e ampliamenti, \u00e8 tuttora il manuale di filosofia pi\u00f9 diffuso nelle scuole italiane.\nFra le sue numerose edizioni e versioni ricordiamo: \"Filosofi e filosofie nella storia\" (1986), \"Protagonisti e testi della filosofia\" (1996, 1999, n. e. 2006), \"Itinerari della filosofia\" (2002), \"La filosofia\" (2009), \" La ricerca del pensiero\" (2012), \"Percorsi di filosofia\" (2012), \"L'ideale e il reale\" (2013), \"Con-Filosofare\" (2016) e \"I nodi del pensiero\" (2017). L'ultima edizione aggiornata e ampliata, edita da Pearson Paravia, \u00e8 \"La filosofia e l'esistenza\" (2021).\nIn questi lavori Fornero, insieme ai suoi collaboratori, segue e sviluppa in modo creativo l'impostazione metodologica di Abbagnano, mirando a un modo di fare storia della filosofia che si qualifica per un'informazione accurata, una profonda empatia con le tematiche trattate e l'astensione da valutazioni ideologiche e di parte.\nLo studioso ha inoltre condiretto alcune collane di destinazione liceale e universitaria: i \"Sentieri della filosofia\" e i \"Sentieri della pedagogia\" di Paravia e, con Gianni Vattimo, \"I fili del pensiero\" di Bruno Mondadori.\nProduzione storiografica.\nStoria della filosofia.\nFra le grandi storie della filosofia in lingua italiana quella pubblicata da Nicola Abbagnano presso la Utet - il cosiddetto \"Abbagnano grande\", uscito in prima edizione fra il 1946 e il 1950 - costituisce un'opera di riferimento fondamentale, che \u00e8 stata universalmente apprezzata, sia nel nostro Paese sia all'estero (come testimonia il caso del filosofo e logico statunitense Quine). Dopo la morte di Abbagnano, avvenuta il 9 settembre 1990, \u00e8 uscito, sempre presso Utet, un quarto volume di questa storia, dedicato al pensiero contemporaneo. Anche in questo caso, era stato lo stesso Abbagnano a incaricare Fornero di proseguire il suo lavoro, che si interrompeva con l'esistenzialismo e presentava solo un ultimo, sintetico capitolo su alcuni degli sviluppi pi\u00f9 recenti.\nIn questo nuovo volume, Fornero punta a una ricostruzione chiara e scientifica al tempo stesso. Una ricostruzione che, basandosi su una conoscenza diretta (o \"di prima mano\") degli autori trattati, si caratterizza per obiettivit\u00e0 e rispetto delle posizioni di cui d\u00e0 conto, evitando valutazioni teoretiche che non spettano allo storico. Al pari del suo maestro, Fornero insiste sull'autonomia della filosofia, che non si pu\u00f2 dissolvere nelle scienze umane, nella politica o in altre discipline. Ma gli impetuosi sviluppi del pensiero novecentesco non erano esauriti in quel volume. Di conseguenza, nel 1994, Fornero ha pubblicato un secondo tomo del volume quarto della \"Storia della filosofia\". Con questo contributo l'opera copre altri importanti settori della filosofia contemporanea.\nDizionario di filosofia.\nNel 1961 Abbagnano pubblicava presso la Utet la prima edizione del \"Dizionario di filosofia\", un vastissimo elenco di lemmi tematici affrontati con grande attenzione allo sviluppo concettuale e con straordinaria capacit\u00e0 di sintesi. Nel 1971 ne curava una riedizione ampliata. Anche dopo la sua morte, il \"Dizionario\" restava un punto fermo della storiografia filosofica, ma iniziava ormai a mostrare dei limiti cronologici.\nCos\u00ec, nel 1998 Giovanni Fornero ha provveduto, coadiuvato da un gruppo di specialisti da lui coordinato e diretto, a redigerne una nuova edizione.\nL'impostazione di fondo voluta da Abbagnano \u00e8 conservata, cosicch\u00e9 vengono escluse le voci biografiche a favore dei lemmi concettuali. Sono centinaia le voci aggiornate, mantenendo la separazione fra il contributo originale di Abbagnano e l'aggiornamento, e le nuove voci inserite. L'opera continua cos\u00ec a proporsi come uno dei pi\u00f9 ampi strumenti di consultazione.\nFilosofie del Novecento.\nNel 2002, con Salvatore Tassinari come coautore e con la collaborazione di altri studiosi, Fornero pubblica presso Bruno Mondadori \"Le filosofie del Novecento\", una delle pi\u00f9 ampie e sistematiche ricostruzioni storiche del pensiero contemporaneo.\nL'opera muove dal pensiero nietzschiano - inteso come crocevia della modernit\u00e0 - e presenta una serie di capitoli che danno conto, seguendo un'organizzazione tematica, dei principali autori e filoni della riflessione filosofica contemporanea: dalle grandi correnti del primo Novecento (neopositivismo, neocriticismo, spiritualismo, neoidealismo, pragmatismo), al marxismo e all'esistenzialismo in tutte le loro declinazioni, per giungere alle pi\u00f9 recenti formulazioni dello strutturalismo, dell'epistemologia, della teologia, dell'ermeneutica e delle teorie politiche ed etiche.\nGli studi sulla bioetica e la laicit\u00e0.\nBioetica cattolica e bioetica laica.\nForte degli studi storiografici ormai accumulati e sempre in linea con i sopraccitati presupposti metodologici, nel 2005 Fornero pubblica, presso Bruno Mondadori, il saggio \"Bioetica cattolica e bioetica laica\" (n. e. ampliata, ivi 2009).\nIn questo nuovo lavoro, Fornero si concentra sulle posizioni della bioetica cattolica ufficiale e su quelle della bioetica laico-secolare. Attraverso uno studio analitico e puntiglioso dei testi e a un metodo improntato a una sostanziale imparzialit\u00e0, Fornero giunge a definire alcuni punti nodali che a suo avviso oppongono strutturalmente la bioetica cattolica e quella laica (sebbene non manchino posizioni intermedie e alternative). Punti che si sintetizzano nella tesi cattolica della indisponibilit\u00e0 della vita e nella tesi laica della disponibilit\u00e0 della vita.\nDa un punto di vista contenutistico Fornero evita di prendere posizione a favore dell'uno o dell'altro modello. Tuttavia, il suo contributo produce una notevole chiarificazione delle posizioni in campo e ha il merito di porre empateticamente sotto gli occhi del lettore le strutture teoriche e concettuali che stanno alla base dei due \"paradigmi\" - merito che gli \u00e8 stato riconosciuto da Gianni Vattimo, che ha parlato di \u00abrispettosa capacit\u00e0 di ascolto\u00bb, e da Vittorio Possenti, che a sua volta ha parlato di \u00abgiustizia intellettuale nel descrivere le varie posizioni in gioco\u00bb.\nQuesto saggio ha originato un ampio dibattito, sia negli studi specialistici, sia nel mondo dell'informazione (come testimoniano le recensioni e i numerosi interventi apparsi sui quotidiani).\nDibattito continuato sia in \"Laicit\u00e0 debole e laicit\u00e0 forte\" (2008) sia in \"Laici e cattolici in bioetica: storia e teoria di un confronto\" (2012). Quest'ultimo volume, che si apre con un saggio di Maurizio Mori, completa il trittico. In esso si d\u00e0 conto della nuova fase del dibattito sui concetti di bioetica cattolica e laica e si offre una serie di chiarificazioni e ampliamenti storico-concettuali, fra cui spicca l'approfondimento della nozione di \"paradigma\" che Fornero, partendo da Kuhn ma andando al di l\u00e0 di Kuhn, applica in modo originale alla bioetica.\nFra le novit\u00e0 del volume vi \u00e8 la finale ammissione, da parte di alcuni autorevoli studiosi, dell'esistenza di una diversit\u00e0 paradigmatica fra la bioetica di matrice cattolica e la bioetica di matrice laica. Diversit\u00e0 di cui si auspica da molte parti il superamento, ma che di fatto esiste e, come ha messo in luce Fornero nei suoi ultimi interventi, condiziona sia sul piano teorico che pratico la vita odierna.\nLa bioetica nell'et\u00e0 di Bergoglio.\nGli studi di Fornero sulla bioetica hanno trovato una continuazione e uno sviluppo nel lavoro di Luca Lo Sapio \"Bioetica cattolica e bioetica laica nell'era di papa Francesco. Che cosa \u00e8 cambiato?\" (Utet, Milano 2017) in cui l'autore affronta il tema delle ripercussioni bioetiche del pontificato di Bergoglio, mettendone in luce i tratti di novit\u00e0 e continuit\u00e0 rispetto al passato. Il volume \u00e8 preceduto da un saggio dello stesso Fornero, in cui lo studioso offre una sintesi aggiornata delle sue idee circa i paradigmi della biomorale cattolica e laica.\nLaicit\u00e0 in senso largo (o formale) e laicit\u00e0 in senso stretto (o sostanziale).\nAlcune delle questioni poste in \"Bioetica cattolica e bioetica laica\" toccavano il generale argomento della laicit\u00e0. Tant'\u00e8 che \"Laicit\u00e0 debole e laicit\u00e0 forte\" (2008) prosegue l'analisi in questa direzione, oltrepassando l'ambito limitato della bioetica, pur continuando a usarlo come campo esemplare di indagine. In questo libro Fornero, ragionando in termini teorici e non solo storici, elabora una prospettiva filosofica sulla laicit\u00e0 che muove dalla distinzione analitica fra due diverse accezioni del termine \"laicit\u00e0\": una larga o formale e una ristretta o sostanziale. Distinzione che lo studioso ritiene indispensabile per fare ordine e chiarezza intorno al concetto in questione e per giustificare, senza i consueti riduzionismi, i diversi modi con cui ci si pu\u00f2 definire \"laici\".\nIn senso\u00a0largo o formale\u00a0la laicit\u00e0 allude a una serie di atteggiamenti metodici, validi sia sul piano conoscitivo (autonomia discorsiva, libero confronto delle idee) sia sul piano giuridico (aconfessionalit\u00e0 dello Stato, tolleranza, pluralismo). Atteggiamenti che nelle societ\u00e0 odierne, in virt\u00f9 del loro carattere procedurale, \"possono\" (e \"dovrebbero\") essere fatti propri dai cittadini, a prescindere dal fatto di essere credenti o meno (tant'\u00e8 che oggi, nell'ambito di questa accezione di laicit\u00e0, si parla comunemente di \"laici credenti\" e di \"laici non credenti\"). In senso stretto o sostanziale la laicit\u00e0 allude invece a quella determinata visione del mondo che \u00e8 propria di coloro che non si limitano a seguire i sopraccitati criteri metodici, ma che pensano e vivono a prescindere da Dio e dall'adesione a un determinato credo religioso (tant'\u00e8, che oggi, nell'ambito di questa accezione di laicit\u00e0, si parla comunemente di \"credenti e laici\" o, in Italia, di \"cattolici e laici\").\nPer denominare l'accezione larga e formale Fornero usava originariamente l'espressione \"laicit\u00e0 debole\", mentre per denominare l'accezione ristretta o sostanziale adoperava l'espressione \"laicit\u00e0 forte\", avvertendo che in questo contesto debole e forte non hanno il significato \"ordinario\" e \"valutativo\" di \"meno consistente\" o \"pi\u00f9 consistente\", ma un significato \"tecnico\" e \"descrittivo\", allusivo di un \"minore\" o \"maggiore\" grado di \"spessore semantico\". In altri termini, la laicit\u00e0 in senso largo \u00e8 denominata \"debole\" poich\u00e9 possiede una valenza \"metodologica\", mentre la laicit\u00e0 in senso stretto \u00e8 denominata \"forte\" poich\u00e9 possiede una valenza di tipo \"sostanziale\" (in quanto si riferisce alla visione del mondo propria dei non credenti).\nQuesto filosofo va quindi oltre la concezione essenzialmente metodologica della laicit\u00e0 di maestri come Abbagnano e Bobbio (anche se in quest\u2019ultimo, accanto alla prevalente visione procedurale. non mancano passi in cui \u201claico\u201d e \u201cconcezione laica\u201d vengono adoperati in senso stretto o sostantivo). Da ci\u00f2 l\"'originalit\u00e0\" del pensiero di Fornero, che consiste non solo nel \"distinguere\" (operazione che non avevano fatto i suoi maestri), ma anche nel ritenere \"legittimi\" entrambi i significati (teorici e storici) del termine \"laicit\u00e0\" insistendo \u2013 pi\u00f9 di ogni altro studioso in Italia \u2013 sul fatto che non si deve \"censurare\" l'accezione ristretta o forte-sostanziale del vocabolo.\nInsistenza che non gli impedisce di mettere in evidenza come la laicit\u00e0 propria dello Stato pluralista e democratico coincida, sul piano giuridico, con quella larga o procedurale, ossia con un tipo di laicit\u00e0 \"inclusiva\" capace di porsi come \"metodologia del pluralismo\" e quindi in grado di \"ospitare\" e far coesistere le diverse visioni del mondo, sia quelle di matrice religiosa sia quelle di matrice agnostica o atea.\nImprescindibilit\u00e0 della filosofia.\nSulle orme del suo maestro, Fornero \u00e8 vivamente persuaso del valore e della necessit\u00e0 della filosofia. Da ci\u00f2 il suo costante impegno ad argomentare con chiarezza questa tesi, mediante una proposta la cui peculiarit\u00e0 consiste nel ritenere che, prima di chiedersi (come si fa solitamente) se la filosofia sia utile o meno, bisogna chiedersi se da essa si possa prescindere o meno, ossia se sia davvero possibile, per l'uomo, vivere senza filosofare. Su questo punto lo studioso non ha dubbi: la filosofia \u00e8 un'esigenza che sgorga dalla vita stessa e dalle sue ineludibili domande, al punto che l'uomo, come non pu\u00f2 fare a meno di respirare e pensare, cos\u00ec non pu\u00f2 fare a meno di fare filosofia. Queste considerazioni vengono pi\u00f9 organicamente sviluppate in \"Utilit\u00e0 della filosofia\".\nTra filosofia e diritto: indisponibilit\u00e0 e disponibilit\u00e0 della vita.\nInteressato da anni anche alle problematiche del diritto, Fornero nel 2020 ha pubblicato presso la Utet un nuovo volume \u2013 forse il pi\u00f9 importante della sua produzione saggistica \u2013 dal titolo \"Indisponibilit\u00e0 e disponibilit\u00e0 della vita: una difesa filosofico giuridica del suicidio assistito e dell'eutanasia volontaria\". Si tratta di una vasta indagine interdisciplinare che nel corso delle sue ottocento pagine approfondisce con chiarezza una delle dicotomie fondamentali della cultura contemporanea, quella tra indisponibilit\u00e0 e disponibilit\u00e0 della propria vita. E ci\u00f2 non solo sul piano storico-descrittivo (nel cui ambito offre comunque una documentazione amplissima che va dalla filosofia alla bioetica, dal diritto alla giurisprudenza italiana ed estera) ma anche e soprattutto su quello teorico-propositivo.\nEsaminando a vario titolo questo binomio e mostrandone le rilevanti concretizzazioni giuridiche e penalistiche, l'opera approfondisce il tema del \"diritto di morire\", che viene definito come il diritto di congedarsi volontariamente dalla propria vita e studiato nelle sue tipologie pi\u00f9 note (suicidio, rifiuto delle cure e morte assistita). Nella parte centrale del lavoro Fornero, operando come giusfilosofo, mette organicamente a fuoco il nesso fra il diritto di vivere e il diritto di morire, inteso, questo secondo diritto, come una articolazione interna del primo. Infatti, a suo avviso, se si pensa la vita come a una struttura di libert\u00e0 e non come a un dovere o a un obbligo, risulta logico ammettere che il diritto di vivere pu\u00f2 essere declinato sia in senso positivo sia in senso negativo.\nSu questa base l'autore perviene a prendere apertamente posizione a favore della morte medicalmente assistita, che nel finale del libro viene originalmente configurata come un nuovo e peculiare \"diritto di libert\u00e0\" giuridicamente articolato. Infine, in una Appendice al volume, egli insiste sulla \"inaggirabilit\u00e0\" della filosofia anche in ambito giuridico, soprattutto in rapporto alle complesse e cruciali questioni del fine vita.\nSignificativo il giudizio di taluni autorevoli studiosi. Il penalista Giovanni Fiandaca parlando, nel corso di un dibattito, del \u00abponderoso volume\u00bb del filosofo - che egli descrive come una \u00abimportante e impegnativa impresa intellettuale, nella quale sapientemente interagiscono la speculazione filosofica, la teorizzazione giuridica e, ulteriore merito non secondario, la inclinazione a cogliere i nessi tra le idee generali e i loro possibili riflessi esistenziali sulla vita delle persone in carne ed ossa\u00bb - scrive: \u00abse il diritto, e in particolare il diritto penale \u00e8 anche filosofia, tra i luoghi tematici in cui questa connessione si fa pi\u00f9 intima ed evidente rientrano senza dubbio le controverse e tormentose questioni di fine-vita. E il recente libro di Fornero ne fornisce una riprova non solo inconfutabile, ma altres\u00ec sorretta da una ampiezza sia di argomenti che di riscontri a vari livelli, finora mai eguagliata nella pur vasta letteratura multidisciplinare preesistente\u00bb. La filosofa del diritto Patrizia Borsellino parla di un libro \u00abdestinato a rappresentare un passaggio obbligato per chi, nell'affrontare le controverse questioni di fine vita, intenda comprendere quali siano - per usare le parole dell'autore - \"le radici teoriche ultime\" delle contrapposte posizioni\u00bb. La costituzionalista Chiara Tripodina discorre a sua volta di una ricostruzione che ha \u00abosato portare avanti il discorso anche lungo \"sentieri poco affollati\" con chiarezza e profondit\u00e0\u00bb."}
{"id": "2129985", "revid": "986213", "url": "https://it.wikipedia.org/wiki?curid=2129985", "title": "Maria Anna di Borbone-Francia", "text": "Biografia.\nInfanzia.\nNata segretamente al Castello di Vincennes fuori Parigi il 2 ottobre 1666 mentre la corte era in soggiorno, Maria Anna era la figlia illegittima maggiore di Luigi XIV. Considerata la figlia pi\u00f9 bella del sovrano, sarebbe diventata la sua figlia femmina preferita. Il figlio preferito del re era, comunque, il fratellastro minore di Maria Anna, Luigi Augusto, Duca del Maine.\nLei ed il fratello minore Louis de Bourbon (in seguito Conte di Vermandois) furono affidati alle cure di Madame Colbert, moglie del Ministro delle Finanze Jean-Baptiste Colbert. Mme Colbert crebbe i due bambini lontani dagli intrighi di corte.\nLegittimazione.\nMaria Anna fu legittimata da suo padre il 14 maggio 1667. Nello stesso giorno a sua madre fu dato il titolo di \"Duchessa di La Valli\u00e8re\" e di \"Vaujours\" con lettera patente. Maria Anna sarebbe succeduta alla madre nel titolo di \"La Valli\u00e8re\". Durante la giovinezza fu conosciuta come \"Mademoiselle de Blois\" un appellativo che dato anche ad una sua sorellastra, Fran\u00e7oise-Marie de Bourbon.\nMatrimonio.\nIl 16 gennaio 1680, Maria Anna spos\u00f2 suo cugino, Luigi-Armando di Borbone, principe di Conti, nella cappella del Castello di Saint-Germain-en-Laye. Lui si era innamorato di Maria Anna a prima vista. La sua dote fu di un milione di livres. Questo era il primo matrimonio tra un \"Principe del sangue\" ed una delle figlie legittimate di Luigi XIV. Dopo una disastrosa prima notte di nozze, il matrimonio rimase senza figli.\nNel 1683, Maria Anna perse il suo amato fratello, Luigi di Borbone, conte di Vermandois, che era nato nel suo stesso giorno di un anno dopo. Il giovane era stato esiliato dalla corte dopo essere stato coinvolto in uno scandalo omosessuale che coinvolgeva l'amante dello zio, lo \"Chevalier de Lorraine\". Da tutte le fonti, Marie Anne fu abbastanza sconvolta dalla morte del fratello, mentre, secondo i racconti contemporanei, i genitori del giovane non versarono nemmeno una lacrima.\nNel 1685 Maria Anna contrasse il vaiolo contagiando anche suo marito, lei si riprese, mentre il marito mor\u00ec dopo appena cinque giorni. Dopo la sua morte, Maria Anna fu chiamata \"Madame la Princesse Douairi\u00e8re\"', e anche la \"Grand Princesse de Conti\". Non si rispos\u00f2 mai e rifiut\u00f2 persino una proposta di matrimonio dal Sultano del Marocco, Isma'il ibn Sharif.\nPrincipessa di Conti.\nDurante i suoi cinque anni di matrimonio con il Principe di Conti, un Principe del Sangue, fu una delle dame pi\u00f9 importanti alla corte di suo padre. La sua giovane sorellasta Luisa Francesca di Borbone, una figlia legittimata di Luigi XIV e Madame de Montespan, aveva, comunque, contratto un matrimonio pi\u00f9 vantaggioso nel 1685 con Luigi di Borbone, Duca di Borbone figlio maggiore del Principe di Cond\u00e9 ed erede del titolo. Dato che la linea di Conti discendeva dal Casato di Cond\u00e9 la famiglia di Cond\u00e9 aveva la precedenza su quella di Conti, ed in conseguenza del suo matrimonio con Luigi di Borbone, la giovane Luisa Francesca aveva la precedenza su Maria Anna. Ci\u00f2 port\u00f2 ad attriti fra le due.\nNel 1698, ci sarebbe potuto essere proposta da suo nipote, Philippe de France, duca d'Angi\u00f2. In seguito divenne re di Spagna e spos\u00f2 Elisabetta di Parma.\nLa situazione del rango a Versailles divenne pi\u00f9 irritante per Maria Anna nel 1692. Quell'anno la sorella di Luisa Francesca, Francesca Maria di Borbone spos\u00f2 il Duca di Chartres, Philippe Charles d'Orl\u00e9ans un petit-fils de France (nipote di Francia) per nascita ed erede del Casato degli Orl\u00e9anas. Per Il suo matrimonio, Fran\u00e7oise-Marie assunse il rango di petite-fille de France, dandole la precedenza sia su Maria Anna che sulla sorella maggiore, Louise-Fran\u00e7oise. Inoltre, le fu data una dote di 2 milioni di livres, un importo molto pi\u00f9 elevato di quello che era stato ricevuto dalle sue sorelle per il loro matrimoni. Questi sviluppi irritarono fortemente sia e Marie Anne che Louise-Fran\u00e7oise.\n\"Princesse Douairi\u00e8re\".\nPer distinguere tra di loro a corte dopo la morte dei vari Principi di Conti alle loro mogli veniva dato il nome di \"Douairi\u00e8re\" (vedova) ed un numero corrispondente al tempo dello loro vedovanza, cos\u00ec il loro pieno titolo era \"Madame la Princesse de Conti 'numero' Douairi\u00e8re\". Tra il 1727 ed il 1732 ci furono tre vedove \"Princesses de Conti\":\nDal suo \"staff\" a Versailles Maria Anna present\u00f2 al suo fratellastro maggiore, il Delfino, la sua seconda moglie \u00c9milie de Choin. Egli la spos\u00f2 morganaticamente dopo la morte della sua prima moglie, la poco attraente Delfina Victoire (1660\u20131690). Un giorno, trovandosi per caso Victoire addormentata, Marie Anne comment\u00f2 che era cos\u00ec brutta addormentata tanto quanto lo era da sveglia, dopo di che la Delfina si svegli\u00f2 e rispose che lei \u00ab...non aveva il vantaggio di essere una figlia dell'amore.\u00bb\nNel 1710, sua madre mor\u00ec nel convento delle Carmelitane in cui era entrata nel 1674 sotto il nome di Suor Luisa della Misericordia. Maria Anna acquis\u00ec quindi il titolo di \"duchesse de La Valli\u00e8re\" ed eredit\u00f2 la sostanziale fortuna di sua madre che era stata accumulata negli ultimi trentasei anni.\nNel 1713, la Principessa di Conti acquist\u00f2 l\"'H\u00f4tel de Lorges\" sulla \"rue Saint-Augustin\" a Parigi, ma non and\u00f2 a risiedervi fino al 1715, e nel 1716 il Castello di Choisy. Entrambe le propriet\u00e0 rimasero in suo possesso fino alla sua morte. Nel 1718, le fu regalato dalla Corona, il Castello de Champs-sur-Marne, che ella cedette al suo primo cugino \"duc de La Valli\u00e8re \" al fine di risolvere alcuni debiti. Anni dopo, fu affittato per alcuni anni dall'amante di Luigi XV, Madame de Pompadour.\nSempre nel 1713, Marie Anne contribu\u00ec ad garantire il matrimonio di suo nipote, Luigi Armando di Borbone, Principe di Conti, con la nipote, Luisa Elisabetta di Borbone, la figlia minore di sua sorellastra, Louise-Fran\u00e7oise.\nMaria Anna fu nota per la sua bellezza, anche in et\u00e0 avanzata. Era molto legata a suo padre, e andava molto d'accordo con il fratello maggiore, \"Monseigneur\", il \"Grand Dauphine\", a cui faceva spesso visita nella sua tenuta di campagna, il Castello di Meudon. La sua morte nel 1711 la lasci\u00f2 abbastanza afflitta. Fu a Meudon che Maria Anna incontr\u00f2 e si innamor\u00f2 del giovane ma molto povero di Conte de Clermont-Chaste. Si un\u00ec alla corte e benefici\u00f2 della sua intimit\u00e0 con Marie Anne. La coppia si scambiava lettere d'amore, ma Clermont-Chaste fu prontamente esiliato, quando Luigi XIV scopr\u00ec la relazione (forse da sua nuora, \u00c9milie de Choin).\nAlla morte di Luigi XIV, il 1\u00ba settembre 1715, fu istituita una reggenza, e suo cognato il duca d'Orl\u00e9ans fu nominato reggente (1715-1723). Nel 1721, Marie Anne fu incaricata dell'educazione della futura sposa di Luigi XV, l'Infanta Mariana Victoria di Spagna, che era arrivata in Francia all'et\u00e0 di tre anni. La giovane Infanta fu soprannominata l\"'Infante-Reine\" ('la regina Infanta').\nTuttavia, a causa dell'et\u00e0 dell'Infanta, il matrimonio non ebbe luogo e la bambina fu rimandata in Spagna quattro anni dopo, nel 1725, un evento che caus\u00f2 attriti tra suo padre il re Filippo V di Spagna e il giovane Luigi XV. Dopo la partenza dell'Infante-Reine, Marie Anne si ritir\u00f2 dalla corte e trascorse i suoi anni restanti risiedendo nelle sue varie propriet\u00e0.\nMaria Anna era cugina di primo grado ma di una generazione successiva del celebre bibliofilo, Louis C\u00e9sar de La Baume Le Blanc, \"duca de La Valli\u00e8re\".\nLa Princesse Douairi\u00e8re mor\u00ec di un tumore al cervello, a Parigi, il 3 maggio 1739. Fu sepolta nella cappella della Vergine nella chiesa di Saint-Roch a Parigi"}
{"id": "2130001", "revid": "943256", "url": "https://it.wikipedia.org/wiki?curid=2130001", "title": "Fika (societ\u00e0)", "text": "La fika \u00e8 una tradizione quotidiana in Svezia, che costituisce un'istituzione sociale in cui si beve un caff\u00e8, solitamente accompagnato da un dolce, insieme ai colleghi di lavoro durante una pausa oppure con gli amici o la famiglia.\nLa Svezia \u00e8 tra i maggiori paesi consumatori di caff\u00e8 al mondo e la pratica di prendersi una pausa caff\u00e8 insieme ad altre persone, almeno due volte al giorno (in genere alle ore 10:00 e alle 15:00), \u00e8 molto importante nello stile di vita svedese.\nEtimologia.\nDurante la storia svedese, il consumo del caff\u00e8 venne vietato in pi\u00f9 occasioni, tra cui un editto del 1764 emanato da re Gustavo III, nel 1794 e fino agli anni 1820. Nonostante il divieto, il caff\u00e8 continu\u00f2 ad essere bevuto in Svezia.\nLa parola svedese \"fika\" deriva da uno slang svedese del XIX secolo dove le sillabe di una parola vengono invertite in una metatesi: \"fika\" deriva infatti da \"kaffi\", termine svedese arcaico che indica il caff\u00e8 (oggi \"kaffe\"). \u00c8 in uso anche il termine \"fik\", derivato per elisione da \"fika\".\nTradizione.\nUna \"fika\" tradizionale consisteva originariamente in un assaggio di sette biscotti fatti in casa, ed era considerata una sorta di competizione fra i partecipanti per premiare chi avesse preparato quelli migliori.\nNegli anni 1940 si diffuse tra le famiglie svedesi il ricettario \"Sju Sorters Kakor\" (Sette tipi di biscotti), che rapidamente entr\u00f2 a far parte della cultura culinaria svedese. Si dice che ogni famiglia ne possieda almeno quattro copie, alcune delle quali ereditate da parenti, e che sia uno dei libri pi\u00f9 influenti in Svezia, anche pi\u00f9 della Bibbia.\nNei tempi moderni la tradizione dei sette biscotti \u00e8 andata scomparendo, ma il rituale del socializzare bevendo il caff\u00e8 \u00e8 un rituale consolidato in Svezia. Molte aziende svedesi obbligano i propri dipendenti ad effettuare la \"fika\", offrendo loro anche bevande calde al fine di aumentare il benessere lavorativo e, conseguentemente, anche la produttivit\u00e0 aziendale. La tradizione \u00e8 anche utilizzata come strategia di marketing: l'IKEA, nota azienda svedese di arredamento, ha infatti esportato questa tradizione in tutto il mondo nei suoi negozi e i possessori della carta fedelt\u00e0 possono consumare senza limiti e gratuitamente il caff\u00e8 svedese nelle aree di ristorazione interna.\nIn Danimarca esiste una tradizione ottocentesca simile chiamata \"S\u00f8nderjysk Kaffebord\" (tavolino da caff\u00e8 dello Jutland Meridionale), in cui vengono serviti 21 tipi di torte (sette secche, sette dolci e sette torte dure) accompagnate dal caff\u00e8.\nTipologia.\nSebbene la \"fika\" possa implicare \"prendersi una pausa dal lavoro\", spesso in questo caso si usa il termine, pi\u00f9 enfatico, \"fikapaus\" (pausa caff\u00e8) o \"fikarast\" (\"break\" per la \"fika\"); le parole \"kaffepaus\" e \"kafferast\" vengono usati come sinonimi. \"Fika\" pu\u00f2 anche significare semplicemente prendere un caff\u00e8 con un amico al bar. Il termine implica bere caff\u00e8, quindi mangiare un tramezzino al bar non \u00e8 \"fika\"; d'altro canto \u00e8 comune bere del t\u00e8, mentre i pi\u00f9 giovani possono bere limonata drink analcolici o latte al posto del caff\u00e8. Nonostante questo, una vera \"fika\" richiede il caff\u00e8.\nEsiste anche la parola composta \"fikabr\u00f6d\" (letteralmente \"pane per la pausa caff\u00e8\"), che indica l'insieme di biscotti, dolci e paste che tradizionalmente vengono mangiati insieme al caff\u00e8; le paste non dolci di solito non sono incluse (sebbene possano essere mangiate insieme al caff\u00e8). \"Fika\" \u00e8 usato anche come nome per indicare \"fikabr\u00f6d\" e caff\u00e8 insieme.\nNella parte settentrionale della Svezia e in alcune aree rurali, il \"fika\" pu\u00f2 significare il caff\u00e8 preso da solo, senza nient'altro: \"Ta en kopp fika\" (\"bere un caff\u00e8\")."}
{"id": "2130002", "revid": "212348", "url": "https://it.wikipedia.org/wiki?curid=2130002", "title": "Abete sacro", "text": ""}
{"id": "2130003", "revid": "1573940", "url": "https://it.wikipedia.org/wiki?curid=2130003", "title": "Chiesa di Santa Sofia (San Vero Milis)", "text": "La chiesa di Santa Sofia \u00e8 una chiesa parrocchiale di San Vero Milis, in provincia di Oristano.\nFu innalzata nel XVIII secolo su un precedente edificio romanico del XIII secolo, di cui restano le tracce di alcuni muri, in una mescolanza di stili (romano-gotico spagnolo, rinascimentale e barocco) e con uso di materiali di diversa colorazione. I lavori si prolungarono dal 1604, con l'arcivescovo di Oristano Antonio Canopolo, al 1638, ad opera dei \"cabos mastos\" (capomastri) Agostino Careli, di Genova, e Francesco Escanu, o Escano, di Cagliari, i cui nomi sono riportati nell'iscrizione a lato dell'altare maggiore.\nLa chiesa \u00e8 affiancata dall'alto campanile settecentesco (lavori tra il 1742 e il 1802) anch'esso con giochi cromatici nei materiali utilizzati e con cupola a cipolla (ricostruita nel 1952).\nAll'interno si conserva la statua lignea secentesca di \"San Sebastiano\"."}
{"id": "2130006", "revid": "20760679", "url": "https://it.wikipedia.org/wiki?curid=2130006", "title": "Istituto Tata di ricerca fondamentale", "text": ""}
{"id": "2130030", "revid": "1762097", "url": "https://it.wikipedia.org/wiki?curid=2130030", "title": "Marone (martire)", "text": " Le sue vicende biografiche sono in gran parte dubbie, poich\u00e9 si affidano prevalentemente alle interpretazioni popolari.\nAgiografia.\nMarone nacque in un anno imprecisato del I secolo in una localit\u00e0 anch'essa sconosciuta, ipoteticamente identificata nella citt\u00e0 di Roma. Le pi\u00f9 antiche notizie che lo riguardano si rintracciano negli \"Acta SS. Nerei et Achillei\": al tempo dell'impero di Domiziano (81-96), membro della famiglia dei Flavi, viveva anche una cugina dell'imperatore, Domitilla, orfana di padre e di madre. Convertita al Cristianesimo, secondo la leggenda, dai santi Nereo e Achilleo, la fanciulla era stata promessa sposa sin da bambina al console Aureliano, il quale era soddisfatto di tale situazione poich\u00e9 avrebbe cos\u00ec potuto accaparrarsi il patrimonio della giovane orfana.\nMarone, un affermato cristiano il quale era conosciuto per fama all'interno della famiglia Flavia, avvertito della decisione di Domitilla, affiancato dai compagni Eutiche e Vittorino le sconsigli\u00f2 di accettare la proposta di Aureliano. Amareggiato dal rifiuto della giovane, Aureliano supplic\u00f2 l'imperatore di punirla, oltre che per il suo rifiuto, ma soprattutto per la sua fede cristiana. Domiziano, non potendo condannare a morte la cugina, mut\u00f2 la sua pena in un esilio sull'isola di Ponza, durante il quale l'accompagnarono Marone, Eutiche e Vittorino, incaricati dallo stesso Aureliano di convincere la giovane a sposarlo.\nNel frattempo a Roma, in seguito all'assassinio di Domiziano nel 96, era salito al potere Nerva (96-98), il quale rivel\u00f2 una certa tolleranza verso i Cristiani, permettendo il ritorno in patria per tutti gli esiliati per motivi religiosi. Il nobile Aureliano, ottenuto un'importante posizione politica, venne nuovamente designato console, approfittando della sua nuova carica per vendicarsi di Marone, Eutiche e Vittorino, da lui ritenuti responsabili del rifiuto di Domitilla. I tre cristiani vennero condannati ai lavori forzati, ognuno in diversi possedimenti del console: Marone venne relegato a 130 miglia da Roma, sulla via Salaria, con l'ordine di zappare l'intero terreno di propriet\u00e0 di Aureliano; tuttavia il santo, alternando lavoro alla preghiera, riusc\u00ec a convertire al Cristianesimo sempre pi\u00f9 pagani e oper\u00f2 numerosi miracoli, finendo con l'essere nominato sacerdote dai fedeli l\u00ec riuniti.\nProdigi compiuti.\nNel Medioevo, con l'accrescersi della notoriet\u00e0 del santo, sorsero numerose leggende sul suo conto, probabilmente ispirate ad avvenimenti realmente accaduti. Si racconta infatti che durante la permanenza di Marone sulla via Salaria, egl\u00ec comp\u00ec numerosi prodigi, tra i quali:\nMartirio.\nIl console Aureliano, venuto a conoscenza delle numerose conversioni portate da Marone nei suoi territori, stabil\u00ec di farlo morire. Le zone evangelizzate dal santo erano infatti basate sul culto del dio Grannus e il console non voleva interferire nel culto di coloro che basavano ancora su tale divinit\u00e0 la loro religione. Quando a Roma giunsero le proteste di alcuni pagani, stanchi dell'evangelizzazione del santo, Aureliano invi\u00f2 un suo amico, Turgio, per mettere a morte Marone. Stando al racconto, i pagani avevano gi\u00e0 tentato pi\u00f9 volte di uccidere il santo, scaraventadogli addosso un grosso macigno mentre era intento al lavoro, ma questi era sempre sopravvissuto grazie all'intervento divino.\nTurgio, intervenendo nella questione, stabil\u00ec che la pena capitale prevista per un cittadino romano (ci\u00f2 farebbe dunque pensare che Marone lo fosse veramente) era la decapitazione; la pena destinata al santo and\u00f2 tuttavia al di l\u00e0 di quanto previsto: il santo, legato (non \u00e8 chiaro se al collo o meno) con una grossa pietra, fu costretto a trascinarla per un lungo tratto di strada della via Salaria; quando, esausto, Marone cadde per riprendere le forze, un soldato gli si avvent\u00f2 sopra e lo decapit\u00f2 sul posto.\nA questo punto, il martirologio conclude riferendo che la massa dei fedeli si raccolse sul luogo del martirio e, dopo aver ricomposto le due parti tagliate del corpo del santo, ne diedero onorevole sepoltura. Secondo il racconto, essi le conservarono nella pietra stessa. La data del martirio \u00e8 fissata il 18 agosto dell'anno 100.\nCulto.\nSul luogo del martirio, identificato ora in Urbisaglia ora in Civitanova Marche, venne edificata una chiesa in memoria del santo; le origini di tale costruzione sono sconosciute, ma \u00e8 molto probabile che essa sorse su un pi\u00f9 antico edificio sacro, costruito tra il 306 e il 337.\nAnche a Monteleone di Fermo, citt\u00e0 di cui San Marone \u00e8 patrono, sorge nella piazza principale una chiesa parrocchiale a lui dedicata, in cui \u00e8 collocato, sopra il portone d'ingresso, un dipinto che rappresenta il santo con in mano il castello di Monteleone e sullo sfondo si vede il mare con una barca di pescatori adagiata sulla spiaggia.\nNell'Alto Medioevo, Marone venne considerato un protomartire di Rieti, originario di Amiternum, martirizzato insieme ad Eutiche e Vittorino presso le terme di Cotilia (sulla via Salaria). In suo onore sarebbe sorta la chiesa di Colle San Mauro nelle vicinanze di Porta d'Arci, a Rieti."}
{"id": "2130035", "revid": "944090", "url": "https://it.wikipedia.org/wiki?curid=2130035", "title": "Terremoto del Belucistan del 2008", "text": "Il terremoto del Belucistan del 2008 \u00e8 stato un terremoto del sesto grado della scala Richter (6,4) avvenuto il 29 ottobre 2008 nella provincia del Belucistan in Pakistan.\nLa scossa \u00e8 partita a 60 chilometri da nord di Quetta e 185\u00a0km a sud-est da Kandahar in Afghanistan alle 04:00 ora locale. \u00c8 stata confermata la morte di 215 persone."}
{"id": "2130036", "revid": "1711941", "url": "https://it.wikipedia.org/wiki?curid=2130036", "title": "Halbarad", "text": ""}
{"id": "2130037", "revid": "31886", "url": "https://it.wikipedia.org/wiki?curid=2130037", "title": "Slammy Award", "text": "Gli Slammy Awards sono dei riconoscimenti consegnati dalla World Wrestling Entertainment, federazione di wrestling statunitense ai propri lottatori in base ai risultati ottenuti durante l'anno."}
{"id": "2130050", "revid": "72396", "url": "https://it.wikipedia.org/wiki?curid=2130050", "title": "Guerra in Somalia", "text": "La guerra in Somalia \u00e8 un conflitto, scoppiato nel 2006 ed ancora in corso, tra il governo federale di transizione Somalo e l'Etiopia contro un gruppo islamico, l'Unione delle corti islamiche (UCI) e altre milizie affiliate per il controllo del paese.\nLa guerra \u00e8 cominciata ufficialmente il 20 luglio 2006 quando le truppe Etiopi, appoggiate dagli Stati Uniti, invasero la Somalia per sostenere il governo a Baidoa. Di conseguenza l'Unione delle corti islamiche dichiara lo Stato di guerra e invita tutti i somali a prendere parte al combattimento contro l'Etiopia. Dopo il ritiro delle truppe etiopiche nel 2009 e dell'elezione di Sharif Sheikh Ahmed a presidente la guerra continua ancora oggi ridotta a qualche conflitto tra le varie fazioni e gruppi islamici tutt'oggi attivi in Somalia.\nAntefatto.\nLa Somalia ha vissuto un periodo di continua instabilit\u00e0 a partire dalle rivolte per la deposizione del dittatore Siad Barre scoppiate nel 1986, che portarono alla sua deposizione nel 1991.\nA seguito della caduta del regime, lo Stato somalo collass\u00f2 e l'esercito somalo si framment\u00f2 in diverse armate indipendenti su base clanica, che combatterono tra loro e con i principali gruppi ribelli una sanguinosa guerra civile che caus\u00f2 centinaia di migliaia di morti.\nIl conflitto aveva trovato una parziale soluzione con la formazione di un governo transitorio nel 2000, seguito da nuovi scontri e dalla formazione di un governo federale transitorio nel 2004, guidato dal presidente Abdullahi Yusuf Ahmed.\nMentre le nuove istituzioni transitorie si insediavano nella citt\u00e0 di Baidoa nel 2005, il processo di ricostituzione dell'esercito somalo, non pi\u00f9 esistente dal '91, fu reso possibile dalla cooperazione dell'Etiopia e degli Stati Uniti.\nTuttavia, in decenni di assenza dello Stato e di forti istituzioni sul territorio, l'amministrazione a livello locale era stata assunta dai tribunali islamici, che non videro di buon occhio la possibilit\u00e0 di cedere il potere al nuovo Governo di transizione. Le Corti islamiche si federarono nell'Unione delle Corti islamiche ed occuparono Mogadiscio nel giugno 2006, opponendosi all'insediamento del Governo di transizione nella capitale.\nCon l'ingresso in armi di truppe etiopi in territorio somalo, a sostegno del Governo federale di transizione, inizi\u00f2 dunque una nuova fase della gi\u00e0 ventennale guerra civile somala, non pi\u00f9 caratterizzata dalla competizione tra i signori della guerra, ormai confederati nel GFT, bens\u00ec dallo scontro tra il GFT e le Corti islamiche che avevano fino a quel momento esercitato l'amministrazione del territorio in assenza dello Stato.\nCorso della guerra.\nInsediamento del GFT a Mogadiscio.\nDi fronte all'avanzata dell'Unione delle Corti Islamiche, il Governo federale di transizione, insediatosi provvisoriamente a Baidoa nella regione meridionale di Bai, era supportato dall'Alleanza per la restaurazione della pace e dell'antiterrorismo (ARPCT), unione di tutte le formazioni politiche somale.\nIl Presidente Yusuf chiese l'invio di forze armate dell'Unione africana in Somalia, che tuttavia era a corto di risorse; pot\u00e9 tuttavia giovarsi di finanziamenti statunitensi alla coalizione ARPCT e della formazione delle proprie truppe da parte dell'Etiopia.\nL'Unione delle Corti Islamiche ottenne il controllo di Mogadiscio nel giugno 2006, scacciando la coalizione ARPCT sulle alture circostanti, e riuscendo a persuadere altri signori della guerra a far parte della propria fazione, prendendo il controllo del centro-sud della Somalia, dalla regione meridionale dello Giubaland fino alle frontiere del Puntland, del Mudugh e del Galgudud, che si unirono nello Stato del Galmudugh, alleato del GFT.\nMentre il GFT era sostenuto dall'Etiopia e dagli USA, l'ICU ottenne l'appoggio dell'Eritrea e finanziamenti dalle reti del fondamentalismo islamico come al Qaida. Colloqui di pace sotto l'auspicio della Lega Araba si svolsero a Khartum, ma non ebbero esito.\nA dicembre, le forze dell'ICU, che gi\u00e0 controllavano buona parte del sud, attaccarono anche la citt\u00e0 di Baidoa, sede provvisoria del GFT, nei pressi della quale scoppi\u00f2 una violenta battaglia.\nL'Etiopia invi\u00f2 le proprie truppe nella regione frontaliera di Gedo, i suoi carri armati raggiunsero la citt\u00e0 di Daynuunay e i suoi elicotteri arrivarono a Baidoa; quindi i combattimenti interessarono anche le citt\u00e0 di Lidale, Dinsor, Belet Uen, Mogadiscio e Burhakaba.\nIl 26 dicembre l'Unione delle corti islamiche fu messa in ritirata dalla superiorit\u00e0 delle forze nemiche. Il 27 dicembre vi furono le ultime resistenze nella battaglia di Giohar, in seguito i leader della ICU si dimisero. Il 28 dicembre le forze alleate al GFT entrarono in possesso di Mogadiscio.\nIl 31 dicembre, fu combattuta la battaglia per Gelib ed il 1\u00ba gennaio 2007 anche Chisimaio cadde in mano alle forze del GFT ed etiopi. Infine, nei giorni 7-12 gennaio, le forze etiopi e del GTF allontanarono l'ICU dalla citt\u00e0 meridionale di Ras Chiambone, alla frontiera col Kenya, sostenute anche da almeno due bombardieri statunitensi. Questo fu il primo intervento ufficiale degli Stati Uniti in Somalia dopo il ritiro dell'ONU nel '95, come parte della missione internazionale contro la rete di al-Qaida, della quale alcuni elementi si erano presumibilmente infiltrati nelle forze dell'ICU. Rapporti non confermati asseriscono che l'intera operazione condotta dalle forze etiopi sia stata coordinata da un supporto logistico americano, mentre forze navali furono dispiegate al largo per prevenire tentativi di fuga in mare e la frontiera con il Kenya fu chiusa.\nL'8 gennaio 2007, intanto, il Presidente Abdullahi Yusuf Ahmed entrava a Mogadiscio, per la prima volta da quando aveva assunto la carica, e intraprese le consultazioni con gli attori locali della societ\u00e0 civile, economica e religiosa. A Mogadiscio, il GFT prese contatti con il clan Hawiye, che era stato messo ai margini nei mesi precedenti dall'ICU, ma tuttavia era diffidente anche nei confronti del GFT, in quanto i suoi membri appartenevano al clan Darod, rivale degli Hawiye fin dalle prime fasi della guerra nel '91, nonch\u00e9 per via dell'alleanza tra il GFT e l'Etiopia, storica rivale della Somalia. \nApprovazione della missione Amisom.\nIn gennaio, l'Unione africana autorizz\u00f2 l'invio di proprie truppe in Somalia a sostegno del GFT, mentre in febbraio le Nazioni Unite decisero di sospendere per un anno l'embargo sulle armi alla Somalia, per permettere al GFT di acquistare armi e ricostituire un proprio esercito nazionale, sebbene la vendita delle armi doveva essere approvata da una apposita Commissione dell'ONU. In precedenza si era ventilata l'ipotesi di una missione internazionale guidata dalla IGAD e dunque limitata ai soli Paesi del Corno d'Africa.\nLe prime truppe della Missione dell'Unione africana in Somalia (AMISOM), con il compito di facilitare la ricostruzione dell'esercito somalo, giunsero in Somalia nel marzo 2007. L'AMISOM istitu\u00ec una piccola area di protezione a Mogadiscio, intorno all'aeroporto, al porto e a Villa Somalia ed inizi\u00f2 a tenere negoziati di basso profilo con gli attori chiave. A marzo 2007, il Presidente Ahmed annunci\u00f2 un piano per la smilitarizzazione forzata delle milizie nella capitale.\nL'amministrazione temporanea del GFT sembrava aver stabilito il controllo, oltre che sulla capitale, sulla maggior parte del territorio centrale e meridionale del Paese, mentre membri del Governo e ufficiali del Gruppo internazionale di contatto sulla Somalia cominciavano a pianificare colloqui di riconciliazione, dispiegamento di forze di peace-keeping e di disarmo e una strategia di sviluppo. Tuttavia i membri della ICU, dopo essere stati sconfitti sul campo, si erano dispersi tra la popolazione e avevano iniziato a preparare atti di guerriglia contro le forze governative ed etiopi, atti che si aggiunsero alla continuazione dei preesistenti conflitti tribali. In particolare le frange pi\u00f9 radicali ed islamiste si riunirono in gruppi come Al-Shabaab, per continuare a oltranza l'insorgenza contro il GFT e le truppe etiopi, considerate alla stregua di truppe di occupazione straniere. \nControffensiva dell'ICU.\nVerso la fine di marzo 2007, una coalizione di ribelli locali guidati da Al-Shabaab lanci\u00f2 una serie di attacchi a Mogadiscio contro le truppe del GFT e dell'Etiopia, bombardando la citt\u00e0 con colpi di mortaio e ingaggiando un'aspra battaglia di diverse settimane, che caus\u00f2 la morte di molti soldati e civili. La risposta delle forze alleate fu molto dura. In aprile il controllo sulla citt\u00e0 fu assicurato, ma la citt\u00e0 ne risult\u00f2 seriamente danneggiata. Human Rights Watch ha riferito che entrambe le parti in conflitto si resero responsabili di diverse violazioni delle leggi di guerra. I resoconti riferiscono che i ribelli si distribuirono e fissarono le loro basi nei quartieri densamente popolati, sparando colpi di mortaio dai quartieri residenziali e individuando in soggetti pubblici e privati gli obiettivi per violenze e assassini. Mentre le truppe del GFT ebbero un ruolo secondario rispetto a quelle etiopi, le prime furono accusate di non aver avvisato, in modo efficace, i civili presenti nelle zone di guerra, di aver impedito i soccorsi, saccheggiato le propriet\u00e0 e maltrattato i detenuti durante degli arresti di massa. Le truppe etiopi furono anch'esse accusate di aver sparato, in modo indiscriminato, colpi di mortaio, razzi e proiettili in zone densamente popolate, saccheggiato le propriet\u00e0 e, in certe situazioni, praticato esecuzioni sui civili. A partire da maggio furono molti gli attentati islamici diretti contro i funzionari governativi somali.\nNel dicembre 2007, l'Unione delle corti islamiche mise in ritirata le truppe etiopi dalla base militare di Guriel e continu\u00f2 ad avanzare verso l'importante citt\u00e0 portuale di Chisimaio. Nel febbraio 2008 gli insorgenti del gruppo Al-Shabaab, in precedenza attivi con attentati terroristici a Mogadiscio, occuparono la citt\u00e0 meridionale di Dinsor, minacciando di raggiungere Baidoa, sede del Parlamento.\nIl 3 marzo 2008, gli Stati Uniti lanciarono un raid aereo su Dobley, ritenendola occupata da estremisti islamici. A maggio, le forze dell'Unione delle corti islamiche giunsero in vista di Chisimaio, ma non arrivarono ad occupare la citt\u00e0.\nAccordo di Gibuti e Governo di coalizione.\nIl 31 maggio, i rappresentanti del Governo federale di transizione accettarono di partecipare, con la mediazione dell'ex-Inviato Speciale dell'ONU per la Somalia, Ahmedou Ould-Abdallah, a dei colloqui di pace a Gibuti con una parte dell'ICU, riunitasi nel partito Alleanza per la Riliberazione della Somalia (ARS) col sostegno dell'opposizione parlamentare al Presidente Yusuf Ahmed. La conferenza si chiuse con la firma di un accordo, che prevedeva il ritiro delle truppe etiopi in cambio della fine delle ostilit\u00e0 da parte dell'ICU. Il Parlamento federale venne ampliato fino a 550 posti, per permettere l'ingresso dei membri dell'ARS.\nIn questo modo la fazione Al-Shabaab rimase in controllo di Baidoa e della regione di Bai, mentre a Mogadiscio si form\u00f2 una nuova coalizione di governo, che comprendeva una parte del GFT, cio\u00e8 l'opposizione al Presidente Yusuf Ahmed, e la fazione moderata dell'Unione delle Corti islamiche, guidata dal leader Sharif Sheikh Ahmed, che in questo modo ottenne una legittimit\u00e0 istituzionale confluendo nel Partito dell'Alleanza per la Riliberazione della Somalia.\nRitiro dell'Etiopia e dimissioni di Yusuf Ahmed.\nLa fazione dell'ICU ostile agli accordi continu\u00f2 i combattimenti, giungendo a scontrarsi con le forze etiopi presso Belet Uen, ma a luglio queste decisero di ritirarsi.\nA dicembre 2008, l'Etiopia annunci\u00f2 il ritiro completo delle proprie truppe dalla Somalia, lasciando un contingente della Missione dell'Unione Africana in Somalia composto di soli 3400 soldati del Burundi e dell'Uganda, notevolmente sottorganico per aiutare il fragile Governo federale di transizione somalo.\nDi fronte al ritiro delle truppe etiopi dalla Somalia, ed all'affermazione delle forze ribelli nel Sud, il Presidente Abdullahi Yusuf Ahmed si trov\u00f2 obbligato dalla mancanza di fondi e risorse umane, dall'embargo internazionale sulle armi che rendeva difficile ricostruire una forza di sicurezza nazionale, e dall'indifferenza della comunit\u00e0 internazionale, a gravare sul governo regionale autonomo del Puntland per inviare nuove truppe verso Mogadiscio e nel sud, sguarnendo cos\u00ec il Puntland che divenne vulnerabile ad attacchi di pirati e terroristi.\nInfine, il 29 dicembre 2008, in un discorso al Parlamento, trasmesso anche alla Radio nazionale, il Presidente Yusuf Ahmed annunci\u00f2 le proprie dimissioni, esprimendo il rammarico per non aver adempiuto al mandato del suo governo di terminare la guerra civile somala ed accusando la comunit\u00e0 internazionale di non aver adeguatamente sostenuto gli sforzi fatti in tal senso, lasciando l'incarico \"ad interim\" al Presidente del Parlamento Madobe.\nElezione di Sherif Ahmed.\nDopo che il 25 gennaio 2009 le truppe etiopi ebbero completato il loro ritiro dalla Somalia, il 30 gennaio si tennero nuove elezioni presidenziali, che risultarono nell'elezione a Presidente dello stesso Sharif Sheikh Ahmed, risultato vincitore su Maslah Mohamed Siad, figlio dell'ex presidente Barre, e su Nur Hassan Hussein, Primo Ministro uscente nominato da Yusuf.\nL'ala pi\u00f9 radicale dell'Unione delle Corti Islamiche, guidata da Hassan Dahir Aweys, continu\u00f2 la lotta armata senza riconoscere la legittimit\u00e0 del Governo federale di transizione, accanto agli altri movimenti islamisti radicali come Al-Shabaab.\nDopo l'elezione di Sherif Ahmed (2009-2012).\nIl Governo assediato a Mogadiscio.\nIl Presidente Sheikh Ahmed, in un incontro a Gibuti il 13 febbraio nomin\u00f2 il Primo ministro Sharmarke, del clan Darod, quale figura di mediazione tra il precedente Governo di Yusuf e le Corti islamiche, che ne approvarono la nomina. Questi form\u00f2 un Governo di ampia coalizione, composto di membri del GFT e dell'ICU, che in marzo si trasfer\u00ec nella sede di Mogadiscio, mentre gli islamisti di Al-Shabaab, che avevano gi\u00e0 preso Baidoa, non riconobbero neanche il nuovo Governo di coalizione e continuarono ad avanzare contro il GFT, accerchiando Mogadiscio. Il GFT ingaggi\u00f2 contro di loro le proprie truppe assistite da quelle dell'Unione africana (AMISOM).\nIl 7 maggio 2009, gli Al-Shabaab attaccarono Mogadiscio conquistandone molti quartieri, confinando il GFT in un'area di pochi km\u00b2, al di fuori della quale proseguivano i combattimenti e gli attentati contro esponenti del Governo. Vi furono tensioni anche nel nord del Paese, che sfociarono a volte in scontri armati, tra la regione indipendentista del Somaliland e quella autonoma ma favorevole al GFT del Puntland.\nIl GFT rimase accerchiato in pochi palazzi di Mogadiscio anche nel 2010, affrontando nel contempo anche una crisi istituzionale in aprile tra il Presidente del Parlamento Madobe, della fazione dell'ex Presidente Yusuf, e il Primo Ministro Sharmarke, che port\u00f2 alle dimissioni di Madobe Anche il Presidente Sharif Ahmed tent\u00f2 di convincere il premier Sharmarke a dimettersi, minando la credibilit\u00e0 gi\u00e0 debole del Governo, tanto che l'intero GFT parve prossimo al collasso. Il 23 agosto, gli Al-Shabaab riuscirono a irrompere nella sede del GFT a Mogadiscio, fucilando 4 deputati del Governo assieme ad altre 29 persone. A settembre, gli Al-Shabaab giunsero a soli 100 m dal palazzo del Presidente Sharif Ahmed, che abbandon\u00f2 Mogadiscio, mentre molti deputati e ministri si erano gi\u00e0 trasferiti all'estero a Nairobi. Il Governo in esilio approv\u00f2 una bozza di Costituzione sotto gli auspici dell'ONU, mentre il Primo Ministro Sharmarke, sempre pi\u00f9 politicamente isolato, fu costretto a dimettersi il 21 settembre, lasciando il GFT nelle mani dell'ONU, dell'UA e dell'IGAD. Il 14 ottobre 2010 fu nominato come nuovo Primo Ministro Mohamed Abdullahi Mohamed, con l'appoggio dell'ONU, ma ritenuto dagli islamisti espressione di interessi stranieri.\nAccordi di Kampala e Operazione Linda Nchi.\nNel giugno 2011, il Presidente Sharif Ahmed e il Presidente del Parlamento Sharif Hassan, in esilio a Kampala, in Uganda, sotto la supervisione del Presidente ugandese Yoweri Museveni e dell'inviata dell'ONU Augustine Mahiga, strinsero un accordo che prevedeva le dimissioni del premier Mohamed e nuove elezioni, suscitando forti proteste per rivendicare la sovranit\u00e0 della Somalia, nella capitale Mogadiscio, a Gallacaio, Beled Hawo, e nelle comunit\u00e0 somale all'estero a Il Cairo, Nairobi, Johannesburg, Sydney, Londra, Roma, Stoccolma, Minneapolis e Toronto. Il Presidente Sherif Ahmed, parlando a Radio Mogadiscio, invit\u00f2 l'esercito a gestire la situazione, salvo poi chiedere il rilascio dei manifestanti detenuti, e condann\u00f2 le proteste come \"illegali\", paventando inoltre la possibilit\u00e0 di attentati di Al-Shabaab. Infine il 19 giugno il Primo Ministro Mohamed fu costretto a dimettersi e sostituito da Abdiweli Mohamed Ali.\nGli islamisti di Al-Shabaab denunciarono l'accaduto come prova dell'ingerenza dell'Uganda nella politica somala, dichiarando di continuare a non riconoscere il GFT e di voler cacciare dal Paese le truppe ugandesi dell'Unione africana (AMISOM). Tuttavia nell'estate del 2011 una terribile carestia si abbatt\u00e9 sulla Somalia, spingendo gli Al-Shabaab a ritirarsi da Mogadiscio. \nIl nuovo premier, Abdiweli Mohamed Ali, strinse un accordo anche con il gruppo islamista Ahlu Sunna wal Jamaa, le cui milizie affiancarono le truppe somale e quelle dell'Unione africana in una coalizione contro gli Al-Shabaab. Il 6 agosto 2011 il GFT riprese il controllo dell'intera citt\u00e0 di Mogadiscio, sbloccando cos\u00ec lo stato di assedio della citt\u00e0 che perdurava da anni, ed iniziando una controffensiva per riprendere il controllo del sud del Paese.\nA seguito di incontri preparatori a Dobley tra ufficiali somali e kenioti, ad ottobre fu avviata un'operazione militare congiunta contro gli Al-Shabaab tra forze armate keniote e somale, guidata ufficialmente dall'esercito somalo, denominata operazione \"Linda Nchi\" (ossia \"proteggere il Paese\" in lingua swahili). Le truppe del Kenya vennero in seguito formalmente integrate nella missione internazionale AMISOM dell'Unione africana. Grazie alla nuova coalizione internazionale contro gli Al-Shabaab, il GFT riprese possesso, nel corso del 2012, di Belet Uen, Oddur, Afgoi, Afmad\u00f9.\nIl Governo del premier Ali fu impegnato anche nell'organizzare la roadmap per la fine del Governo federale di transizione e la nascita della Repubblica Federale, che avvenne in agosto con la promulgazione della Costituzione.\nAlle successive elezioni presidenziali del 10 settembre 2012, si candidarono, oltre al presidente uscente Sherif Ahmed, il premier uscente Abdiweli Mohamed Ali, e il leader politico Hassan Sheikh Mohamud, fondatore del ramo somalo dei Fratelli Musulmani, che risult\u00f2 eletto.\nPresidenza Hassan Sheikh Mohamud (2012-2017).\nEstensione della missione AMISOM.\nAll'indomani della sua elezione, il Presidente Hassan Sheikh Mohamud sub\u00ec un attentato, rivendicato dagli Al-Shabaab, legati alla rete di Al Qaida. Il Presidente annunci\u00f2 di voler proseguire gli sforzi del suo predecessore Sharif Sheikh Ahmed contro gli Al-Shabaab, giovandosi del sostegno delle truppe keniote e dell'Unione africana al ricostituendo esercito somalo. Sotto la sua presidenza si ottenne la liberazione della strategica citt\u00e0 di Chisimaio, che era divenuta la capitale dei territori governati dagli islamisti e la loro principale fonte di reddito nel settembre 2012, e quella di Giohar in dicembre.\nAlla fine del 2012, l'inviata dell'ONU Augustine Mahiga dichiar\u00f2 che circa l'85% dei territori contesi erano ormai sotto il controllo del governo somalo, ma esort\u00f2 anche a rinnovare l'impegno della missione dell'Unione africana fintanto che le forze di sicurezza della Repubblica Federale Somala non avessero completato il processo di formazione. Il Governo federale deteneva il controllo di tutti i maggiori centri urbani, ma molte zone rurali erano ancora controllate dagli Al-Shabaab, dove i miliziani sfuggivano al controllo del governo nascondendosi tra la popolazione.\nPertanto il Consiglio di sicurezza delle Nazioni Unite rinnov\u00f2 per un altro anno il mandato della missione AMISOM, e con la risoluzione 2093 del 6 marzo 2013 sospese per un anno l'embargo sulle armi leggere alla Somalia, che vigeva dal '91, cos\u00ec da consentire la ricostituzione dell'esercito nazionale.\nA partire da settembre 2013, su richiesta del Governo federale, fu installata a Mogadiscio una base militare degli Stati Uniti, con funzioni di supporto alla pianificazione delle operazioni militari da parte delle forze somale. Il 5 ottobre, la Marina militare degli USA lanci\u00f2 un attacco mirato contro un capo di Al-Shabaab nella citt\u00e0 costiera di Brava, a sud di Mogadiscio, pur fallendo l'obiettivo della sua cattura.\nA novembre 2013, anche l'Etiopia, che continuava ad avere 8000 soldati impegnati nel Sud della Somalia contro gli Al-Shabaab, formalizz\u00f2 la richiesta di inquadrare i propri soldati nell'ambito della Missione dell'Unione africana in Somalia, suscitando il plauso del Governo somalo. Con risoluzione 2124 del 2014, il Consiglio di sicurezza delle Nazioni Unite autorizz\u00f2 quindi l'ampliamento dell'organico dell'AMISOM di altre 4'000 unit\u00e0, consentendo, accanto ai contingenti gi\u00e0 in essere di Gibuti, Burundi, Sierra Leone, Kenya e Uganda, la formazione di un sesto contingente dell'Etiopia, che ebbe la responsabilit\u00e0 delle operazioni nelle regioni meridionali di Ghedo, Bakool e Bai.\nNel dicembre 2013, intanto, il premier Shirdon fu sfiduciato dal Parlamento somalo, e al suo posto fu nominato Abdiweli Sheikh Ahmed.\nOperazione Oceno Indiano.\nIl Presidente Hassan Sheikh Mohamud, al Summit dell'Unione africana tenutosi ad Addis Abeba nel gennaio 2014, chiese un prolungamento per un altro anno del mandato per l'acquisto di armi stabilito dalle Nazioni Unite, in scadenza a marzo; tuttavia un rapporto del febbraio 2014 del Gruppo di monitoraggio ONU su Somalia ed Eritrea denunci\u00f2, oltre alle difficolt\u00e0 per gli osservatori nell'accedere ai depositi di armi e nell'ottenere informazioni, la scoperta di abusi sistematici da parte di alti ufficiali somali, tra cui un consigliere chiave del Presidente, che consentivano la distrazione delle armi dalle costituende forze di sicurezza nazionali per venderle a capi fazione e miliziani di Al-Shabaab. Le accuse furono negate dal Capo di Stato maggiore dell'esercito, Dahir Adan Elmi, dichiarando di aver acquistato armamenti in due occasioni a seguito della rimozione dell'embargo sulle armi, e che i miliziani di Al-Shabaab possedevano altri canali per rifornirsi di armi e utilizzavano altri tipi di armi, soprattutto ordigni esplosivi.\nIn febbraio, inoltre, il nuovo premier somalo Abdiweli Sheikh Ahmed incontr\u00f2 ad Addis Abeba il suo omologo etiope Haile Mariam Desalegn, elogiando il ruolo dell'Etiopia nel processo di stabilizzazione della Somalia e nella lotta agli Al-Shabaab, e la decisione dei militari etiopi di entrare nell'AMISOM, ed auspicando un rafforzamento delle relazioni tra i due Paesi.\nA marzo, le forze di sicurezza somale e quelle dell'AMISOM lanciarono un'intensa operazione militare contro gli Al-Shabaab nella Somalia meridionale, conquistando le citt\u00e0 di Rab Dhure, Hudur, Wajid e Burdhbo ed attuando nei territori liberati interventi di supporto all'amministrazione locale e alla sicurezza, dislocando in ciascuna citt\u00e0 un vice ministro e dei religiosi per coordinare e supervisionare le iniziative del governo; il 26 marzo il numero di citt\u00e0 liberate sal\u00ec a dieci, tra cui Coriolei ed El Bur. Il Rappresentante Speciale dell'ONU per la Somalia Nicholas Kay descrisse l'avanzata militare come l'offensiva pi\u00f9 importante, e geograficamente estesa, da quando le truppe dell'Unione Africana avevano incominciato le loro operazioni nel 2007.\nNell'agosto 2014 part\u00ec una seconda operazione militare, l'operazione \"Oceano Indiano\", con l'obiettivo di rimuovere gli ultimi nuclei di resistenza dal sud del Paese. A fine agosto, la grande maggioranza delle citt\u00e0 somale erano ormai sotto controllo dell'esercito somalo e delle forze alleate dell'AMISOM, incluso il villaggio di Buulo Mareer, e l'avanzata proseguiva verso la citt\u00e0 di Brava, principale roccaforte di Al-Shabaab dopo la caduta di Chisimaio. Anche se l'organizzazione perdeva il controllo del territorio, la sua capacit\u00e0 di eseguire attentati terroristici era ancora notevole.\nNel corso di una missione contro gli Al-Shabaab, il 1\u00ba settembre 2014 un drone statunitense uccise Moktar Ali Zubeyr, leader dell'organizzazione, infliggendo una significativa perdita da un punto di vista sia simbolico che operativo, tanto che il governo somalo concesse per 45 giorni l'amnistia per tutti i membri moderati del gruppo terroristico. Analisti politici suggerirono che la morte del leader di Al-Shabaab avrebbe portato alla frammentazione e dissoluzione del gruppo. Il 3 ottobre 2014, Al-Shabaab abbandon\u00f2 la citt\u00e0 di Brava ripiegando all'interno.\nOffensiva Jubba Corridor.\nNel dicembre 2014, intanto, anche il premier Abdiweli Sheikh Ahmed fu sfiduciato dal Parlamento somalo, e il Presidente Hassan nomin\u00f2 nuovamente Sharmarke. Questi dichiar\u00f2 di voler formare un Governo di ampia base, con obiettivi in continuit\u00e0 con il governo precedente, e che la lotta contro gli Al-Shabaab era una priorit\u00e0 anche del nuovo governo. Il 9 giugno 2015, dichiar\u00f2 di prevedere la fine del gruppo terroristico entro l'anno, pur aggiungendo che per affrontare le cause profonde del conflitto, quelle che portavano molti giovani ad arruolarsi, sarebbe servito molto pi\u00f9 tempo.\nIl 26 giugno 2015 gli Al-Shabaab attaccarono la base militare dell'Unione africana a Lego uccidendo 50 soldati. Il 17 luglio, le forze dell'AMISOM, composte da soldati kenioti, etiopi e somali, lanciarono in risposta un'offensiva contro gli Shabaab, detta \"Jubba Corridor\", per riconquistare le regioni di Ghedo e Bai, espugnando la citt\u00e0 di Bardera il 22 luglio, un bastione degli Shabaab da sette anni, e quella di Dinsor il 24 luglio. Al termine dell'offensiva, il 6 agosto, il comandante della missione dichiar\u00f2 che erano stati uccisi oltre 300 combattenti di Al-Shabaab. Nonostante le perdite, il 1\u00ba settembre gli Shabaab assaltarono la base dell'Unione africana a Genale uccidendo 50 soldati, e nei giorni seguenti ripresero il controllo delle citt\u00e0 di El Saliindi, Kuntuwarey e Buqda.\nA ottobre 2015, uno dei principali capi di Al-Shabaab, Abdiqadir Mumin, annunci\u00f2 di affiliarsi allo Stato Islamico, stabilendosi nel Puntland con 50-100 combattenti, a seguito di contrasti con la leadership di Al-Shabaab. Il 14 marzo 2016, anche Al-Shabaab fece per la prima volta un'incursione nel Puntland, conquistando la citt\u00e0 di Gard, con gravi conseguenze umanitarie.\nIl 16 gennaio 2016 gli Al-Shabaab attaccarono la base dell'Unione africana di El-Adde, nella regione di Ghedo, uccidendo 60 soldati; il 5 febbraio, occuparono la citt\u00e0 portuale di Merca, a 45\u00a0km da Mogadiscio, abbandonata dalle truppe dell'AMISOM, causando gravi danni alla popolazione, ma ne furono cacciati il giorno seguente.\nNel 2016 gli Stati Uniti intensificarono la collaborazione con il governo somalo e le forze dell'Unione africana nella lotta al terrorismo islamico e nelle operazioni contro i posti di blocco illegali di questi gruppi sul territorio, con circa 50 operativi dislocati in diverse localit\u00e0 della Somalia meridionale coordinati dal quartier generale a Mogadiscio: il 5 marzo gli USA condussero un massiccio bombardamento con aerei e droni su un campo di Al-Shabaab a 200\u00a0km a nord di Mogadiscio, \"Camp Raso\", uccidendo circa 100-150 combattenti, il 9 marzo truppe speciali statunitensi affiancarono l'esercito somalo nell'attacco alla citt\u00e0 di Audegle, controllata da Al-Shabaab, catturando diversi combattenti, pur senza riuscire a liberare la citt\u00e0, l'11 aprile eseguirono un raid mirato a Chisimaio uccidendo 10 combattenti di Al-Shabaab ritenuti una minaccia imminente per le forze USA presenti sul territorio; il 10 maggio, coordinarono truppe somale in una missione mirata contro alcuni combattenti di Al-Shabaab che preparavano un attacco a una base AMISOM, il 12 maggio truppe dell'AMISOM attaccarono un posto di blocco illegale di Al-Shabaab a ovest di Mogadiscio, il 13 maggio gli USA eseguirono un raid mirato contro 3 combattenti di Shabaab, il 31 maggio coordinarono truppe somale in una missione mirata contro due importanti membri di Al-Shabaab, Mohamud Dulyadeyn, ritenuto la mente dell'attacco all'universit\u00e0 di Garissa dell'aprile 2015, e Maalim Daud, capo dell'intelligence del gruppo, che furono uccisi assieme ad altri 16 combattenti; il giorno seguente Al-Shabaab rispose facendo esplodere un'autobomba all'Hotel Ambassador di Mogadiscio, uccidendo 15 civili, tra cui due parlamentari, e il 9 giugno assalt\u00f2 un campo militare dell'Unione africana a Halgan, difeso dalle truppe etiopi ivi stanziate.\nIl 17 luglio 2016 gli Al-Shabaab attaccarono il villaggio di Wardinle, presso Baidoa, scontrandosi con le truppe etiopi dell'AMISOM e causando la morte di 14 civili. Il 3 agosto, un contigente di truppe scelte statunitensi affianc\u00f2 militari somali in un'operazione contro un posto di blocco illegale di Al-Shabaab a Saakow.\nIl 21 agosto gli Al-Shabaab fecero esplodere due bombe a Gallacaio, causando almeno 10 morti; il 19 settembre un attentatore suicida di Al-Shabaab uccise a Mogadiscio il generale somalo Mohamed Roble Jimale Gobale e quattro guardie del corpo.\nIl 26 settembre, gli USA coordinarono truppe somale in un'operazione a Chisimaio contro gli Al-Shabaab, uccidendo 9 combattenti; due giorni dopo, soldati statunitensi affiancarono truppe somale in un'operazione a Gallacaio contro gli Al-Shabaab, uccidendo 4 combattenti; il giorno seguente, gli USA eseguirono un raid nello Stato di Galmudugh, uccidendo per errore 22 civili ed alcuni soldati somali, suscitando la protesta dell'amministrazione regionale.\nA ottobre, dopo il ritiro delle truppe etiopi dalla citt\u00e0 di Halgan, gli Al-Shabaab occuparono la citt\u00e0, e i villaggi di el-Ali e Moqokori, nella regione dell'Hiran.\nIl 26 ottobre, combattenti affiliati allo Stato Islamico presero il controllo della citt\u00e0 portuale di Candala, nel Puntland, ma le forze armate del Puntland li respinsero a seguito di scontri armati che si svolsero dal 10 novembre al 7 dicembre.\nIl 27 gennaio 2017, combattenti di Al-Shabaab attaccarono un campo militare dell'AMISOM a Kolbiyow.\nPresidenza Mohamed Abdullahi Mohamed (2017-).\nL'8 febbraio 2017 fu eletto presidente della Repubblica Mohamed Abdullahi Mohamed, il quale nomin\u00f2 il 1\u00ba marzo Hassan Ali Khayre come Primo Ministro.\nIl 30 marzo 2017, il presidente statunitense Donald Trump firm\u00f2 un decreto per dichiarare la Somalia \"area di ostilit\u00e0 attive\", autorizzando cos\u00ec il Comando degli Stati Uniti in Africa (AFRICOM) ad eseguire operazioni di antiterrorismo con minore tutela verso i civili. Da allora sono aumentati sia i bombardamenti offensivi mirati che l'entit\u00e0 delle forze speciali statunitensi impiegate in Somalia, cos\u00ec come quella delle truppe convenzionali con compiti di formazione ed edificazione delle forze di difesa nazionale. Il comandante dell'AFRICOM, gen. Thomas Waldhauser, dichiar\u00f2 che l'obiettivo era fornire alle forze di sicurezza somale la capacit\u00e0 di operare da sole entro il 2021.\nAnche la Turchia install\u00f2 una propria base militare presso Mogadiscio, con almeno 500 soldati deputati all'addestramento dell'esercito somalo, operativa da agosto.\nIl 4 maggio 2017 una squadra speciale della marina americana support\u00f2 l'esercito somalo in una missione mirata, a 60\u00a0km ad ovest di Mogadiscio, contro miliziani di Al-Shabaab gi\u00e0 responsabili di attacchi terroristici a Mogadiscio, durante la quale oltre a tre miliziani Al-Shabaab, tra cui Moalin Osman Abdi-Badil, membro dell'intelligence dell'organizzazione, perse la vita anche un soldato americano ed altri due furono feriti.\nRaid aerei dell'AFRICOM.\nI raid aerei statunitensi nel 2017 contribuirono a ridurre la capacit\u00e0 di Al-Shabaab di condurre nuovi attacchi, come quello l'11 giugno presso Sakow, che uccise 8 miliziani chiave dell'organizzazione, quello del 23 luglio diretto contro Ali Jabal, comandante di Al-Shabaab nel Benadir, ritenuto la mente degli attacchi terroristici a Mogadiscio, ucciso da un successivo raid il 30 luglio a Tortoroow, il 10 agosto un quarto raid con drone uccise un altro leader di Al-Shabaab, il 17 agosto un raid uccise 7 miliziani di Al-Shabaab a Gelib, mentre erano impegnati in uno scontro a fuoco con soldati somali, il 3 novembre due raid con droni a Buqa, 60\u00a0km N di Candala, uccisero diversi miliziani dello Stato Islamico in Somalia, altri 5 raid con droni nei giorni 9-12 novembre uccisero 36 miliziani di Al-Shabaab e 4 miliziani dell'ISIS, tra cui il responsabile di un attacco a un convoglio militare americano-somalo a Gado, il 14 novembre un raid con drone a 100\u00a0km NW di Mogadiscio uccise diversi miliziani di Al-Shabaab, a dicembre un raid su un campo di addestramento di Al-Shabaab, a 200\u00a0km NW di Mogadiscio, uccise oltre 100 miliziani dell'organizzazione, un altro raid il 24 dicembre ne uccise 13. In totale i raid americani nel periodo 30 marzo-31 dicembre 2017 furono 34, consentendo di ridurre il numero di miliziani di Al-Shabaab a 3.000-6.000 e quelli dell'ISIS a 250.\nSebbene alcuni analisti ne mettano in dubbio l'efficacia, in quanto non seguiti da azioni supplementari e riscontri sul terreno, i raid statunitensi contro gli Al-Shabaab proseguirono nel 2018, con un totale di 15 nel periodo gennaio-maggio, tra i quali l'11 aprile a Jana Cabdalle, a 50\u00a0km NW di Chisimaio, neutralizzando un'autobomba di Al-Shabaab, il 31 maggio a 50\u00a0km SW di Mogadiscio, uccidendo 12 miliziani, il 2 giugno a Bosaso, nel Puntland, uccidendo 27 miliziani. Negli stessi mesi proseguirono anche le operazioni dell'esercito somalo contro i posti di blocco illegali realizzati da Al-Shabaab per estorcere tasse alla popolazione, come il 12 maggio presso Gialalassi nella regione di Hiran, che port\u00f2 all'uccisione di 13 miliziani.\nI raid statunitensi contro Al-Shabaab proseguirono anche nei restanti mesi del 2018, raggiungendo un totale di 47 nel periodo gennaio-dicembre, ed ulteriori 24 nel periodo gennaio-febbraio 2019.\nAttentati e guerriglia di Al-Shabaab.\nLa capacit\u00e0 di Al-Shabaab di compiere attentati e operazioni di guerriglia apparve tuttavia ancora notevole. Tra gli attentati realizzati nel 2017, il pi\u00f9 grave fu quello del 17 ottobre a Mogadiscio, che provoc\u00f2 oltre 300 vittime civili nella capitale. \nTra gli attacchi di Al-Shabaab del 2018, si verific\u00f2 il 23 febbraio l'esplosione di due autobombe a Mogadiscio, che causarono 38 vittime, il 1\u00ba marzo l'esplosione di un'autobomba in un posto di blocco dell'esercito somalo a 15\u00a0km da Mogadiscio, che uccise 2 soldati e ne fer\u00ec 5, il 2 marzo un'imboscata contro un convoglio militare a Balad, 30\u00a0km N di Mogadiscio, che uccise 5 soldati e un ordigno contro la base militare di Afgoi che ne uccise altri 5; il 2 aprile l'assalto contemporaneo di tre basi AMISOM, a Coriolei, Bulomarer e Golweyn, uccidendo negli scontri 6 soldati ugandesi ma subendo anche la perdita di 36 miliziani; il 12 aprile un attentato terroristico nello stadio di calcio di Brava, che fece 5 vittime, il 23 aprile l'assalto alla base AMISOM di Arbaow/Elasha Biyahawas, alla periferia di Mogadiscio, il 24 aprile l'assalto con ordigni e scontro a fuoco alle truppe AMISOM ad el-Waregow, presso Merca, il 9 maggio l'esplosione di un ordigno stradale nel mercato di Wanlaweyn, 90\u00a0km a NW di Mogadiscio, che caus\u00f2 11 vittime e 15 feriti, il 10 maggio quella di un ordigno stradale contro un veicolo militare, che fece 10 vittime e 2 feriti, il 12 maggio di un ordigno nel mercato di Bulomarer che fece 4 vittime e 5 feriti.\nAl-Shabaab riprese le ostilit\u00e0 l'8 giugno con l'attacco alle truppe somale presso el-Wak e l'uccisione di un soldato in un mercato a Afgoi, seguito dall'attacco alla base militare di Sanguni che caus\u00f2 3 vittime e 4 feriti, ed alle truppe somale a Teed, 30\u00a0km a N di Huddur (regione di Bakool), che caus\u00f2 5 vittime e 3 feriti; il 1\u00ba luglio attacc\u00f2 la base dell'Unione africana di Halane, presso Mogadiscio, causando 5 morti e 10 feriti, il 14 luglio realizz\u00f2 un duplice attentato kamikaze al Ministero dell'Interno a Mogadiscio, che caus\u00f2 10 vittime e 20 feriti nel successivo scontro armato, ed alla residenza del Commissario di Polizia di Baidoa, che fece 4 vittime e 3 feriti, e il 15 luglio fece esplodere due autobombe contro il Palazzo Presidenziale a Mogadiscio."}
{"id": "2130059", "revid": "6923", "url": "https://it.wikipedia.org/wiki?curid=2130059", "title": "Parlamento federale di transizione", "text": "Il Parlamento federale di transizione della Repubblica Somala (in somalo: \"Golaha Shacabka Federaalka Kumeelgaarka ee Jamhuuriyada Soomaaliya\") \u00e8 stata un'assemblea legislativa istituita in Somalia nel 2004 allo scopo di redigere una nuova Costituzione e di condurre il Paese verso la stabilit\u00e0.\nStoria.\nAntefatti.\nDopo la caduta del regime di Siad Barre, nel gennaio 1991, la Somalia era precipitata in una sanguinosa guerra civile tra i signori della guerra locali: le principali fazioni in conflitto erano quella di Ali Mahdi, che era stato eletto Presidente ad interim, e quella che faceva capo al generale Aidid. Nel dicembre 1992, le vaste proporzioni del conflitto avevano indotto l'ONU ad intervenire militarmente nella regione, ma l'esito della missione, conclusasi due anni dopo, si era rivelato fallimentare.\nDopo la morte di Aidid, avvenuta nel 1996, si erano manifestati diversi tentativi di riappacificazione del Paese.\nUn esito significativo fu raggiunto in occasione della conferenza di Gibuti del 2000, quando le varie fazioni si accordarono sull'istituzione di un Governo nazionale di transizione; il nuovo organismo, pur non riuscendo ad esercitare un effettivo controllo su tutto il territorio del Paese, pose le basi per la graduale riedificazione dell'architettura statale. In questo quadro si giunse, nel 2004, all'istituzione di un Governo federale di transizione, con il compito di redigere una nuova Costituzione provvisoria.\nIl primo punto dell'accordo port\u00f2 all'elezione di un'assemblea legislativa, in grado di rappresentare tutti i clan e le fazioni presenti nel Paese. La designazione dei singoli membri del Parlamento avvenne in base alla consistenza dei vari clan e sottoclan: Habr Ghedir e Abgal (che insieme formavano il clan degli Hauia), Dir, Darod e Isaaq, ai quali si aggiungevano diversi gruppi minori. L'assemblea si componeva di 275 membri, di cui 61 erano attribuiti a ciascuno dei quattro maggiori gruppi etnici e 31 restavano suddivisi tra tutti gli altri clan.\nInsediamento.\nPer motivi di sicurezza il Parlamento si riun\u00ec per la prima volta in Kenya, mentre, a partire dal 2006, fu convocato a Baidoa ed infine a Mogadiscio.\nTra i deputati del nuovo Parlamento vi furono: Hussein Farrah Aidid, figlio del generale Aidid; Hassan Abshir Farah, gi\u00e0 Primo ministro dal 2001 al 2003; Mohamed Omar Habeb Dhere, signore della guerra; Osman Ali Atto, braccio destro di Aidid. Il primo atto del nuovo Parlamento fu l'elezione di Abdullahi Yusuf Ahmed alla carica di Presidente della Repubblica Somala; il governo fu invece affidato a Ali Mohammed Ghedi.\nIl 27 novembre 2008 il governo giunse ad un accordo con i gruppi islamici ribelli, in modo da garantire loro una maggiore rappresentativit\u00e0 in Parlamento. Il numero di seggi fu portato a 550: 475 attribuiti ai clan somali (due terzi dei quali spettanti ai gruppi maggiori); i restanti 75 da assegnare a personalit\u00e0 indipendenti. Dopo le dimissioni di Yusuf Ahmed dalla carica di Presidente, inoltre, il Parlamento elesse come nuovo capo dello Stato Sharif Sheikh Ahmed, leader dell'Alleanza per la Riliberazione della Somalia, formazione islamista.\nL'assemblea ha concluso i suoi lavori il 1\u00ba agosto 2012, attraverso l'approvazione della nuova Costituzione. Si \u00e8 quindi proceduto alla formazione del nuovo Parlamento federale e alla nascita di un nuovo Governo."}
{"id": "2130061", "revid": "287204", "url": "https://it.wikipedia.org/wiki?curid=2130061", "title": "Hermodr", "text": ""}
{"id": "2130063", "revid": "51323", "url": "https://it.wikipedia.org/wiki?curid=2130063", "title": "Hermodur", "text": ""}
{"id": "2130065", "revid": "51323", "url": "https://it.wikipedia.org/wiki?curid=2130065", "title": "Hermod", "text": ""}
{"id": "2130079", "revid": "260676", "url": "https://it.wikipedia.org/wiki?curid=2130079", "title": "Fortezza (Magic)", "text": "Fortezza, (\"Stronghold\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 2 marzo 1998, \u00e8 il secondo set di tre del \"blocco di Tempesta\", che comprende anche \"Tempesta\" ed \"Esodo\".\nCaratteristiche.\n\"Fortezza\" \u00e8 composta da 143 carte, stampate a bordo nero, cos\u00ec ripartite:\nIl simbolo dell'espansione \u00e8 un cancello, e si presenta in bianco e nero indipendente dalla rarit\u00e0 delle carte.\n\"Fortezza\" \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\n\"Fortezza\" fu presentata in tutto il mondo durante i tornei di prerelease il 21 febbraio 1998, in quell'occasione venne distribuita una speciale carta promozionale: il \"Redivivo\".\nNel set sono state ristampate le seguenti carte da precedenti:\nNovit\u00e0.\n\"Fortezza\" non propone nuove abilit\u00e0 ma sviluppa quelle gi\u00e0 introdotte nel set precedente, come \"Riscatto\" e \"Ombra\". Inoltre le meccaniche legate ai \"Pungiglioni\" vengono sviluppate rendendo molto forte questo tipo di creatura."}
{"id": "2130080", "revid": "1305772", "url": "https://it.wikipedia.org/wiki?curid=2130080", "title": "Alleanza per la Riliberazione della Somalia", "text": "L'Alleanza per la ri-liberazione della Somalia in sigla ARS \u00e8 stata un'organizzazione creata nel settembre 2007, a seguito della sconfitta dell'Unione delle Corti islamiche, dalla fusione degli islamisti somali reduci da tale organizzazione con i capi dell'opposizione al Governo federale di transizione della Somalia. Le opposizioni si incontrarono ad Asmara in Eritrea e si unirono contro il Governo federale di transizione somalo a seguito di quella che consideravano come un'occupazione della Somalia da parte dell'Etiopia e del Governo federale di transizione.\nComposizione.\nQuesta alleanza raggruppava tutti gli oppositori al regime del Presidente della Somalia, Abdullahi Yusuf Ahmed. \nVi erano diversi personaggi importanti della politica somala: Sharif Sheikh Ahmed, gi\u00e0 capo dell'Unione delle corti islamiche, Hassan Dahir Aweys, gi\u00e0 dirigente del movimento islamista Al-Ittihad al-Islami, e Hussein Mohamed Farah, figlio del defunto generale Mohamed Farrah Aidid. Vi erano inoltre capi dell'opposizione somala, come l'ex Portavoce del Parlamento federale di transizione, Sharif Hassan Sheikh Aden, e l'ex Primo Ministro del Governo federale di transizione, Hussein Mohamed Farrah. \nIl raggruppamento riuniva membri della dissolta Unione delle Corti islamiche e capi dell'opposizione somala, per un totale di circa 400 rappresentanti, che approvarono una costituzione e formarono un partito politico.\nLa Direzione del Partito fu composta da 191 membri e presieduta da Sharif Hassan Sheikh Aden. \nObiettivi.\nL'obiettivo iniziale dell'ARS fu di proporre una soluzione differente alla guerra civile somala che durava dalla fine della dittatura di Mohammed Siad Barre nel 1991. \nDopo la sconfitta dell'Unione delle corti islamiche, che aveva detenuto il controllo della capitale somala Mogadiscio tra giugno e dicembre 2006, grazie all'intervento di truppe dell'Etiopia a sostegno del Governo federale di transizione, gli oppositori a tale Governo lo ritennero alla stregua di un Governo fantoccio in un contesto di invasione della Somalia da parte dell'Etiopia. \nL'Alleanza per la Ri-liberazione della Somalia fu creata a Asmara in Eritrea, col sostegno di questo Paese, che gi\u00e0 aveva sostenuto in precedenza l'Unione delle corti islamiche, prima dell'ingresso in guerra dell'Etiopia nel 2006 a fianco del GFT. In occasione del Congresso di Asmara per la Liberazione e Ricostituzione della Somalia, diversi analisti dissero che l'Alleanza sarebbe stata difficilmente guidata dagli islamisti, quanto piuttosto dagli oppositori al Governo, che avrebbero cercato di fornire supporto politico e opportunit\u00e0 di finanziamento alla diaspora somala.\nStoria.\nL'ARS riuniva una compagine di ideologie diverse, unite soltanto dalla comune opposizione al Governo, e in breve tempo si divise in almeno due gruppi, di cui il primo, sotto la guida di Sharif Sheikh Ahmed (gi\u00e0 leader dell'Unione delle corti islamiche), si dimostr\u00f2 favorevole ad una soluzione negoziata con il Governo di transizione partecipando alle due conferenze tenutesi a Gibuti nel 2008 e 2009, mentre un gruppo dissidente, Hizbul Islam, di cui un esponente fu Hassan Dahir Aweys (gi\u00e0 leader del movimento al Ittihad), continu\u00f2 ad opporsi ad ogni soluzione negoziata continuando a cercare di prendere il potere con la forza. \nL'accordo di pace di Gibuti.\nTra il 31 maggio e il 9 giugno 2008 i rappresentanti del Governo Federale di Transizione della Somalia e del partito dell'Alleanza per la Riliberazione della Somalia si riunirono in una conferenza di pace a Gibuti con la mediazione dell'Inviato Speciale delle Nazioni Unite per la Somalia, Ahmedou Ould-Abdallah. La conferenza si concluse con l'annuncio, il 9 giugno 2008, della firma di un accordo di pace in undici punti che tracciava la strada per \"la cessazione di ogni confronto armato\" in Somalia. \nL'accordo di pace stabiliva un cessate il fuoco di 90 giorni e stabiliva un piano di ritiro delle truppe dell'Etiopia che proteggevano il Governo federale di transizione. \nIn base a questo accordo, le due parti furono concordi nel terminare \"ogni atto di confronto armato\" e di \"richiedere alle Nazioni Unite...di autorizzare e dispiegare una forza internazionale di stabilizzazione da Paesi amici della Somalia\" esclusi i Paesi confinanti. L'accordo di pace richiedeva inoltre il ritiro delle truppe dell'Etiopia presenti in Somalia entro un periodo di 120 giorni dalla firma dell'accordo stesso, che avrebbero dovuto essere sostituite da un congruo numero di Caschi blu. \nSia il primo ministro della Somalia Nur Hassan Hussein che il Segretario dell'ARS Sharif Sheikh Ahmed accolsero l'accordo di pace come una \"opportunit\u00e0 storica\" per porre fine alla lunga guerra civile somala. Al contrario, Hassan Dahir Aweys, leader dell'ala pi\u00f9 radicale degli islamisti delle Corti islamiche, rifiut\u00f2 questo accordo, rivendicando di non aver avuto alcun ruolo formale nell'Alleanza e dichiarando che \"nessuno aveva autorizzato\" i delegati dell'ARS a partecipare alla Conferenza di Gibuti.\nIl ruolo di al Shabaab.\nIn occasione della conferenza di Gibuti, il raggruppamento islamista radicale Al-Shabaab, che non si era mai affiliato all'ARS, intensific\u00f2 la sua lotta contro il Governo di transizione, inducendo cos\u00ec la fazione pi\u00f9 radicale dell'ARS a rifiutare l'accordo e provocando contrasti interni all'ARS tra l'ala radicale \"pro-Asmara\" di Hassan Dahir Aweis e quella moderata \"pro-Gibuti\" di Sharif Sheikh Ahmed. \nI moderati proseguirono i negoziati e giunsero a un accordo su una spartizione del potere e sul ritiro delle truppe etiopi, che venne implementato a inizio 2009, sfociando nell'elezione di Sharif Sheikh Ahmed a nuovo Presidente del Governo di transizione. \nDifatti, a seguito delle dimissioni del Presidente della Somalia, Abdullahi Yusuf Ahmed, nelle nuove elezioni del 31 gennaio 2009 fu eletto come Presidente lo stesso Sharif Sheikh Ahmed, con l'obiettivo di ristabilire la pace in Somalia instaurandovi un regime islamico fondato sulla Sharia."}
{"id": "2130081", "revid": "217830", "url": "https://it.wikipedia.org/wiki?curid=2130081", "title": "Gran Premio motociclistico del Brasile 2002", "text": "Il Gran Premio motociclistico di Rio 2002 corso il 21 settembre, \u00e8 stato il dodicesimo Gran Premio della stagione 2002 e ha visto vincere la Honda di Valentino Rossi in MotoGP, Sebasti\u00e1n Porto nella classe 250 e Masao Azuma nella classe 125.\nAl termine del Gran Premio Valentino Rossi ottiene matematicamente il primo titolo mondiale della MotoGP. Per il pilota argentino Sebasti\u00e1n Porto si tratta della prima vittoria nel motomondiale."}
{"id": "2130082", "revid": "339392", "url": "https://it.wikipedia.org/wiki?curid=2130082", "title": "Governo di Transizione Somalo", "text": ""}
{"id": "2130086", "revid": "1305772", "url": "https://it.wikipedia.org/wiki?curid=2130086", "title": "Novaglia", "text": "Novaglia (in croato \"Novalja\", gi\u00e0 \"Novaglia Nuova\") \u00e8 una citt\u00e0 della regione della Lika e di Segna in Croazia, situato nella porzione settentrionale dell'isola di Pago.\nStoria.\nSia il nome italiano che quello croato derivano direttamente dall'antico toponimo latino \"Navalia\", ossia \"cantiere, squero navale\".\nDurante il periodo asburgico fu frazione del comune di Pago.\nEconomia.\nTurismo.\nLa citt\u00e0 di Novaglia \u00e8 nota al pubblico per essere una meta per il turismo giovanile, sulla spiaggia di Zr\u0107e a pochi passi dalla citt\u00e0 sorgono molte famose discoteche frequentate anche da DJ famosi.\nIl tipico aperitivo Novaglino consiste di San Daniele, pecorino di Pago e Pinot grigio.\nSuddivisioni.\nIl comune di Novaglia \u00e8 diviso in 10 insediamenti (\"naselja\"). Tra parentesi il nome in lingua italiana, generalmente desueto."}
{"id": "2130089", "revid": "729019", "url": "https://it.wikipedia.org/wiki?curid=2130089", "title": "Breguet Bre 19", "text": "Il Breguet Bre 19, citato anche come Breguet XIX, Breguet 19 o Breguet Br.19, era un monomotore biplano multiruolo prodotto dall'azienda francese Soci\u00e9t\u00e9 anonyme des ateliers d'aviation Louis Breguet negli anni venti.\nUtilizzato principalmente in patria nei ruoli bombardiere leggero (versione B2) e ricognitore (A2) a lungo raggio dall'Arm\u00e9e de l'air, rimase per molti anni il principale caccia dell'aeronautica militare francese ma ebbe un buon successo commerciale anche all'estero, sia venduto direttamente che prodotto localmente su licenza, dove venne impiegato in diversi eventi bellici in Sudamerica, nel Nordafrica, in Spagna e nella prima fase della seconda guerra mondiale.\nIl Bre 19 fu inoltre protagonista del conseguimento di numerosi primati mondiali per velivoli della stessa classe tra i quali spiccano quelli di durata conseguiti con le versioni 19 Bre TR \"Bidon\" e 19 TF \"Super Bidon\", quest'ultima appositamente realizzata.\nStoria del progetto.\nAll'inizio degli anni venti, la Breguet ritenne di dover sviluppare un nuovo velivolo che potesse sostituire, ricoprendone i ruoli, il precedente Bre 14 risalente al periodo finale della prima guerra mondiale. Il progetto del nuovo velivolo venne affidato al capo dell'ufficio progetti Marcel Vuillerme che riprese l'impostazione del Bre 14 realizzando un compatto monomotore biplano biposto realizzato completamente in metallo.\nIl prototipo, al quale venne assegnata la designazione Bre 19.01, venne presentato ufficialmente alla settima edizione del Salon de l'Aeronautique di Parigi, svoltosi dal 12 al 17 novembre 1921, equipaggiato con un motore sperimentale Breguet-Bugatti dall'archiettura 16 cilindri a V e 450 cv, composto da due motori Bugatti otto cilindri accoppiati, in grado di erogare una potenza di 450 CV (336 kW) ed accoppiato ad un'elica quadripala a passo fisso.\nSuccessivamente venne equipaggiato con un motore pi\u00f9 convenzionale, un Renault 12Kb V12, anch'esso capace di 450 CV (336\u00a0kW) ma che non presentava i problemi di messa a punto del precedente. In questa configurazione venne portato in volo per la prima volta dal pilota collaudatore Robert Thierynel nel marzo 1922. Le incoraggianti prestazioni ottenute fecero seguire il primo esemplare da altri 11 di preserie costruiti nello stabilimento di V\u00e9lizy-Villacoublay i quali effettuarono un intenso programma di sviluppo tra l'altro equipaggiati con diverse soluzioni nella propulsione, per la maggior parte dotati di architettura V12.\nTecnica.\nIl Bre 19 era un velivolo che conservava, per l'epoca, un aspetto tradizionale, monomotore biplano con carrello fisso, e realizzato in tecnica mista.\nLa fusoliera, di sezione ellittica, era realizzata con una struttura tubolare in duralluminio ricoperta anteriormente, fino al posto di pilotaggio, da fogli anch'essi di duralluminio e posteriormente in tela. Era caratterizzata dall'adozione di due abitacoli in tandem, l'anteriore destinato al pilota ed il posteriore per l'osservatore e mitragliere. Posteriormente terminava in un impennaggio tradizionale monoderiva con piani orizzontali a sbalzo.\nLa configurazione alare era biplano-sesquiplana, con l'ala inferiore di apertura minore della superiore, realizzate anch'esse in tecnica mista e collegate tra loro da un unico robusto montante per lato.\nIl carrello d'atterraggio era un semplice biciclo anteriore tradizionale e fisso integrato da un pattino d'appoggio posteriore.\nLa propulsione venne affidata ad un buon numero di diverse motorizzazioni ed architetture."}
