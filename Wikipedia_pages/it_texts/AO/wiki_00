{"id": "1982324", "revid": "184925", "url": "https://it.wikipedia.org/wiki?curid=1982324", "title": "Stokka", "text": ""}
{"id": "1982325", "revid": "184925", "url": "https://it.wikipedia.org/wiki?curid=1982325", "title": "MadBuddy", "text": ""}
{"id": "1982334", "revid": "729019", "url": "https://it.wikipedia.org/wiki?curid=1982334", "title": "Governo Pompidou II", "text": " \nIl Governo Pompidou II \u00e8 stato il secondo governo di Francia sotto il primo ministro Georges Pompidou in carica dal 28 novembre 1962 all'8 gennaio 1966. Questo \u00e8 stato il terzo governo della Quinta Repubblica francese.\nLa coalizione di centrodestra che lo sosteneva, era composta da:\nComposizione.\nGoverno nominato in data 28 novembre 1962\nPrimo Ministro\nMinistri di Stato\nMinistri\nMinistri delegati\nSegretari di Stato\nRimpasto del 12 giugno 1963.\nNomina di:\nRimpasto del 23 febbraio 1965.\nNomina di:"}
{"id": "1982336", "revid": "300067", "url": "https://it.wikipedia.org/wiki?curid=1982336", "title": "Rafael Rull\u00e1n", "text": ""}
{"id": "1982337", "revid": "1935652", "url": "https://it.wikipedia.org/wiki?curid=1982337", "title": "Simone Giusti", "text": "Biografia.\nNasce a Cascine di Buti, in provincia ed arcidiocesi di Pisa, il 30 giugno 1955.\nFormazione e ministero sacerdotale.\nHa frequentato il seminario arcivescovile \"Santa Caterina\" di Pisa, dove ha completato gli studi.\nIl 5 novembre 1983 \u00e8 stato ordinato presbitero dall'arcivescovo Benvenuto Matteucci.\nDal 1985 al 1987 \u00e8 stato assistente diocesano dell'Azione Cattolica di Pisa, direttore del pensionato universitario \"Giuseppe Toniolo\" di Pisa, vice-rettore del Seminario diocesano e direttore del Centro diocesano vocazionale. Nel 1987 viene chiamato a Roma, con l'incarico di assistente nazionale dell'Azione Cattolica Ragazzi, che ricoprir\u00e0 fino al 1995.\nNel 1994 \u00e8 stato nominato cappellano di Sua Santit\u00e0.\nNel 1995 ritorna in diocesi e diventa parroco di Santo Stefano protomartire di Cascine di Buti, suo paese natale. Nel frattempo, gli viene chiesto di dirigere il Centro diocesano per l'Evangelizzazione e la Catechesi.\nNel 1998 \u00e8 divenuto responsabile della Commissione regionale per la Dottrina della Fede.\nPer anni \u00e8 stato docente di catechetica fondamentale e catechetica speciale allo Studio Teologico Interdiocesano di Camaiore.\nDiplomatosi come geometra e laureatosi in architettura all'Universit\u00e0 di Firenze, \u00e8 anche progettista di alcuni edifici sacri come la chiesa della Santa Famiglia di Cecina (LI), la chiesa di Cristo Nostra Pace a Marina di Bibbona (LI) e la chiesa Regina Pacis di Fornacette (PI).\nMinistero episcopale.\nIl 18 ottobre 2007 papa Benedetto XVI lo ha nominato vescovo di Livorno; succede a Diego Coletti, precedentemente nominato vescovo di Como. Il 10 novembre seguente ha ricevuto l'ordinazione episcopale, nella cattedrale di Pisa, dall'arcivescovo Alessandro Plotti, co-consacranti l'arcivescovo Giuseppe Bertello e il vescovo Diego Coletti. Il 2 dicembre ha preso possesso della diocesi.\nStemma.\nNello stemma scelto vi sono:\nGenealogia episcopale.\nLa genealogia episcopale \u00e8:"}
{"id": "1982339", "revid": "287204", "url": "https://it.wikipedia.org/wiki?curid=1982339", "title": "Rafael Rullan", "text": ""}
{"id": "1982352", "revid": "110191794", "url": "https://it.wikipedia.org/wiki?curid=1982352", "title": "Episodi di Wildfire (prima stagione)", "text": "La prima stagione di \"Wildire\" \u00e8 stata trasmessa negli Stati Uniti da ABC Family dal 20 giugno 2005 al 12 settembre 2005.\nIn Italia la serie \u00e8 stata trasmessa in prima visione da Italia 1 dal 12 settembre 2008 all'8 ottobre 2008 alle ore 15:55.\nUn nuovo inizio.\nTrama.\nUna vita difficile ha guidato Kris Furillo in un carcere minorile dove il suo unico amico \u00e8 Wildfire, un cavallo da corsa mancato. Entrambi hanno perso la voglia di fidarsi e la fiducia di credere in qualcosa, specialmente di se stessi. Ma ogni volta che Kris monta Wildfire, succede qualcosa di straordinario. Morendo dalla voglia di una seconda possibilit\u00e0, Kris accetta un lavoro alla Scuderia Raintree, posseduta dalla famiglia Ritter. I Ritter sono abituati ad un'alta posta in gioco, un vincitore che prende tutto in tutte le corse, ma ora hanno disperatamente bisogno di un cavallo vincente per tenere viva Raintree.\nUn bellissimo esterno in un mondo spietato di ricchezza e potere, Kris presto scopre che deve vivere secondo una serie diversa di regole e impara ad aprire il suo cuore. E fa una decisione, mostrare il suo cuore aperto a tutto il mondo. Ma pu\u00f2 fidarsi delle persone del suo mondo nuovo, specialmente quando ognuno aveva cos\u00ec tanto in gioco.\n90 giorni.\nTrama.\ncontinuazione della prima puntata, Kris viene rimessa in carcere per aver rubato Wildfire e viene condannata a 90 giorni. appena esce dalla prigione trova una bella sorpresa: la famiglia Ritter la aspetta ed ha comprato Wildfire per Kris e per farlo correre\nUna questione di fiducia.\nTrama.\nKris ritorna al ranch dei Ritter dopo essere stata rilascia dalla detenzione minorile una seconda volta. Dopo, Dani diventa gelosa quando Matt \u00e8 interessato a Kris, e prova a mettere Kris nei guai con la legge facendo una soffiata su una gara fra due auto in cui Kris \u00e8 coinvolta a un poliziotto.\nMadri.\nTrama.\nLa madre di Kris si fa vedere al ranch volendola far tornare a casa. L'anello di Jean si perde e Kris accusa sua madre di tutto ci\u00f2 prima di scoprire che l'ha preso Matt. E ancora un altro Ritter si prende una cotta per Kris.\nColpevole.\nTrama.\nLe fatture del veterinario e il controllo del fisco preoccupano Jean; Kris ottiene un secondo lavoro come cameriera; Matt continua a scommettere.\nLa corsa a vendere.\nTrama.\nKris promette di uscire con Junior se lui far\u00e0 un'offerta per Wildfire in una gara prossima. Matt scopre dell\"'appuntamento\" di Kris e Junior. Dani apprende che Bobby \u00e8 sposato.\nSmarriti e ritrovati.\nTrama.\nDopo una fuga precipitosa Kris, Matt, Junior e Dani si dirigono nelle montagne per recuperare i loro cavalli perduti. L'ex-marito di Jean si fa vedere in un momento sconveniente.\nVendetta personale.\nTrama.\nUna scorrettezza mette Wildfire in pericolo e Matt &amp; Kris si mettono in cerca del colpevole. I guai di Matt vanno di male in peggio quando un debito di gioco prende la sua parte come un premio, una possessione. E Dani ottiene un aiuto inaspettato da Junior quando ne ha pi\u00f9 bisogno. A sua volta, lei fa qualcosa che sorprende tutti, anche se stessa.\nLa festa.\nTrama.\nUno dei vecchi amici di Kris si fa vedere al ranch e ammette di essere stato responsabile dei guai di Kris per il furto d'auto. Junior convince Matt a dare un party mentre sua madre \u00e8 ad un concorso ippico.\nDisillusioni.\nTrama.\nQuando Kris ha l'opportunit\u00e0 di allenarsi con una famosa fantina, trascura la scuola e le sue responsabilit\u00e0 al lavoro. Il problema delle scommesse di Matt \u00e8 scoperto da altre persone. Dani riprende le ricerche per la verit\u00e0 dietro la scomparsa di sua madre.\nQuestione di esperienza.\nTrama.\nMentre si riprende dalla rottura del braccio, Kris prova a guadagnare l'opportunit\u00e0 di montare Wildfire in una gara. Tina d\u00e0 a Kris la prescrizione per gli antidolorifici per aiutarla a vincere il dolore di cavalcare con un braccio rotto. Inoltre, Matt chiede a Tina se la pu\u00f2 accompagnare ad una festa e Dani incontra una donna che lei pensa che forse sia sua madre.\nImpressioni.\nTrama.\nKris \u00e8 nervosa quando Junior la invita a cenare con la sua famiglia. Pablo e Kris sono irritati dall'\u00e9quipe che documenta l'allenamento di Tina. Todd ha una caduta seria da Wildfire. Jean scopre che Matt esce con Tina."}
{"id": "1982362", "revid": "599013", "url": "https://it.wikipedia.org/wiki?curid=1982362", "title": "Carmelo Cabrera", "text": ""}
{"id": "1982371", "revid": "1226", "url": "https://it.wikipedia.org/wiki?curid=1982371", "title": "Digging Bill", "text": ""}
{"id": "1982372", "revid": "729019", "url": "https://it.wikipedia.org/wiki?curid=1982372", "title": "Fabien Galthi\u00e9", "text": "Vanta la partecipazione in quattro edizioni consecutive della Coppa del Mondo (con una finale e due semifinali raggiunte, per un totale di un secondo, un terzo e un quarto posto) e la qualifica di miglior giocatore dell'anno World Rugby ottenuta nel 2002.\nDall'ottobre 2019 \u00e8 commissario tecnico della .\nBiografia.\nNato a Cahors e cresciuto a Montgesty, entr\u00f2 nel 1981 nelle giovanili del club della vicina .\nAl club della Garonna Galthi\u00e9 rimase legato vent'anni, eccezion fatta per un brevissimo periodo nel rugby sudafricano nel 1995 con .\nCon il Colomiers giunse alla finale di Heineken Cup 1998-99 (persa a Dublino contro la franchigia dell') e quella di campionato del 1999-2000, anch'essa persa; vinse tuttavia la Challenge Cup 1997-98, il torneo cadetto europeo.\nEsord\u00ec in Nazionale francese il 21 giugno 1991, nel corso della Coppa FIRA 1990-92, a Bucarest contro la ; pi\u00f9 tardi nell'anno fu convocato per la in Inghilterra (quattro incontri, eliminazione ai quarti di finale da parte della Nazionale di casa); nel 1992 scese in campo nel suo primo Cinque Nazioni, torneo che disput\u00f2 altre otto volte fino al (quattro come Sei Nazioni), vincendolo nel , e , tutte con il Grande Slam.\nInizialmente non convocato per la in Sudafrica, fu richiamato d'urgenza a causa dell'infortunio di Guy Accoceberry; fu schierato nella semifinale del torneo, persa contro gli \"Springbok\", anche se nella finale del terzo posto si prese la rivincita sull' per l'eliminazione di quattro anni prima.\nAnche nella in Galles non fu inizialmente compreso tra i selezionati, bens\u00ec convocato in corso di torneo: subentrato da sostituto nella prima fase a gironi (contro ), part\u00ec da titolare nei quarti, vinti, contro l' e nella semifinale, anch'essa vinta, contro la ; disput\u00f2 anche la finale, persa contro l'.\nNel 2001 lasci\u00f2 Colomiers per trasferirsi a Parigi allo Stade fran\u00e7ais; con il club rosa-azzurro si laure\u00f2 campione francese, per la prima volta nella sua carriera, nel 2003; a livello individuale, nel 2002 aveva vinto il premio di giocatore dell'anno IRB.\nAlla fine della stagione 2002-03 smise l'attivit\u00e0 di club, ma si rese disponibile per la Nazionale, con la quale prese parte alla Coppa del Mondo in Australia, la sua quarta e ultima; insignito della fascia di capitano dal C.T. Bernard Laporte, disput\u00f2 il suo ultimo incontro in assoluto il 16 novembre 2003 a Sydney, ancora una volta contro l' nella semifinale del torneo (che gli inglesi poi vinsero).\nDopo il termine dell'attivit\u00e0 sportiva Galthi\u00e9 divenne responsabile delle relazioni esterne dell'agenzia di comunicazioni Havas nel febbraio 2004; tuttavia, non molto tempo dopo, si fece convincere dal presidente dello Stade fran\u00e7ais, Max Guazzini, a guidare la squadra come allenatore, cosa che accett\u00f2 di fare a partire dalla stagione 2004-05.\nAl termine del suo primo anno alla guida della squadra parigina, giunse sia alla finale di campionato che di Heineken Cup, perdendole entrambe; tuttavia, nel 2007 port\u00f2 il club a vincere il suo 13\u00ba titolo francese.\nAnnunciata la sua volont\u00e0 di abbandonare l'incarico di tecnico alla fine della stagione 2007-08, Galthi\u00e9 si occup\u00f2 attualmente del commento tecnico degli incontri di Heineken Cup e della Nazionale su France 2, oltre a collaborare con l'emittente radiofonica Europe 1; nel novembre 2008 fu consulente tecnico della Nazionale argentina durante il \"tour\" autunnale europeo dei \"Pumas\"; nel 2011 torn\u00f2 alla carriera tecnica alla guida del con cui sigl\u00f2 un triennale.\nDopo un passaggio a , ad aprile 2019 fu nominato allenatore in seconda del commissario tecnico della Jacques Brunel, destinato a rimpiazzarlo dopo la in Giappone, cosa che avvenne a novembre di quello stesso anno."}
{"id": "1982375", "revid": "339392", "url": "https://it.wikipedia.org/wiki?curid=1982375", "title": "Candido Sibilio", "text": ""}
{"id": "1982378", "revid": "484362", "url": "https://it.wikipedia.org/wiki?curid=1982378", "title": "Episodi di Wildfire (seconda stagione)", "text": "La seconda stagione di \"Wildfire\" \u00e8 stata trasmessa negli Stati Uniti da ABC Family dal 2 gennaio 2006 al 10 aprile 2006.\nIn Italia, la serie \u00e8 stata trasmessa in prima visione da Italia 1 dal 9 ottobre 2008 al 27 ottobre 2008 alle ore 15:55.\nVoglio farcela da solo.\nTrama.\nDopo aver appena perso il Sandpiper, a causa di uno sporco trucco di Tina, Kris e Wildfire attirano l'attenzione dei media e di un agente sportivo. Dani ha un brutto periodo accettando la verit\u00e0 su sua madre e la partenza di Junior. Intanto, Kris e Matt cercano Junior che ha avuto un incidente con la sua auto. Dopo una segnalazione da parte della polizia, Kris crede che Junior \u00e8 morto ma nel momento in cui Kris si confida con il suo cavallo egli appare alle sue spalle. Junior ha deciso di non dipendere pi\u00f9 da suo padre e di cavarsela da solo, e insieme a Kris decide di prendersi una pausa, perch\u00e9 il tempo aggiuster\u00e0 le cose tra di loro.\nCogli l'occasione.\nTrama.\nKerry va da Kris con l'opportunit\u00e0 di un'audizione per una pubblicit\u00e0 di una salsa piccante. Lei vorrebbe tralasciarla, ma decide di no quando si accorge di quanto quei soldi sarebbero importanti per lei e Raintree. Quando lei non ha affinit\u00e0 con l'attore che dovrebbe baciare, il regista prende Junior per quel ruolo, e il bacio risveglia la loro relazione cos\u00ec che Junior invita Kris a casa sua per una cena. Junior diventa socio del nuovo club di Pete, e inizia a far conoscenza con sua madre Isabelle. Dani compra due cavalli per far partire la sua scuderia contro quella dei Davis, e Pete \u00e8 pi\u00f9 coinvolto nella vita di famiglia con dispiacere di Charlie.\n= Trama.\nKris viene convinta dal suo agente a partecipare a una giornata di beneficenza al campo Lagrange dove lei un tempo era detenuta. L\u00ec incontra una vecchia amica che la metter\u00e0 in una situazione molto complicata. Infatti, quest'ultima decider\u00e0 di scappare dalla prigione sotto gli occhi della stessa Kris invitandola a non riferire l'accaduto alla polizia, in quanto ha un problema familiare da risolvere e che per il momento non pu\u00f2 riferire all'amica. Kris decide di fidarsi. La polizia sospetta qualcosa e invita Kris a parlare ma la ragazza come da accordo finge di non sapere nulla. Se si scoprir\u00e0 qualche suo coinvolgimento nella situazione sar\u00e0 costretta a tornare in prigione. Nel frattempo Kris decide di essere solamente amica a Junior. Il giorno seguente Kris decide di riferire tutto alla polizia ma la compagna di prigione ritorna con un neonato in braccio. Si tratta di suo figlio che doveva prendere da un suo ex per affidarlo alla sorella. La ragazza torna in prigione coprendo qualsiasi coinvolgimento da parte di Kris nell'accaduto.\nRelazioni pericolose.\nTrama.\nA Raintree \u00e8 arrivata una nuova cavalla, Bella Donna, che si trova l\u00ec per accoppiarsi con il figlio di Avatar.\nJean e Charlie decidono di passare un weekend romantico e di lasciare tutto nelle mani di Kris e Matt. Nel frattempo Tra Junior e Rebecca sta nascendo un bel feeling. Dany ha notato un buon cavallo da internet e siccome promette a suo padre di passare un weekend con lui, chiede a Matt di occuparsene e di andare a vedere di persona se il cavallo \u00e8 effettivamente buono o se si tratta di una truffa. Matt quindi lascia Raintree nelle sole mani di Kris. Nel momento i cui Kris scopre di non riuscire a badare a tutto, chiama Junior che accorre in suo aiuto. Tra i due scoppia di nuovo la scintilla e passeranno una notte d'amore insieme, mentre Rebecca si sta occupando da sola del locale di Junior e Pete (Il Pete's). La mattina seguente Kris dice a Junior di aver commesso un errore a stare insieme e successivamente scopre che Wildfire \u00e8 scappato. Sentendosi alle strette chiede di nuovo aiuto a Junior che si sentir\u00e0 quasi \"usato\" dalla ragazza. Bella Donna rifiuta di accoppiarsi con altri cavalli, questo perch\u00e9 \u00e8 gi\u00e0 incinta di Wildfire, l'accoppiamento era avvenuto quando il cavallo era scappato.\nAffari di famiglia.\nTrama.\nPablo \u00e8 fuori citt\u00e0, cos\u00ec Jean chiede a Matt di allenare Kris al suo posto per vincere la prossima gara. La situazione \u00e8 pi\u00f9 difficile di quanto sembra, infatti Matt allena sia Kris che il fantino di Dany. Essi dovranno scontrarsi l'uno contro l'altro nella prossima corsa. Il locale di Junior e Pete subisce una grave perdita di acqua e Junior non possiede tutti i soldi per poter sistemare tutto. Todd si comporta in un modo strano, infatti non vuole uscire dalla sua camera e quando Jean lo obbliga a farlo nota che il figlio ha un grosso livido sull'occhio, fatto da un bullo che a scuola lo perseguita. Jean vuole intervenire ma Todd le fa promettere di restarne fuori, perch\u00e9 vuole occuparsene da solo. Charlie preoccupato anch'egli della questione decide di indagare, e scopre che in realt\u00e0 non si tratta di un bullo, ma Todd frequenta alcune lezioni di Karate di nascosto. Decidono allora insieme di dirlo a Jean che non si mostra contenta della notizia in quanto Todd ha problemi di cuore, ma si fa convincere ad assistere a un combattimento, se non lo trover\u00e0 piacevole Todd non frequenter\u00e0 pi\u00f9 le lezioni. Nel frattempo, grazie all'aiuto del suo agente Kris scopre che Matt fa il doppio gioco, e per questo gli chiede di non allenare pi\u00f9 il fantino di Dany, ma lui rifiuta e le dice che star\u00e0 nonostante tutto sempre al suo fianco a sostenerla. Junior viene aiutato dalla madre, infatti quest'ultima vuole affrontare tutte le spese della perdita da sola, perch\u00e9 crede in suo figlio nonostante non abbia ancora tutta la cifra. Per questo chiede al padre di Junior di dargli mezzo milione (di cui sessantamila ne dar\u00e0 al figlio per aggiustare i tubi del Pete's) e in cambio lei sparir\u00e0 e lascer\u00e0 Junior tornare a casa del padre. \u00c8 il giorno della corsa e Matt da a Kris e all'altro fantino due tattiche differenti. La gara viene vinta da Kris, ma nonostante tutto anche il cavallo di Dany ha fatto un'ottima gara, posizionandosi al secondo posto. Un posto fantastico per chi gareggia per la prima volta.\nIl passato ritorna sempre.\nTrama.\nIl passato di Pablo torna a cercarlo quando qualcuno va alla Raintree e gli dice di allenare il suo cavallo. Intanto, Matt accetta un nuovo lavoro e ci\u00f2 fa arrabbiare moltissimo Jean. Isabelle fomenta pi\u00f9 disordini e fa del suo meglio per impedire a Junior e Ken di riconciliarsi.\nLa dichiarazione.\nTrama.\nKris ottiene l'opportunit\u00e0 di una vita e presto scopre che la fama sta assumendo il controllo.\nLei si chiede se sar\u00e0 capace di mantenere i vecchi amici, che si distanziano da lei con tutte le forze. Nel frattempo, Rebecca d\u00e0 una mano a Junior.\nPaura.\nTrama.\nKris \u00e8 minacciata da qualcuno proveniente dal passato di Pablo. Lei non sa cosa fare siccome la prossima corsa \u00e8 davvero importante per i Ritter. Junior capisce che Pete Ritter forse non \u00e8 l'uomo che lui pensava che fosse.\nUn cavallo finito.\nTrama.\nKris deve correre per Dani Davis e stranamente contro Wildfire. Junior scommette ogni cosa che ha (il club) contro Wildfire, con Bobby che sostiene di aver cambiato vita. Si svolge un importante incidente quando sia Wildfire che il cavallo di Dani si scontrano. Kris inizia a credere che l'incidente sia colpa sua.\nQuestione di quote.\nTrama.\nDurante una terribile tempesta Kris, Matt, Junior e Dani sono intrappolati insieme e un fiume di segreti e bugie sono rivelati. Ken mette Junior e Dani uno contro l'altro per salvarsi la pelle. Kris corre un rischio, ma potr\u00e0 riconquistare quello che ha gi\u00e0 perso?\nIl prezzo da pagare.\nTrama.\nKris deve provare a convincere un'ereditiera a dare un posto a Wildfire nella Breeders' Cup. Inoltre, Dani si abbassa a qualsiasi limite per rovinare le sue chance. Arie di fiamma e una nuova relazione iniziano a bollire.\nPer amore o per denaro.\nTrama.\nWildfire gareggia con Ishmael, il cavallo di Dani, per il posto di Gillian alla Breeders' Cup ma potrebbe non accadere quando Belladonna inizia ad avere le doglie. Kerry prende delle misure disperate con la sua ex.\nUnione di anime.\nTrama.\nKris deve decidere se restare alla Raintree o viaggiare in Europa per promuovere la sua carriera; Baby Wildfire deve essere venduto. Kerry tradisce Kris con Gillian poich\u00e9 vuole fare entrare la prima al Breeders. Kris vince con Wildfire la gara, Dani ricatta Gillian e ottiene la maggioranza delle azioni sulla Raintree. Junior compra babywildfire e lo dona a Kris dicendole che la ama; proprio mentre stanno per baciarsi squilla il cellulare della ragazza e qualcuno l'avverte che Kerry \u00e8 precipitato col suo aereo ed \u00e8 disperso sulle montagne.\nLa puntata continua nel prossimo episodio che d\u00e0 il via alla 3 stagione"}
{"id": "1982386", "revid": "181699", "url": "https://it.wikipedia.org/wiki?curid=1982386", "title": "N\u00f3gr\u00e1d", "text": ""}
{"id": "1982390", "revid": "80339", "url": "https://it.wikipedia.org/wiki?curid=1982390", "title": "Yuliya Petrova", "text": ""}
{"id": "1982391", "revid": "181699", "url": "https://it.wikipedia.org/wiki?curid=1982391", "title": "U.S. Gold", "text": "L'U.S. Gold era un'azienda britannica produttrice di videogiochi, che durante gli anni ottanta e gli anni novanta pubblic\u00f2 molti videogiochi per le piattaforme domestiche a 8 bit, 16 bit e 32 bit, di solito sviluppati esternamente.\nStoria.\nLa creazione.\nL'U.S. Gold venne fondata a Birmingham nel 1984 da Geoff Brown come editore della Centresoft, un distributore britannico di videogiochi fondato nel 1983. Il primo obiettivo della societ\u00e0 era pubblicare in Europa i videogiochi Atari per Commodore 64 ma in seguito la societ\u00e0 estese i propri interessi anche verso le altre piattaforme a 8 bit come lo ZX Spectrum e l'Amstrad CPC. La societ\u00e0 incontr\u00f2 un immediato successo e questo spinse la societ\u00e0 ad acquistare altri piccoli produttori locale ed a acquisire licenze da commercializzare. La societ\u00e0 effettu\u00f2 conversioni per IBM PC di videogiochi famosi come \"Street Fighter II\", \"World Cup Italia '90\" e \"World Cup USA '94\".\nIl rapporto con Capcom.\nU.S. Gold commission\u00f2 la conversione di molti giochi Capcom per i personal computer, con risultati che il pi\u00f9 delle volte andavano dall'appena sufficiente allo scadente: i principali furono \"Street Fighter\", \"Final Fight\", \"Street Fighter II\", \"Ghouls 'n Ghosts\", \"Mercs\" e \"Forgotten Worlds\". In aggiunta la societ\u00e0 convert\u00ec \"Strider\" (Incredibilmente acclamato dalle riviste, nonostante la conversione fosse di livello molto scarso) e svilupp\u00f2 \"Strider II\", un gioco non legato al gioco arcade \"Strider 2\". U.S. Gold inoltre svilupp\u00f2 la versione per Game Gear di \"Mega Man\".\nLa crisi degli anni '90 e la fine.\nL'editore continu\u00f2 a espandere le proprie quote di mercato fino agli inizi degli anni '90. Una serie di licenze lucrative andate perse, in particolare quelle legate alla LucasArts (allora nota come Lucasfilm Games), mise a repentaglio le entrate della societ\u00e0. Per consolidare le entrate della societ\u00e0 la CentreSoft con l'U.S. Gold cre\u00f2 la CentreGold Plc Group. Venne creato un gruppo di sviluppo interno, la Silicon Dreams e venne acquisita la Core Design.\nIl gruppo non dur\u00f2 a lungo e venne acquisito dalla Eidos Interactive nell'aprile del 1996. Eidos vendette la CentreSoft, decise di tenere la Core Design e decise di chiudere l'U.S. Gold. La Silicon Dreams venne venduta a Geoff Brown (originario fondatore dell'U.S. Gold), questo utilizz\u00f2 la societ\u00e0 come punto di partenza per la sua nuova societ\u00e0 la Geoff Brown Holdings (GBH).\nL'ultimo gioco commercializzato con il marchio U.S. Gold fu \"\" che venne distribuito nel giugno 1996 per PlayStation, Sega Saturn, IBM Compatibile e 3DO. Gli ultimi giochi U.S. Gold vennero pubblicati da Eidos nell'agosto dello stesso anno ad eccezione di \"Dream Team Basketball\". \"Dream Team Basketball\" era un gioco per PlayStation che infine venne annullato da Eidos.\nEtichette secondarie.\nDiversi marchi dipendenti vennero creati, tra parentesi le date approssimative di attivit\u00e0:"}
{"id": "1982392", "revid": "80339", "url": "https://it.wikipedia.org/wiki?curid=1982392", "title": "Julija Petrova", "text": ""}
{"id": "1982395", "revid": "80339", "url": "https://it.wikipedia.org/wiki?curid=1982395", "title": "Yuliya Sergeyevna Petrova", "text": ""}
{"id": "1982398", "revid": "986213", "url": "https://it.wikipedia.org/wiki?curid=1982398", "title": "Stefano Palosti de Verayneris", "text": "Biografia.\nDiscendente da una nobile famiglia originaria di Roma, ancora giovane intraprese la carriera ecclesiastica e divenne canonico del Capitolo della Basilica di Santa Maria Maggiore. Camerlengo del clero romano, ricevette quindi il suddiaconato.\nEletto vescovo di Brescia il 3 settembre 1371, venne successivamente trasferito alla sede di Todi dal 30 marzo 1373. Vicario pontificio a Roma nel 1377, fu uno dei guardiani del conclave del 1378 che elesse a pontefice Urbano VI.\nCreato cardinale presbitero nel concistorio del 17 dicembre 1384, ricevette nel gennaio dell'anno successivo il titolo di San Marcello da papa Urbano VI. Divenuto amministratore apostolico della sede episcopale di Todi sino al 1395, partecip\u00f2 in seguito al conclave del 1399 che elesse Bonifacio IX. Arciprete della Basilica di Santa Maria Maggiore nel 1394, divenne Camerlengo di Santa Romana Chiesa nel settembre dello stesso anno. Venne quindi incaricato dal papa di riparare il tetto della Chiesa di San Paolo fuori le mura di via Ostiense a Roma.\nMor\u00ec il 24 aprile 1396 a Roma e fu sepolto nella Basilica di Santa Maria Maggiore."}
{"id": "1982401", "revid": "31886", "url": "https://it.wikipedia.org/wiki?curid=1982401", "title": "Episodi di Wildfire (terza stagione)", "text": "La terza stagione di \"Wildfire\" \u00e8 stata trasmessa negli Stati Uniti da ABC Family dal 1\u00ba gennaio 2007 al 26 marzo 2007.\nIn Italia, la serie \u00e8 stata trasmessa in prima visione da Italia 1 dal 28 ottobre 2008 al 13 novembre 2008 alle ore 15:55.\nUn'eredit\u00e0 scomoda.\nTrama.\nKris viene a sapere cosa \u00e8 accaduto a Kerry mentre Raintree affronta le inaspettate conseguenze della vincita alla Breeders' Cup. Nel frattempo. Dani prende il controllo sul Ranch dei Davis ma questo non ferma suo padre; inoltre Jean accoglie a casa una faccia familiare dopo la morte di un parente. Allo stesso tempo Matt ripensa al suo destino nel maneggio.\nUn cavallo a met\u00e0.\nTrama.\nKris ricorre a misure estreme per alleviare la crisi finanziaria di Raintree; Matt cerca di battere Dani al suo stesso gioco nella battaglia per la commissione di un importante cliente; riesce nel suo intento, e Dani per vendicarsi sottrae a Kris il cucciolo di Wildfire, poich\u00e9, anche se Flame appartiene a Kris \u00e8 stato acquistato da Junior, quindi \u00e8 propriet\u00e0 dei Davis. Inoltre Junior scopre che le vecchie abitudini sono dure a morire.\nLa sfida.\nTrama.\nDopo aver appreso che Wildfire \u00e8 sterile, Kris vuol farlo tornare in pista ma Jean e Pablo si chiedono se stia facendo troppa pressione su di lui o no.\nQuei 5 secondi.\nTrama.\nDopo che la roulotte di Kris si brucia, il suo senso di indipendenza \u00e8 messo alla prova quando deve traslocare dai Ritter.\nAmore contro lavoro.\nTrama.\nDani deve scegliere tra il suo lavoro e il suo cowboy, lui durante la sera la porta fuori ma lei rimane tutta la sera attaccata a un cellulare e lui gli dice la verit\u00e0: ovvero che \u00e8 solo una figlia di pap\u00e0.\nIntanto tra Matt e Kris \u00e8 come se fosse riapparsa la fiamma, quando la ex socia di Deni torna, cio\u00e8 la fidanzata di Matt, li trova a giocare sul letto di lui e si ingelosisce, Matt risolve e decidono di andare a vivere insieme.\nWildfire viene ritrirato dalla corsa perch\u00e9 ancora non capace di correre.\nLa corsa viene vinta dal vecchio cavallo dei Devis. Infine Junior e Rj dovevano partire per il rodeo, ma Rj dice a Junior che non vuole infatti aveva fatto pace con Dani e decide di rimanere con lei, dice anche a Junior di pensare bene a quello che voleva fare e risolvere i suoi \"problemi\" con Kris, l'episodio finisce con Junior che arriva davanti al cancello della Raintree per andare a parlare con Kris ma all'ultimo secondo fa retromarcia e parte per il raduno, mentre Kris sembra davvero tanto confusa."}
{"id": "1982404", "revid": "599013", "url": "https://it.wikipedia.org/wiki?curid=1982404", "title": "Joan Creus", "text": "Carriera.\n\u00c8 stato il \"Most Valuable Player\" della Copa del Rey 1996 e ha vinto una Liga ACB con il Tdk Manresa nel 1997-98.\nHa preso parte agli Europei del 1983 e ai Mondiali del 1986 con la Nazionale spagnola.\nFamiglia.\nIl figlio Joan Creus Custodio \u00e8 anch'egli cestista."}
{"id": "1982405", "revid": "4711", "url": "https://it.wikipedia.org/wiki?curid=1982405", "title": "Chichi Creus", "text": ""}
{"id": "1982408", "revid": "842", "url": "https://it.wikipedia.org/wiki?curid=1982408", "title": "US Gold", "text": ""}
{"id": "1982410", "revid": "842", "url": "https://it.wikipedia.org/wiki?curid=1982410", "title": "US gold", "text": ""}
{"id": "1982411", "revid": "842", "url": "https://it.wikipedia.org/wiki?curid=1982411", "title": "U.S. gold", "text": ""}
{"id": "1982415", "revid": "31886", "url": "https://it.wikipedia.org/wiki?curid=1982415", "title": "Episodi di Wildfire (quarta stagione)", "text": "La quarta stagione di \"Wildfire\" \u00e8 stata trasmessa negli Stati Uniti da ABC Family dal 21 gennaio 2008 al 26 maggio 2008.\nIn Italia, la serie \u00e8 stata trasmessa in prima visione da Italia 1 dal 14 novembre 2008 al 2 dicembre 2008 alle ore 15:55.\nLe cose cambiano (1).\nTrama.\nKris e Dani scappano entrambe di casa. Junior e Matt cercano di inseguirle, ma Junior incontra Laura che ha bisogno d'aiuto per montare una gomma e Matt viene fermato da alcune mucche. Dani incontra Kris che le chiede cosa fa l\u00ec e dopo aver parlato Dani decide di portare Kris alla fermata dell'autobus. Dani \u00e8 visibilmente sconvolta e corre troppo forte. Incontrano anche loro delle mucche che attraversano la strada, Dani perde il controllo della vettura e Kris riesce a svoltare ed evita le mucche. Dani la ringrazia e le due (strano ma vero) si abbracciano.\nSei mesi dopo, Dani ha aperto una clinica veterinaria, Kris \u00e8 fuggita in Colorado e guadagna con le corse clandestine, Junior \u00e8 fidanzato con Laura e Matt e Jean hanno aperto un agriturismo invece della scuderia.\nTorna Jesse, lo zio di Matt e gli mostra una foto di Kris, che lui non vede da sei mesi. Junior decide di chiedere a Laura di sposarlo e Matt parte per il Colorado. Kris non lo vuole vedere, lui le chiede di tornare almeno per Wildfire, che sta avendo dei pessimi risultati e sua madre vuole ritirarlo dalle corse.\nKris non vuole e lo manda via.\nDani vuole assumere un dottore famoso per la sua clinica, ma un giovane assistente di questo dottore vuole essere assunto al suo posto.\nKen Davis d\u00e0 una festa in onore di Junior e Laura, nella quale Junior dovrebbe chiederle di sposarlo.\nJunior \u00e8 nervoso e va nella stalla a ripassare il discorso e sente dei rumori nel box di Wildfire. Ci trova Kris e entrambi rimangono stupiti, come per dire \"ciao\".\nLe cose cambiano (2).\nTrama.\nKriss ritorna con l'intenzione di assistere solo alla gara di Wildfire, ma durante la gara Wildfire si fa male e preoccupata Kris si avvicina a lui facendosi scoprire.\nTutti sono sorpresi del suo ritorno tranne Junior che l'aveva gi\u00e0 incontrata, ma l'occasione fa s\u00ec che l'attenzione si sposti su Wildfire il quale rischia di essere soppresso.\nGrazie all'intervento di Kris, ma soprattutto grazie all'intervento del veterinario che Dany non aveva voluto assumere prima, Noah, Wildfire si salva.\nKris allora decide di rimanere, ma solo per la convalescenza di Wildfire.\nMatt alla fine capisce che lei non \u00e8 tornata per lui ma per Wildfire.\nDany assume il veterinario che ha curato Wildfire e inizia un rapporto di amicizia con Kriss ospitandola nella sua clinica.\nJunior con una scusa fa in modo che la sua fidanzata Laura lo raggiunga nel posto dove si sono incontrati per la prima volta e fra lo stupore di tutti le chiede di sposarlo e lei naturalmente accetta.\nLa puntata si chiude con molti interrogativi riguardanti Kris, la vera fine della storia tra Matt e Kris e la curiosit\u00e0 per il matrimonio di Junior.\nTerapia d'Amore.\nTrama.\nKris si prende cura di Wildfire, dopo l'incidente sub\u00ecto che lo vede ferito ad una zampa, anche quando quest'ultimo viene trasferito dai Davis alla Raintree. Qui la ragazza si scontra con la freddezza di Pablo e Jean, non ancora contenti e pronti a riaverla con loro. Kris vuole partire a tutti i costi ma Dany e il dottore la convincono a rimanere come assistente al Centro Equino di Dany. Nel frattempo Junior incontra il suo vecchio compagno delle superiori e scopre che gli servono dei soldi per produrre un sistema di energia alternativa: chiede i soldi necessari al padre ma lui rifiuta. Allora ne parla con Laura, la quale invece si dimostra pronta a fidarsi di lui. Malgrado sia molto titubante, Kris decide di restare per assicurarsi che Wildfire guarisca del tutto: stupendo tutti e confermando quanto la ragazza sia importante per la sua guarigione, Wildfire salta la staccionata e raggiunge Kris appena arrivata alla Raintree con il dottore."}
{"id": "1982417", "revid": "22356", "url": "https://it.wikipedia.org/wiki?curid=1982417", "title": "Halkieria evangelista", "text": ""}
{"id": "1982418", "revid": "322321", "url": "https://it.wikipedia.org/wiki?curid=1982418", "title": "Andrea de Aptis", "text": "Fu eletto vescovo di Todi nel 1356, succedendo al parente Ranuccio degli Atti. Ristabil\u00ec la disciplina ecclesiastica e scrisse le \"Costituzioni\" della Chiesa di Todi, che rimarranno in vigore per molto tempo.\nNel 1373 fu trasferito alla sede di Brescia.\nApparteneva all'ordine degli eremitani di Sant'Agostino."}
{"id": "1982419", "revid": "80339", "url": "https://it.wikipedia.org/wiki?curid=1982419", "title": "Sofia Konukh", "text": ""}
{"id": "1982421", "revid": "729019", "url": "https://it.wikipedia.org/wiki?curid=1982421", "title": "Cessna O-1 Bird Dog", "text": "Il Cessna L-19 Bird Dog, ridesignato successivamente O-1 Bird Dog, era un aereo da osservazione, da ricognizione e da collegamento al ala alta prodotto dall'azienda statunitense Cessna Aircraft Company negli anni cinquanta.\nDerivato dal Cessna 170 venne utilizzato principalmente dall'United States Air Force durante la guerra del Vietnam.\nStoria del progetto.\nIl Bird Dog nasce dall'esigenza della United States Army di dotarsi di un nuovo velivolo leggero per fornire indicazioni all'artiglieria sulla precisione di tiro, oltre a ricoprire il ruolo di aereo da collegamento, che andasse a sostituire i pari ruolo prodotti dalla Stinson e dalla Piper. Questi ultimi, largamente utilizzati durante la seconda guerra mondiale, avevano una vita operativa piuttosto breve a causa della loro tecnica costruttiva, basata su una struttura mista con ala in legno e fusoliera in tubi d'acciaio saldati, ricoperta in tela di cotone. La U.S. Army emise un bando le cui specifiche riguardavano un velivolo monoplano biposto di costruzione interamente metallica al quale partecip\u00f2 anche la Cessna Aircraft Company presentando il proprio Cessna Model 305A sviluppato dal Cessna 170.\nIl 305A era un monomotore leggero ad ala alta controventata e carrello convenzionale biciclo, dotato di ruotino posteriore di atterraggio. Le maggiori differenze con il 170 erano nella cabina dotata di due posti in tandem, l'unico modello Cessna ad avere mai avuto questa caratteristica, e di ampia finestratura per migliorare l'osservazione a terra. Inoltre venne riprogettata la parte posteriore della fusoliera in modo da fornire una vista direttamente sul retro, soluzione ribattezzata successivamente \"Omni-View\" ed applicata ai monomotori Cessna dopo il 1964, ed inseriti pannelli trasparenti nella sezione centrale tra le due semiali, utilizzati anche nei Cessna 140 ed il successivo Cessna 150 \"Aerobat\", e che consentiva al pilota di avere una visuale anche sopra la sua testa. Anche la porta d'accesso alla cabina venne modificata ingrandendola per consentire il carico di una barella. L'ala era invece pressoch\u00e9 identica a quella del 170, con la sola eccezione della maggiore escursione dei flap (60 gradi anzich\u00e9 40).\nL' U.S. Army stipul\u00f2 con Cessna un contratto per la fornitura di 418 esemplari ai quali venne assegnata la denominazione militare L-19A Bird Dog. Il prototipo Cessna 305, numero di registro \"N41694\", vol\u00f2 per la prima volta il 14 dicembre 1949 dopodich\u00e9 venne avviata la produzione in serie con consegna dei primi esemplari avvenuta dal dicembre 1950. Il nuovo velivolo venne immediatamente impiegato in azioni belliche durante la guerra di Corea fino al 1953. Nel 1953 ne venne sviluppata una versione da addestramento al volo strumentale alla quale segu\u00ec una serie di versioni caratterizzate dall'elica a passo variabile(constant-speed propeller) ed una versione finale, la L-19-E, caratterizzata da un incremento del valore di capacit\u00e0 di carico. La quantit\u00e0 di Bird Dog prodotti ammonter\u00e0 a 3431 esemplari ai quali bisogna aggiungere quelli realizzati dall'azienda giapponese Fuji Heavy Industries su licenza.\nIl modello ricevette la denominazione Bird Dog a seguito di un sondaggio tra i dipendenti Cessna e venne scelta per la similitudine dei compiti che avrebbe dovuto svolgere sul campo, ovvero scovare il nemico come un segugio, volargli attorno in modo da permettere all'artiglieria, o tramite un attacco aereo, di localizzarlo ed ingaggiarlo, quindi volando a bassa quota controllare i danni inferti e comunicare via radio la necessit\u00e0 di calibrare ulteriormente i colpi o l'avvenuto successo dell'operazione.\nImpiego operativo.\nIl Dipartimento della Difesa degli Stati Uniti stipul\u00f2 un contratto di fornitura per 3200 L-19 evaso dalla Cessna tra il 1950 e il 1959. Il velivolo venne utilizzato in diversi ruoli operativi tra cui osservazione per artiglieria, per comunicazione in prima linea, medevac e come addestratore. Nel 1962 l'L-19 dell'U.S. Army venne ridesignato O-1 (Observation) Bird Dog ed utilizzato nella guerra del Vietnam. Durante gli anni sessanta i Bird Dog vennero utilizzati dalle forze aeree sudvietnamite (ARVN-Army Republic Vietnam/SVAF South Vietnamese Air Force), U.S. Army ed equipaggi clandestini (Ravens). Nel 1964 il Dipartimento della Difesa (\"United States Department of Defense\" - DOD) emise un memorandum indirizzato alla U.S. Army in cui si disponeva la sostituzione del proprio parco volante ad ala fissa, gli O-1 Bird Dog, con quello ad ala rotante.\nAlla U.S. Army venne comunque consentito di mantenere alcuni esemplari come supporto all'artiglieria fino a quando non furono consegnati i nuovi elicotteri. Tutti gli operatori qui sopra menzionati, U.S. Army compresa, continuarono ad usare i Bird Dog per tutta la durata del conflitto, tuttavia la maggior parte dei velivoli venne gestita dall'USAF dal 1964 fino alla fine della guerra, nel 1975, in quest'ultimo anno pilotati principalmente da personale sudvietnamita. Durante la guerra del Vietnam i velivoli furono utilizzati per la ricognizione ed il forward air control (FAC). Venne successivamente e gradualmente sostituito dal pi\u00f9 veloce bimotore USAF O-2 Skymaster, che venne introdotto nel conflitto dalla met\u00e0 degli anni sessanta. L'ultimo Bird Dog in forza all'U.S. Army venne ufficialmente radiato nel 1974.\nFurono 469 gli O-1 Bird Dog persi per vari motivi durante la guerra del Vietnam, 178 USAF, 7 USMC e 284 tra U.S. Army, forze aeree vietnamite ed operatori clandestini, tre dei quali per opera di postazioni SAM nemiche.\nNella fase della sostituzione degli O-1 USAF in favore degli O-2 molti Bird Dog sono stati venduti come surplus. Negli anni settanta ed ottanta la Ector Aircraft ne revision\u00f2 un buon numero immettendoli sul mercato come Ector Mountaineer, dotati dell'originale motorizzazione, e come Ector Super Mountaineer rimotorizzati Lycoming O-540-A4B5.\nUn buon numero di O-1 vennero consegnati alla Civil Air Patrol (CAP) ed impiegati in compiti di ricerca aerea, molti dei quali rimasero danneggiati per ground loop ed altri incidenti. L'unico esemplare operativo rimasto venne esposto davanti alla sede CAP in mostra statica situata alla Maxwell Air Force Base.\nIn Canada, la Royal Canadian Air Cadets modific\u00f2 gli L-19 per utilizzarlo come aerei da traino, dotandoli del caratteristico gancio per portare in volo gli alianti Schweizer 2-33 in dotazione al loro programma di formazione al volo libero. Questa particolare versione, usata nelle regioni atlantica, pacifica ed orientale, era caratterizzata dall'utilizzo di un'elica Hoffman quadripala in materiale composito di minori dimensioni dell'originale e da un nuovo collettore di scarico, modifiche entrambe finalizzate alla riduzione del rumore. Anche il sistema di alimentazione venne modificato rispetto al modello originale, posizionando il selettore della valvola del carburante pi\u00f9 vicino al pilota. Inoltre, come da consuetudine per i velivoli da traino alianti, vennero montati sulla struttura due specchietti retrovisori.\nIn Italia l'L-19 venne utilizzato dall'Esercito Italiano. Alcuni esemplari radiati dall'Esercito Italiano sono stati reimmatricolati ad uso civile (marche I-EIxx) e ceduti ad alcuni aeroclub dove vengono impiegati per il traino di alianti.\nEventi degni di nota.\nIl 29 aprile 1975, il Maggiore Bung-Ly della forza aerea vietnamita fece salire nella cabina di pilotaggio del suo O-1 Bird Dog, dotata di due soli posti a sedere, la moglie ed i suoi cinque figli per poi decollare da Con Son Island. Dopo aver evitato il fuoco dal Viet Cong riusc\u00ec a dirigersi in mare notando nelle vicinanze la portaerei statunitense USS \"Midway\". Sapendo che aveva un'autonomia per una sola altra ora di volo, lasci\u00f2 cadere una nota in cui chiedeva che la \"pista\" (scrisse letteralmente \"runway\") venisse sgomberata in modo da consentirgli l'appontaggio. Il Rear Admiral Lawrence Chambers, rendendosi conto che era impossibile effettuare quella manovra per la situazione sul ponte di volo, ordin\u00f2 di spingere fuoribordo un elicottero Sudvietnamita Bell UH-1 Iroquois del costo di 10 milioni di dollari che si inabiss\u00f2 nelle acque del mar Cinese meridionale. Ora il velivolo usato in quell'episodio dal Maggiore Bung-Ly \u00e8 in esposizione presso il National Museum of Naval Aviation di Pensacola, in Florida (USA)."}
{"id": "1982423", "revid": "80339", "url": "https://it.wikipedia.org/wiki?curid=1982423", "title": "Sof'ja Konuch", "text": ""}
{"id": "1982425", "revid": "80339", "url": "https://it.wikipedia.org/wiki?curid=1982425", "title": "Sof'ja Konukh", "text": ""}
{"id": "1982427", "revid": "80339", "url": "https://it.wikipedia.org/wiki?curid=1982427", "title": "Sof'ja Konuh", "text": ""}
{"id": "1982429", "revid": "1766026", "url": "https://it.wikipedia.org/wiki?curid=1982429", "title": "Sinfonia n. 2 (Mahler)", "text": "La Sinfonia n. 2 in do minore per soli coro e orchestra di Gustav Mahler, nota anche con il titolo Auferstehung (\"Resurrezione\"), fu scritta nello stesso periodo della Prima Sinfonia fra il 1888 ed il 1894. La prima esecuzione mondiale avvenne a Berlino il 13 dicembre del 1895. Insieme alla Ottava, la Seconda \u00e8 stata la sinfonia che ottenne pi\u00f9 successo e popolarit\u00e0 durante la vita del compositore.\nSi tratta della prima delle quattro sinfonie di Mahler per le quali il compositore ha previsto l'intervento delle voci, oltre ad essere la prima delle tre \"Wunderhorn Symphonien\", sinfonie in cui vengono messi in musica testi provenienti dalla raccolta di canti medioevali tedeschi intitolata \"Des Knaben Wunderhorn\". Uno di questi \"Lieder\", \"\"Des Antonius von Padua Fischpredigt\" (\"La predica ai pesci di Sant'Antonio da Padova\"), venne quasi letteralmente trascritto come scherzo della sinfonia, mentre il \"Lied\" \"Urlicht\"\" divenne il 4\u00b0 movimento.\nNell'aprile 1899 il compositore dirige la Sinfonia n. 2 a Vienna.\nNei Paesi Bassi la prima \u00e8 stata diretta dal compositore ad Amsterdam il 26 ottobre 1904 con l'Orchestra reale del Concertgebouw.\nNegli Stati Uniti la premi\u00e8re \u00e8 stata diretta dal compositore l'8 dicembre 1908 a New York con la New York Symphony Orchestra.\nOrigine.\nLe origini della seconda sinfonia si ricollegano alla conclusione della lunga composizione della prima sinfonia: Mahler aveva completato nell'agosto del 1888 un poema sinfonico detto \"Totenfeier\" (\"celebrazione della morte\"), che in seguito sarebbe diventato il primo movimento della sinfonia. Anche alcuni abbozzi del secondo movimento risalgono a quell'anno. Mahler rimase in dubbio per cinque anni se fare di \"Totenfeier\" il movimento di apertura di una nuova sinfonia, finch\u00e9 nel luglio del 1893 compose il secondo, il terzo ed il quarto movimento. Rimaneva il problema del finale della sinfonia: Mahler desiderava un finale in cui intervenissero le voci, cos\u00ec come era stato per la Nona Sinfonia di Beethoven e ci\u00f2 avrebbe reso inevitabile il confronto diretto fra le due composizioni. Un altro punto aperto era la ricerca del giusto testo da mettere in musica per il finale. La soluzione decisa fu ispirata da una cerimonia commemorativa per il direttore d'orchestra Hans von B\u00fclow tenuta ad Amburgo il 29 marzo 1894, quando il coro inton\u00f2 il corale \"Risorgere\" di Friedrich Gottlieb Klopstock. Mahler compose il finale fra il giugno ed il luglio del 1894 e complet\u00f2 la sinfonia il 18 dicembre 1894, al termine di un lavoro durato sette anni.\nStruttura.\nNella sua forma definitiva la sinfonia \u00e8 divisa in cinque movimenti:\nTesti.\nQuarto movimento (\"Urlicht\").\nIl testo del quarto movimento, \"Urlicht\" (cio\u00e8 \"luce primordiale\") proviene dalla raccolta poetica Des Knaben Wunderhorn.\nQuinto movimento (\"Aufersteh'n\").\nI primi otto versi provengono dalla poesia Die Auferstehung (\"La resurrezione\") di Friedrich Gottlieb Klopstock, qua priva dei suoi ultimi quattro versi, che Mahler tolse. Il compositore stesso scrisse il prosieguo del testo, da \"O glaube\" fino alla sua conclusione."}
{"id": "1982431", "revid": "80339", "url": "https://it.wikipedia.org/wiki?curid=1982431", "title": "Sof'ja Evgen'evna Konuh", "text": ""}
{"id": "1982432", "revid": "80339", "url": "https://it.wikipedia.org/wiki?curid=1982432", "title": "Sof'ja Evgen'evna Konukh", "text": ""}
{"id": "1982434", "revid": "80339", "url": "https://it.wikipedia.org/wiki?curid=1982434", "title": "Sofia Yevgenyevna Konukh", "text": ""}
{"id": "1982435", "revid": "599013", "url": "https://it.wikipedia.org/wiki?curid=1982435", "title": "Manel Bosch", "text": ""}
{"id": "1982440", "revid": "1718925", "url": "https://it.wikipedia.org/wiki?curid=1982440", "title": "Nicol\u00f2 Zanasio", "text": "Appartenuto a nobile famiglia di Cremona divenne vescovo di Brescia nel 1378.\nPromosso arcivescovo di Benevento, raggiunse questa sede nel gennaio 1384.\nInsigne per sapere fu trasferito nel 1385 alla sede di Napoli, da dove dovette fuggire nel 1387 per controversie con il potere civile.\nMor\u00ec nel 1389 a Cremona e vi fu sepolto."}
{"id": "1982443", "revid": "599013", "url": "https://it.wikipedia.org/wiki?curid=1982443", "title": "Adolfo Daniele Speranza", "text": "Caratteristiche tecniche.\nCentrocampista centrale, \u00e8 un regista dotato di buone doti tecniche e viene utilizzato davanti alla difesa, per impostare la manovra. Fisicamente minuto, pu\u00f2 anche essere impiegato a diretto supporto degli attaccanti o come interno di centrocampo.\nCarriera.\nCresciuto nel Fontana Audax di Castel San Giovanni, \u00e8 passato poi nelle giovanili del . Ha debuttato in Serie A il 20 dicembre 1998, entrando in campo durante il recupero della gara vinta contro il per 3-2. Nella stessa stagione partecipa ad un'altra gara di campionato, giocando a partire dal 60' della partita persa sul campo della per 3-2 il 21 febbraio 1999.\nNel 1999 viene ceduto in prestito al Fiorenzuola, con cui esordisce in Serie C2 . Dopo un'altra stagione in prestito, questa volta nelle file della Pro Vercelli (con cui raggiunge i \"playoff\" sotto la guida del suo ex allenatore nella Primavera piacentina Maurizio Braghin), sale in Serie B, acquistato in compropriet\u00e0 dalla allenata da Zden\u011bk Zeman. In Campania gioca 11 partite nel campionato di Serie B 2001-2002, e a fine stagione il Piacenza lo riscatta per cederlo nuovamente in compropriet\u00e0 all'.\nNelle Marche disputa la prima parte della stagione 2002-2003, realizzando un gol in Coppa Italia contro il , prima di passare in prestito al Chieti in Serie C1. Rientrato ad Ascoli, vi rimane per due stagioni, contribuendo con 15 presenze alla promozione dei bianconeri in Serie A nel 2005. In seguito milita per un'ultima stagione in Serie B con il Pescara, dove rimane vittima di un grave infortunio; nel gennaio 2007 rescinde il contratto e si accasa alla Lucchese, in Serie C1.\nLa carriera prosegue in Serie C2 e Lega Pro Seconda Divisione con le maglie di e Rodengo Saiano. Nel 2009 si svincola e, dopo un periodo di prova al Monza, nel febbraio 2010 fa ritorno al Fiorenzuola, in Serie D. Nella stagione 2010-2011 inizia al Cesenatico, per poi trasferirsi all' nel gennaio 2011. Riconfermato anche per la stagione 2011-2012, subisce un serio infortunio al menisco che lo tiene lontano dai campi per gran parte della stagione; inizialmente riconfermato per il campionato 2012-2013, si trasferisce in seguito alla Pianese, altra formazione toscana di Serie D.\nScaduto il contratto, il 22 luglio 2013 parte per il ritiro dei calciatori svincolati a Coverciano, organizzato dall'Associazione Italiana Calciatori. Viene successivamente ingaggiato dalla Ribelle di Castiglione di Ravenna, con cui vince il campionato di Eccellenza emiliano-romagnola ottenendo la promozione in Serie D. L'anno successivo passa ai ferraresi dell'Argentana, impegnati nel campionato di Eccellenza."}
{"id": "1982449", "revid": "144796", "url": "https://it.wikipedia.org/wiki?curid=1982449", "title": "Andrea Segazeno", "text": "Appartenuto a nobile famiglia di Cremona divenne vescovo di Piacenza nel 1381.\nIl 14 gennaio 1383 fu trasferito alla diocesi di Brescia.\nEra maestro di teologia nell'Ordine degli Eremitani di Sant'Agostino.\nAlcuni storici lo considerano d'origine milanese."}
{"id": "1982452", "revid": "310967", "url": "https://it.wikipedia.org/wiki?curid=1982452", "title": "Delphine", "text": "Persone.\nDelphine"}
{"id": "1982457", "revid": "339392", "url": "https://it.wikipedia.org/wiki?curid=1982457", "title": "Promissori Ducali", "text": ""}
{"id": "1982461", "revid": "287204", "url": "https://it.wikipedia.org/wiki?curid=1982461", "title": "Ryutaro Arimura", "text": ""}
{"id": "1982462", "revid": "80339", "url": "https://it.wikipedia.org/wiki?curid=1982462", "title": "Maria Koroleva", "text": ""}
{"id": "1982463", "revid": "320578", "url": "https://it.wikipedia.org/wiki?curid=1982463", "title": "Ryuutarou Arimura", "text": ""}
{"id": "1982465", "revid": "729019", "url": "https://it.wikipedia.org/wiki?curid=1982465", "title": "Bogdan Leonte", "text": ""}
{"id": "1982466", "revid": "599013", "url": "https://it.wikipedia.org/wiki?curid=1982466", "title": "Ryutar\u014d Arimura", "text": ""}
{"id": "1982467", "revid": "125269767", "url": "https://it.wikipedia.org/wiki?curid=1982467", "title": "Bartolomeo Malipiero", "text": "Biografia.\nDi origine veneta divenne vescovo di Brescia nel 1457. Durante la sua reggenza, nel 1462, sappiamo che rinunci\u00f2 ai suoi diritti feudali sulla citt\u00e0 di Pisogne in cambio della propriet\u00e0 di Bagnolo Mella riservandosi la torre cittadina detta \"Pegol\", che si erge sulla piazza del mercato e che solo nell'800 fu acquistata dal Comune dalla diocesi bresciana\nMor\u00ec a Brescia, in conseguenza del morso di un suo cagnolino idrofobo, il 4 novembre 1464."}
{"id": "1982468", "revid": "80339", "url": "https://it.wikipedia.org/wiki?curid=1982468", "title": "Marija Koroleva", "text": ""}
{"id": "1982469", "revid": "320578", "url": "https://it.wikipedia.org/wiki?curid=1982469", "title": "Ryuutaro Arimura", "text": ""}
{"id": "1982471", "revid": "320578", "url": "https://it.wikipedia.org/wiki?curid=1982471", "title": "Ryutarou Arimura", "text": ""}
{"id": "1982473", "revid": "767487", "url": "https://it.wikipedia.org/wiki?curid=1982473", "title": "-2 - Livello del terrore", "text": "-2 - Livello del terrore (\"P2\") \u00e8 un horror/thriller del 2007 diretto da Franck Khalfoun.\nTrama.\nAngela Bridges \u00e8 una giovane e bellissima donna d'affari legata al suo lavoro al punto da trattenersi in ufficio fino a tardi anche la vigilia di Natale.\nQuando si decide a raggiungere i genitori e la famiglia della sorella per la cena di Natale, scende nei garage sotterranei per recuperare la macchina, al livello -2, ma la macchina non parte.\nAngela riceve aiuto da un giovane addetto alla sicurezza, Thomas Barclay, che cerca invano di far partire l'auto. L'uomo, che si accinge a festeggiare il Natale nel gabbiotto della guardania, con la sola compagnia del suo cane, approfitta della situazione per invitare la ragazza ad una piccola cena a due nel suo ufficio. Angela declina l'inusuale proposta, e decide di tornare a casa in taxi. Ma anche questa soluzione si rivela presto inattuabile, perch\u00e9 la ragazza non riesce a sbloccare le porte d'ingresso del palazzo, ormai chiuse per la notte.\nLa situazione, da spiacevole, si trasforma presto in un incubo. La ragazza capisce di essere bloccata all'interno del palazzo, dal quale non ci sono vie d'uscita praticabili, e scopre che Thomas, il giovane guardiano che l'ha assistita poco prima, \u00e8 in realt\u00e0 un maniaco psicopatico, da tempo ossessionato da lei e dal desiderio di sedurla. Intrappolata nei sotterranei dell'edificio, Angela si prepara ad affrontare una terribile discesa agli inferi, piena di sconvolgenti sviluppi.\nDistribuzione.\nIl film \u00e8 stato distribuito in Italia dalla Eagle Pictures il 25 luglio 2008.\nCritica.\nIl critico Morando Morandini gli assegna una stellina su cinque."}
{"id": "1982475", "revid": "767487", "url": "https://it.wikipedia.org/wiki?curid=1982475", "title": "Baby Boy - Una vita violenta", "text": "Baby Boy - Una vita violenta (\"Baby Boy\") \u00e8 un film del 2001 scritto, diretto e prodotto da John Singleton, con protagonista il cantante/attore Tyrese Gibson.\nIl film \u00e8 stato distribuito in Italia il 9 novembre 2001, mentre il DVD del film \u00e8 stato messo in commercio dal 6 marzo 2002.\nTrama.\nJody un ragazzo di 20 anni vive ancora con la madre Juanita nonostante sia gi\u00e0 padre di due figli di due madri diverse.\nFrequenta suo cugino Sweetpea, che entra ed esce dalla galera, la situazione cambia quando in casa arriva il fidanzato della madre che cerca di dare una svolta a questa sua situazione. altri problemi arrivano quando decide di convivere con la sua nuova fidanzata e mettersi in proprio."}
{"id": "1982481", "revid": "80339", "url": "https://it.wikipedia.org/wiki?curid=1982481", "title": "Marina Akobiya", "text": ""}
{"id": "1982483", "revid": "80339", "url": "https://it.wikipedia.org/wiki?curid=1982483", "title": "Marina Akobija", "text": ""}
{"id": "1982484", "revid": "80339", "url": "https://it.wikipedia.org/wiki?curid=1982484", "title": "Marina Dazmirovna Akobiya", "text": ""}
{"id": "1982485", "revid": "124909296", "url": "https://it.wikipedia.org/wiki?curid=1982485", "title": "Domenico Dominici", "text": "Biografia.\nNacque a Venezia da una famiglia di origine bresciana, figlio di Piero e della zantiota Cristiana Seguro.\nRimasto presto orfano del padre, probabilmente fu allevato a Bologna dal cardinale umanista Antonio Correr. Impar\u00f2 la retorica dal medico e letterato Pietro Tomasi, mentre le arti liberali gli furono impartite presso l'universit\u00e0 di Padova, dove fu licenziato il 6 agosto 1435 e promosso \"doctor artium\" il 22 gennaio 1436. Studi\u00f2 inoltre teologia, non \u00e8 chiaro dove; certamente fu influenzato dal tomismo e prima del 1441 divenne \"doctor theologiae\".\nTra il 1442 e il 1444 divenne decano della collegiata di Cividale.\nEletto prima vescovo di Torcello, poi vescovo di Brescia. Tenne un sinodo nel 1467. Mor\u00ec nel 1478 e fu sepolto nel Duomo vecchio di Brescia nel monumento funebre a lui dedicato.\nNel 1470, sotto il suo episcopato, fu avviata la costruzione del nuovo palazzo vescovile di Brescia promossa dal predecessore Francesco Marerio. Il cantiere sar\u00e0 completato quasi un secolo dopo.\nSuccessione apostolica.\nLa successione apostolica \u00e8:"}
{"id": "1982498", "revid": "599013", "url": "https://it.wikipedia.org/wiki?curid=1982498", "title": "Lucio Angulo", "text": "\u00c8 il fratello di Alberto Angulo."}
{"id": "1982500", "revid": "125263437", "url": "https://it.wikipedia.org/wiki?curid=1982500", "title": "Giovanni Dolfin (vescovo)", "text": "Biografia.\nProveniente dalla nobile famiglia veneta dei Dolfin, fu eletto vescovo di Torcello il 3 gennaio 1563 e il 26 agosto 1579 fu trasferito alla diocesi di Brescia. Ebbe incarichi diplomatici della Santa Sede in Francia, in Austria e in Germania.\nDurante il suo episcopato a Brescia esegu\u00ec lavori di completamento nel nuovo Palazzo Vescovile di Brescia, terminato pochi anni prima.\nMor\u00ec nel 1584, assistito da Carlo Borromeo."}
{"id": "1982503", "revid": "125694832", "url": "https://it.wikipedia.org/wiki?curid=1982503", "title": "Palle in canna", "text": "Palle in canna (\"National Lampoon's Loaded Weapon 1\") \u00e8 un film del 1993 diretto da Gene Quintano.\nIl film \u00e8 fondamentalmente una parodia della saga di \"Arma letale\", bench\u00e9, come da miglior tradizione dei film comici demenziali di produzione statunitense, si prendano di mira pure altre pellicole - dello stesso genere o meno - e, pi\u00f9 in generale, elementi della stessa cultura di massa americana.\nTrama.\nI protagonisti del film sono due poliziotti: uno bianco, Jack Colt, psicolabile, solitario e insofferente alla disciplina (si direbbe un vero duro, ma a volte l'apparenza inganna) e uno nero, Wes Luger, tranquillo, dalla vita familiare \"quasi\" normale e che invece \u00e8 soggetto a delle crisi se cerca di violare qualche regola.\nI due indagano sull'omicidio di Billy York, una vecchia collega di Wes; in questa indagine vengono aiutati dall'informatore Becker e dalla bionda Destiny. Dopo aver ricevuto la consulenza dello psichiatra cannibale Leacher, scopriranno che dietro l'omicidio si nasconde un incredibile complotto."}
{"id": "1982509", "revid": "287204", "url": "https://it.wikipedia.org/wiki?curid=1982509", "title": "Gianfrancesco Morosini (cardinale)", "text": "Biografia.\nEra figlio dei patrizi veneziani Pietro Morosini e Cornelia Corner, sorella dei cardinali Luigi e Federico Corner.\nAncora giovane accompagn\u00f2 in Francia un suo parente, Alvise Badoer, che era stato nominato ambasciatore straordinario presso quel regno per conto della Serenissima. Ritornato in patria venne inviato dalla stessa Repubblica di Venezia presso Carlo, arciduca d'Austria, ed il 1\u00ba maggio 1568 venne inviato presso la corte di Emanuele Filiberto I di Savoia, sempre come legato, lasciando Torino il 29 settembre 1570.\nNel giugno del 1573 venne inviato presso Enrico di Valois per omaggiarlo per conto della Repubblica di Venezia nel recente successo del suo ottenimento della corona polacca. Nel dicembre di quello stesso anno, venne nominato ambasciatore di Venezia presso la corte di Carlo IX di Francia, rimanendovi sino all'elezione di Enrico III. DIvenne Bailo a Costantinopoli presso il sultano ottomano, entr\u00f2 solo a questo punto in seno alla chiesa venendo ordinato sacerdote in Venezia.\nSisto V lo mand\u00f2 quale suo nunzio apostolico in Francia ed il 23 settembre 1585 venne eletto vescovo di Brescia. Per la propria perizia e per la diplomazia dimostrata, il 15 luglio 1588 venne eletto cardinale e nominato dal Papa quale legato \"a latere\" nella missione di riconciliazione di Enrico I di Lorena, terzo duca di Guisa, e suo fratello Luigi II di Guisa, secondo cardinale di Guisa, con il re Enrico III di Francia.\nAlla sua elezione a cardinale, ottenne la porpora ed il titolo dei Santi Nereo e Achilleo il 27 luglio di quello stesso anno, optando successivamente per il titolo di Santa Maria in Via (28 marzo 1590). Nominato protettore di Germania ed Ungheria, fu molto amico di San Filippo Neri e suo sostenitore.\nNel gennaio 1593 fece esumare il corpo del marchese di Castiglione Rodolfo Gonzaga, fratello di san Luigi, assassinato a Castel Goffredo il 3 gennaio 1593, in quanto scomunicato dal papa. Sua madre Marta Tana ricorse al papa Gregorio XV per far ribenedire il defunto e ottenne di seppellirlo in terra consacrata solo nel 1600.\nMor\u00ec il 14 gennaio 1596 e fu sepolto nel duomo vecchio di Brescia, presso l'altare della Santa Croce. Per sua disposizione testamentaria, al momento del suo decesso tutti i suoi beni vennero donati tra i poveri della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1982513", "revid": "123567", "url": "https://it.wikipedia.org/wiki?curid=1982513", "title": "Gianfranco Morosini", "text": ""}
{"id": "1982521", "revid": "123165852", "url": "https://it.wikipedia.org/wiki?curid=1982521", "title": "Flavio Destro", "text": "\u00c8 padre di Mattia, anche lui calciatore.\nCarriera.\nGiocatore.\nHa iniziato a muovere i passi nel calcio negli allievi e nella Primavera del Torino, per poi intraprendere l'attivit\u00e0 professionistica in Serie C1 con e Rondinella.\nHa disputato quattro campionati di Serie A con l' dal 1986 al 1990, totalizzando complessivamente 112 presenze e una rete in occasione del pareggio interno col del 14 febbraio 1988.\nHa inoltre disputato cinque campionati di Serie B con le maglie di , Ascoli (con cui ha vinto il torneo 1985-1986), e , per complessive 143 presenze e 5 reti fra i cadetti.\nAllenatore.\nInizia la sua carriera da allenatore nell'Eccellenza Marche, prima con il Camerino e poi con l'Urbisalviense. Dopo alcuni anni debutta nei professionisti col Montichiari nel 2007-2008 e viene esonerato dopo la partita d'andata del girone A della Lega Pro Seconda Divisione 2008-2009 contro il . Nel 2009 viene chiamato da Franco Lerda per essere il suo vice con il Crotone e poi successivamente nella stagione 2010-2011 con il Torino.\nIl 17 febbraio 2014 prende il posto di Bruno Giordano e diventa il nuovo allenatore dell'; il suo debutto avviene in casa contro il , partita persa 1-0; la sua prima vittoria arriva il 9 marzo in casa contro il , 2-1. Conclude il campionato al 15\u00ba posto con 24 punti. Alla fine della stagione non rinnova il contratto.\nDal 2 marzo 2016 viene chiamato a sostituire Osvaldo Jaconi sulla panchina della Fermana. In 8 partite colleziona ben 7 vittorie, facendo compiere alla squadra giallobl\u00f9 una rimonta che le consente di conquistare i play off con una giornata di anticipo. Viene confermato anche per la stagione successiva dove conquista la promozione in Lega Pro con tre giornate d'anticipo sulla fine del campionato. Dopo due buone stagioni in Serie C, il 14 ottobre 2019 viene esonerato con la squadra in lotta per non retrocedere.\nIl 2 novembre 2020 viene annunciato il suo ingaggio da parte del in sostituzione dell'esonerato Marco Alessandrini.\nIl 22 marzo 2021, dopo la sconfitta con la , rassegna le dimissioni, lasciando la squadra in diciottesima posizione.\nStatistiche.\nStatistiche da allenatore.\n\"Statistiche aggiornate al 22 marzo 2021.\""}
{"id": "1982524", "revid": "478814", "url": "https://it.wikipedia.org/wiki?curid=1982524", "title": "Matching Mole (album)", "text": "Matching Mole \u00e8 il primo album in studio del gruppo musicale britannico Matching Mole, pubblicato nel 1972."}
{"id": "1982525", "revid": "59645", "url": "https://it.wikipedia.org/wiki?curid=1982525", "title": "Orchestra Sinfonica di Chicago", "text": ""}
{"id": "1982526", "revid": "322321", "url": "https://it.wikipedia.org/wiki?curid=1982526", "title": "Marco Morosini", "text": "Biografia.\nNacque a Venezia da una nobile famiglia del patriziato veneto.\nIl 3 ottobre 1639 fu eletto vescovo di Treviso.\nComp\u00ec la visita pastorale alla diocesi e celebr\u00f2 il sinodo diocesano.\nIl 31 luglio 1645 fu nominato vescovo di Brescia.\nMor\u00ec il 4 ottobre 1654. Fu sepolto nel duomo vecchio di Brescia.\nGenealogia episcopale.\nLa genealogia episcopale \u00e8:"}
{"id": "1982531", "revid": "599013", "url": "https://it.wikipedia.org/wiki?curid=1982531", "title": "Robert Traylor", "text": "Carriera.\nDopo una buona carriera nell'universit\u00e0 di Michigan viene scelto nel 1998 dai Dallas Mavericks ma \u00e8 stato subito scambiato con i Milwaukee Bucks in cambio di Dirk Nowitzki. Lo scambio si riveler\u00e0 vantaggioso solo per i texani infatti, mentre il tedesco diventa una superstar della NBA, Traylor delude tutte le aspettative.\nDopo sette anni passati nella NBA senza convincere, passa dal 2007 al basket europeo vestendo la maglia del Gestib\u00e9rica Vigo, poi nel 2008 passa a Porto Rico con i Santurce Crabbers.\nLa stagione 2008-09 la trascorre in Turchia con l'Antalya Kepez Belediyesi.\nDurante il campionato 2009-10 gioca 7 partite con la NSB Sebastiani Napoli prima di partire, complici i problemi economici e societari del club, radiato a stagione in corso.\nMuore a Porto Rico l'11 maggio 2011, in seguito ad un infarto."}
{"id": "1982535", "revid": "767487", "url": "https://it.wikipedia.org/wiki?curid=1982535", "title": "Aficiones", "text": "Aficiones \u00e8 il primo album de El Puchero del Hortelano, pubblicato nel 2000."}
{"id": "1982539", "revid": "254059", "url": "https://it.wikipedia.org/wiki?curid=1982539", "title": "Marino Giovanni Zorzi", "text": "Biografia.\nNacque a Venezia da una nobile famiglia del patriziato veneto.\nEra nipote del vescovo Marino Zorzi. Fu vice delegato a Bologna e nel 1664 nominato vescovo di Brescia. San Gregorio Barbarigo lo defin\u00ec \"uno dei pi\u00f9 degni pastori della Chiesa\".\nMor\u00ec il 24 ottobre 1678 e fu sepolto nel duomo nuovo di Brescia."}
{"id": "1982542", "revid": "80339", "url": "https://it.wikipedia.org/wiki?curid=1982542", "title": "Natalia Kutuzova", "text": ""}
{"id": "1982545", "revid": "80339", "url": "https://it.wikipedia.org/wiki?curid=1982545", "title": "Natal'ja Kutuzova", "text": ""}
{"id": "1982546", "revid": "80339", "url": "https://it.wikipedia.org/wiki?curid=1982546", "title": "Natalya Kutuzova", "text": ""}
{"id": "1982549", "revid": "80339", "url": "https://it.wikipedia.org/wiki?curid=1982549", "title": "Natalya Anatolyevna Kutuzova", "text": ""}
{"id": "1982550", "revid": "235890", "url": "https://it.wikipedia.org/wiki?curid=1982550", "title": "Matching Mole's Little Red Record", "text": ""}
{"id": "1982553", "revid": "235890", "url": "https://it.wikipedia.org/wiki?curid=1982553", "title": "Little red record", "text": ""}
{"id": "1982557", "revid": "144796", "url": "https://it.wikipedia.org/wiki?curid=1982557", "title": "Daniele Dolfin (1653-1704)", "text": "Biografia.\nDaniele Dolfin nacque esponente di una famiglia del patriziato veneziano, che aveva gi\u00e0 dato, tra l'altro, i cardinali Giovanni Dolfin zio e Giovanni Dolfin nipote, fu proprio da quest'ultimo ordinato sacerdote nel 1691 dopo che ebbe ottenuto il dottorato \"in utroque iure\". Fu sempre lo zio cardinale a volerlo suo segretario e conclavista, sino ad ottenergli la nomina di cameriere segreto di Sua Santit\u00e0 da papa Innocenzo XII.\nReferendario del tribunale della Segnatura apostolica dal 31 luglio 1691, divenne dal 25 settembre di quello stesso anno vice-legato pontificio ad Avignone, venendo poi prescelto nunzio apostolico presso Luigi XIV e, infine, nominato arcivescovo titolare di Damasco dal 2 gennaio 1696. Venne consacrato vescovo nella chiesa dei gesuiti di Avignone per mano di Louis-Aube de Roquemartine, vescovo di Saint-Paul-Trois-Ch\u00e2teaux, assistito da Jean-Jacques D'Obheil, vescovo di Orange, e da Lorenzo Buzzi, vescovo di Carpentras. Dal 10 gennaio del 1696 divenne assistente al soglio pontificio e due anni pi\u00f9 tardi fu trasferito alla diocesi di Brescia con il titolo personale di arcivescovo.\nNel concistoro del 14 novembre 1699 fu creato cardinale presbitero da papa Innocenzo XII, ricevendo il 30 marzo dell'anno successivo il titolo di Santa Susanna, anno in cui ricevette anche il titolo di abate commendatario di Rosazzo. Prese parte al conclave del 1700 che elesse papa Clemente XI.\nMor\u00ec il 5 agosto 1704 alla 1.00 di notte, nel palazzo episcopale di Brescia. Le sue spoglie vennero esposte alla pubblica venerazione nella cattedrale bresciana per poi essere sepolte nella cappella del Ss. Sacramento nel medesimo duomo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1982558", "revid": "235890", "url": "https://it.wikipedia.org/wiki?curid=1982558", "title": "If i could do it all over again I'd do it all over you", "text": ""}
{"id": "1982559", "revid": "122598259", "url": "https://it.wikipedia.org/wiki?curid=1982559", "title": "Federico Ermanno di Anhalt-K\u00f6then-Ple\u00df", "text": "Biografia.\nFederico Ermanno era figlio di Augusto Luigi di Anhalt-K\u00f6then, principe di Anhalt-K\u00f6then dal 1728 al 1755, e della seconda moglie Emilia di Promnitz-Pless.\nAlla morte senza figli nel 1818 di Luigi Augusto, figlio ed erede di suo cugino Augusto, il ducato pass\u00f2 a Federico Ferdinando e successivamente a Enrico.\nMatrimonio e figli.\nFederico Ermanno di Anhalt-K\u00f6then-Ple\u00df spos\u00f2 a Wernigerode il 13 giugno 1766 la ventiduenne Luisa Ferdinanda di Stolberg-Wernigerode, figlia del conte Enrico Ernesto II di Stolberg-Wernigerode, che gli diede otto figli:"}
{"id": "1982563", "revid": "339392", "url": "https://it.wikipedia.org/wiki?curid=1982563", "title": "Irek Khajdarovi\u010d Zinnurov", "text": ""}
{"id": "1982564", "revid": "113149071", "url": "https://it.wikipedia.org/wiki?curid=1982564", "title": "La sala delle agitate nell'ospizio di San Bonifacio", "text": "La sala delle agitate nell'ospizio di San Bonifacio, noto anche come La sala delle agitate al San Bonifazio in Firenze o semplicemente come La sala delle agitate \u00e8 un dipinto del pittore macchiaiolo Telemaco Signorini, eseguito nel 1865 e conservato nella Galleria d'arte moderna di Ca' Pesaro, a Venezia.\nStoria e descrizione.\nIl soggetto raffigura un reparto psichiatrico femminile dell'antico ospedale di San Bonifacio di Firenze, popolato da un numero di donne \"agitate\", ovvero di malate di mente in preda a forti manifestazioni di eccitamento: pi\u00f9 che esseri viventi le recluse sembrano essere ombre provenienti da un'oscura bolgia infernale. Un'alienata \u00e8 colta mentre sta impetuosamente minacciando con il pugno alzato un interlocutore invisibile, che solo lei vede; un'altra, sul lato opposto del locale, passeggia confusamente per la stanza, come se rincorresse un pensiero fisso ed estraniante al tempo stesso. Altre donne sonnecchiano o gridano, altre ancora hanno uno sguardo assente e perso nel vuoto, e una arriva persino a raggomitolarsi sotto un tavolo cercandovi rifugio.\nLo spazio prospettico trova il suo punto di fuga all'esterno del quadro, precisamente a destra, e sollecita l'osservatore a guardare il dipinto in quella specifica direzione. Sempre da destra, inoltre, proviene la luce che inonda omogeneamente l'opera, come emerge dalle lunghe ombre che si profilano sul pavimento. Vi \u00e8 inoltre un ampio ricorso a gamme scure e terrose, che si addensano nella parte inferiore della tela e generano un forte contrasto con le tonalit\u00e0 luminose, quasi abbaglianti, di quella superiore: con questo espediente cromatico Signorini intende sottolineare la drammaticit\u00e0 del disagio psichico delle \"agitate\", costrette a sopravvivere in questo stanzone cubico calcinato con un cancello al posto della porta. Il dipinto, in effetti, quando fu esposto suscit\u00f2 un certo scalpore a causa della sua crudezza, come ci testimonia Giuseppe Giacosa:\nL'opera richiama il metodo scientifico sostenuto dal Naturalismo: il pittore dipinge il nudo e bianco stanzone senza sentimentalismi, senza nessuna partecipazione drammatica ed emotiva. Al tempo stesso, la scelta del soggetto ha un forte significato di denuncia sociale: per dirla con le parole di Giorgio Cricco e Francesco Di Teodoro \u00abl\u2019occhio di Signorini \u00e8 pi\u00f9 oggettivo che pietoso e proprio per questo l\u2019esito appare ancora pi\u00f9 inquietante,\nin quanto follia, disagio e miseria ci sono pi\u00f9 vicini di quanto immaginiamo e, sicuramente, di quanto vorremmo\u00bb."}
{"id": "1982565", "revid": "339392", "url": "https://it.wikipedia.org/wiki?curid=1982565", "title": "Irek Hajdarovi\u010d Zinnurov", "text": ""}
{"id": "1982566", "revid": "248115", "url": "https://it.wikipedia.org/wiki?curid=1982566", "title": "Clemente Romano", "text": ""}
{"id": "1982567", "revid": "339392", "url": "https://it.wikipedia.org/wiki?curid=1982567", "title": "Irek Khaydarovich Zinnurov", "text": ""}
{"id": "1982571", "revid": "71433", "url": "https://it.wikipedia.org/wiki?curid=1982571", "title": "Baby Boy (film)", "text": ""}
{"id": "1982572", "revid": "322321", "url": "https://it.wikipedia.org/wiki?curid=1982572", "title": "Giovanni Alberto Badoer", "text": "\u00c8 stato dichiarato venerabile dalla Chiesa cattolica.\nBiografia.\nI primi anni e la formazione.\nGiovanni Alberto Badoer nacque a Venezia il 12 maggio 1649, figlio di Francesco Badoer e di Elena Michiel. Egli era nipote di Alberto Badoer, vescovo di Crema, che fu tra l'altro suo padrino di battesimo cos\u00ec da concedergli il secondo nome in ricordo, e suo insegnante a partire dai cinque anni. Fu sempre il vescovo di Crema ad avviarlo alla carriera ecclesiastica, provvedendogli personalmente la tonsura ed una prebenda nel 1663, oltre all'ordinazione a suddiacono in quello stesso anno. Successivamente venne inviato all'Universit\u00e0 di Padova ove ottenne il dottorato \"in utroque iure\".\nNel 1673, sempre insieme allo zio vescovo, accompagn\u00f2 il nuovo cardinale Pietro Basadonna a Roma per la sua investitura cardinalizia. Durante questa visita il papa in persona garant\u00ec al Badoer una prebenda. Tornato a Crema, venne nominato arcidiacono della cattedrale ed abate commendatario di San Pietro di colle.\nIl patriarcato veneziano.\nDopo la morte del vescovo suo zio nel 1677 (il quale mor\u00ec lasciandogli una cospicua fortuna), ripudiando il nepotismo, diede le dimissioni dai propri incarichi presso quella diocesi e si rec\u00f2 a Padova dove in quello stesso anno venne ordinato sacerdote dal vescovo cittadino, Gregorio Barbarigo, futuro cardinale e santo. Divenuto canonico della cattedrale di Padova dal 31 maggio 1681, venne richiamato a Venezia dal doge Luigi Contarini, il quale lo nomin\u00f2 primicerio del capitolo di San Marco. Il senato veneziano lo elesse inoltre alla dignit\u00e0 di Patriarca di Venezia il 16 settembre 1688. La conferma dell'elezione alla sua carica pervenne dal pontefice il 27 settembre successivo ed egli venne consacrato vescovo il 6 novembre di quell'anno.\nDurante i suoi anni come patriarca, visit\u00f2 assiduamente tutte le chiese, i monasteri ed i seminari della sua diocesi, lavorando per l'apertura delle accademie e per la formazione del clero. Nel 1690, dopo che papa Alessandro VIII ebbe canonizzato il beato Lorenzo Giustiniani, primo patriarca di Venezia, egli stabil\u00ec delle feste per otto sabati dopo le celebrazioni. Il Badoer fond\u00f2 tra l'altro il Conservatorio di Santa Maria delle Penitenti riservato a donne che avevano abbandonato la prostituzione, dedicandosi personalmente alla consacrazione di alcune chiese veneziane tra cui Sant'Agostino (9 dicembre 1691), San Benedetto (9 maggio 1692) e Santa Maria Zobenigo (luglio 1700). Nel 1694, dando esecuzione ad un provvedimento del Senato veneto, permise alle pinzocchere del subportico di San Marcuola di passare al monastero di San Giuseppe in San Trovaso, concedendo nel 1702 la traslazione dei resti della beata Contessa Tagliapietra (1288\u20131308) in una cappella della chiesa di San Vio.\nA Brescia per combattere l'eresia.\nCreato cardinale presbitero nel concistoro del 17 maggio 1706, venne trasferito alla sede episcopale di Brescia con titolo personale di patriarca; la diocesi era infatti affetta dalle dottrine eretiche del quietismo ed il papa lo incaric\u00f2 personalmente di eradicarle. Il 22 giugno 1706 ricevette la berretta cardinalizia ed il titolo di San Marcello il 25 giugno, recandosi a Roma. Dopo un breve viaggio torn\u00f2 a Venezia e quindi a Brescia. Il successivo 3 luglio scrisse una lettera pastorale annunciando ai fedeli di Brescia la sua elezione a vescovo di quella diocesi e prese possesso della sede il 27 febbraio 1707.\nDal 1707 fu abate commendatario dell'abbazia di Santa Maria in Silvis, a Sesto al Reghena, carica che mantenne fino alla morte. Da subito inizi\u00f2 una visita pastorale nella citt\u00e0 e nella diocesi, ponendo particolare attenzione alla disciplina ecclesiastica. Nel 1709, udendo che il vescovo Luigi Ruzzini di Bergamo si trovava gravemente malato, si rec\u00f2 ad assisterlo nei momenti estremi. Particolarmente forte e decisa fu la sua azione contro Giacomo Picennino che aveva introdotto in Italia dalla Svizzera alcuni pamphlets eretici ed allo stesso modo si scagli\u00f2 contro Giuseppe Beccarelli, di Milano, il principale promotore del movimento quietista che venne costretto ad abiurare pubblicamente alle sue tesi nel settembre del 1710. Il Badoer rispose alle eresie fomentando in citt\u00e0 e nella diocesi la devozione al Santissimo Sacramento, aiutando il sorgere di diverse congregazioni di chierici regolari e confraternite per l'adorazione del Santissimo. L'11 luglio 1712 opt\u00f2 per il titolo presbiteriale di San Marco, visitando il 21 dicembre di quello stesso anno il monastero della visitazione a Sal\u00f2. Egli ottenne la nomina di monsignor Giovanni Francesco Martinengo, prevosto della collegiata dei Santi Nazaro e Celso di Brescia, alla carica di suo cooperatore episcopale.\nAmmalatosi di febbre, mor\u00ec il 17 maggio 1714 al suo ritorno dall'ennesima visita pastorale in diocesi. La sua salma venne esposta presso la cattedrale di Brescia dove ebbero luogo i funerali, venendo poi sepolto nella cappella di Sant'Antonio in quella stessa cattedrale, con un'iscrizione da lui stesso preparata in vita.\nUomo pio, devoto e religioso, incline ai digiuni ed ai pentimento, ottenne in vita fama di santit\u00e0 ed il processo di beatificazione apertosi dopo la sua morte, l'ha portato oggi al titolo di venerabile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1982575", "revid": "339392", "url": "https://it.wikipedia.org/wiki?curid=1982575", "title": "P46", "text": ""}
{"id": "1982581", "revid": "478814", "url": "https://it.wikipedia.org/wiki?curid=1982581", "title": "Waterloo Lily", "text": "Waterloo Lily \u00e8 il quarto album della progressive band inglese Caravan, capostipite della corrente melodica della scena di Canterbury. Fu pubblicato nel maggio 1972 dalla Deram, un'affiliata della Decca.\nIl disco.\nLa sostituzione del tastierista David Sinclair - uscito dal gruppo per unirsi ai Matching Mole di Robert Wyatt - con l'ex Delivery Steve Miller avvicina il suono dell'album al jazz-rock di quel periodo. Le atmosfere da fiaba dei precedenti lavori dei Caravan risultano rarefatte dagli originali spunti jazz di Miller ma se ne trovano tracce importanti in diversi brani come nelle lunghe \"suite\" - un classico del genere progressive - che caratterizzano il disco, in particolare nella famosa \"The Love in Your Eye\".\n\"Waterloo Lily\" \u00e8 quindi un album di transizione in cui emergono i diversi orientamenti dei componenti del gruppo, in particolare quello pop-rock di Pye Hastings e quello jazz di Richard Sinclair, che aveva invitato Steve Miller confidando in un nuovo corso musicale dei Caravan. Il risultato fu un evidente calo nelle vendite rispetto ai primi dischi del gruppo. Durante i concerti estivi che seguirono la pubblicazione, le divergenze sull'indirizzo musicale da prendere si acuirono e Sinclair, ritenendo che rimanere legati al pop-rock stesse diventando un fatto commerciale, lasci\u00f2 i Caravan per provare nuove esperienze e in autunno form\u00f2 gli Hatfield and the North.\nTracce.\nI brani 7 e 8 furono registrati dal solo Pye Hastings (voce e chitarra acustica) ai Decca Studios di West Hampstead nel giugno 1971; i brani 9 e 10 furono registrati ai Decca Studios di Tollington Park nel novembre 1971 durante le sessioni dei brani originali dell'album."}
{"id": "1982582", "revid": "2091899", "url": "https://it.wikipedia.org/wiki?curid=1982582", "title": "Regola delle aree", "text": "La regola delle aree \u00e8 una tecnica aerodinamica progettuale che serve a ridurre la resistenza dei velivoli a velocit\u00e0 transoniche o supersoniche, in particolare tra Mach 0,8 e Mach 1,2.\nLa regola delle aree fu scoperta e studiata per la prima volta da Otto Frenzl, mentre lavorava come collaboratore presso gli stabilimenti Junkers in Germania fra il 1943 e il 1945.\nParallelamente, anche Wallace D. Hayes, uno dei pionieri del volo supersonico, svilupp\u00f2 la regola delle aree in una serie di pubblicazioni a partire dal 1947 nel corso della stesura della sua tesi per il Ph.D. al California Institute of Technology.\nAnche Richard T. Whitcomb, al quale viene spesso erroneamente attribuita la scoperta, elabor\u00f2 in maniera indipendente la stessa legge nel 1952, mentre lavorava presso la NACA. Per questo motivo, la regola delle aree viene tuttora a volte chiamata legge di Whitcomb.\nAd elevate velocit\u00e0 subsoniche, si pu\u00f2 sviluppare localmente un flusso supersonico in aree dove il flusso viene accelerato attorno alla fusoliera o sul dorso delle ali. La velocit\u00e0 alla quale questo accade dipende dal velivolo, e, divisa per la velocit\u00e0 del suono, \u00e8 chiamato \"numero di Mach critico\". Le onde d'urto che si formano in queste circostanze aumentano considerevolmente la resistenza aerodinamica totale dell'apparecchio. Idealmente la resistenza aggiuntiva viene chiamata appunto \"resistenza d'onda\". Per fare in modo di ridurre il numero e l'intensit\u00e0 di queste onde d'urto, la sezione della fusoliera dovrebbe variare il pi\u00f9 dolcemente possibile. Il risultato sarebbe quello di una forma a sigaro, appuntita ad ambo le estremit\u00e0, come quella riportata in figura, detta anche forma di Sears-Haack.\nLa regola delle aree afferma che un velivolo disegnato con la stessa sezione complessiva (comprensiva quindi delle ali) della forma Sears-Haack genera la stessa resistenza d'onda di quest'ultima. Come risultato, un velivolo dev'essere accuratamente organizzato: forme allungate quali quelle alari devono essere posizionate al centro della fusoliera, mentre sporgenze pi\u00f9 contenute quali ad esempio abitacolo, prese d'aria o piani di coda, debbono essere posizionati prima o dopo le ali.\nLa regola delle aree si traduce quindi in pratica nella diminuzione della sezione della fusoliera nella zona di giunzione alare, come si nota dalla figura.\nAumentando la velocit\u00e0 di volo supersonica, l'arrangiamento delle sporgenze deve essere retratto verso la coda. In effetti l'angolo formato dalle linee caratteristiche con il corpo diminuisce con l'aumentare del numero di Mach (sen \u03b1 = 1/M, dove \u03b1 \u00e8 appunto l'angolo formato con il vettore velocit\u00e0 del cono di Mach). Per questo motivo gli aerei supersonici possiedono ali in una zona posteriore, come ad esempio il Concorde.\nIl primo aeroplano al quale venne applicata scientemente la regola delle aree fu il Convair F-102A, il primo intercettore supersonico USA.\nGli aerei progettati secondo la legge di Whitcomb sembravano insoliti e \"panciuti\" all'epoca delle prime sperimentazioni (per esempio il Blackburn Buccaneer), e per questo motivo furono soprannominati \u00abbottiglie di Coca-Cola volanti\u00bb, ma la regola si dimostr\u00f2 efficace e ne divent\u00f2 familiare l'influenza nella forma di ogni velivolo transonico successivo. In seguito, i progetti di aerei partirono gi\u00e0 avendo in mente la regola ed i profili dei velivoli divennero sempre pi\u00f9 armoniosi.\nLo stesso effetto viene ottenuto per quanto riguarda i missili, posizionando opportunamente i componenti quali i booster o il vano di carico; per gli aviogetti, installando i motori di fronte alle ali (e non al di sotto), come nel caso dell'Airbus A380; oppure prevedendo da progetto i motori dietro le ali e non di fianco alla fusoliera come nel Cessna 750 Citation X; o anche sagomando e definendo la posizione della carlinga di pilotaggio dell'F-22 Raptor. Un'immagine come questa a lato dell'Airbus A380 in volo, mostra l'evidente forma della radice dell'ala progettata per rispettare la legge di Whitcomb. Questa accortezza progettuale \u00e8 praticamente invisibile dagli altri angoli di visuale."}
{"id": "1982583", "revid": "1318658", "url": "https://it.wikipedia.org/wiki?curid=1982583", "title": "Boulevard Haussmann", "text": "Il boulevard Haussmann \u00e8 un viale di Parigi lungo 2530 metri che attraversa l'VIII e il \"IX arrondissement\" di Parigi.\nStoria.\nLa costruzione del viale inizi\u00f2 nel 1857 e si concluse nel 1926. Ampia strada rettilinea sul modello di molti viali parigini di quel periodo, porta il nome di Georges Eug\u00e8ne Haussmann, il prefetto della Senna che fra il 1853 e il 1870 volle il rinnovamento topografico della capitale.\nSin dai primi tempi, a partire dalla fine del XIX secolo, il boulevard fu caratterizzato dalla presenza di diversi grandi magazzini, come la Galleria Lafayette e il centro commerciale Printemps, tuttora esistenti.\nSul finire del XIX secolo, inoltre, il pittore impressionista Gustave Caillebotte dipinse il boulevard sotto diverse angolazioni. Dal 1906 al 1919 vi abit\u00f2 Marcel Proust, che qui scrisse quasi tutta la sua opera pi\u00f9 nota, \"Alla ricerca del tempo perduto\"."}
{"id": "1982595", "revid": "729019", "url": "https://it.wikipedia.org/wiki?curid=1982595", "title": "Battaglia di Qarqar", "text": "La battaglia di Qarqar \u00e8 stato uno scontro svoltosi fra Assiri e Siriani nell'853 a.C. nell'odierna Siria occidentale. Combattuta durante la conquista assiria di Aram, e iscritta sulla stele di Kurkh, \u00e8 nota per aver avuto un numero di combattenti pi\u00f9 grande di ogni battaglia precedente, oltre che a essere il primo esempio nella quale alcuni popoli entrano nella storia (come gli Arabi). L'antica citt\u00e0 di Qarqar, nella quale si svolse la battaglia, \u00e8 stata identificata col moderno sito archeologico di Tell Qarqur, vicino al villaggio di Qarqur nella Siria nord-occidentale.\nL'esercito assiro, oltre che sulla superiorit\u00e0 numerica, poteva contare su un'ottima organizzazione e una grande variet\u00e0 di truppe: disponeva di migliaia di carri, una fanteria ed una cavalleria corpose ed un ingente numero di arcieri.\nL'esercito degli alleati, al pari di quello assiro, disponeva di migliaia di carri, ma la sua cavalleria era pi\u00f9 esigua. Vi era inoltre presente un contingente di cammelli forniti dal re d'Arabia, la cui utilit\u00e0 resta tutt'oggi oscura.\nAntefatto.\nStando a un'iscrizione in seguito eretta da Salmanassar, egli inizi\u00f2 la sua campagna annuale, lasciando Ninive il 14\u00ba giorno di Iyar, e attraversando Tigri ed Eufrate senza incidenti, ricevendo la sottomissione e il tributo di molte citt\u00e0 lungo la strada, inclusa Aleppo. Dopo Aleppo, egli incontr\u00f2 la prima resistenza dalle truppe di Irhuleni, re di Hama, che sconfisse, prima di saccheggiare sia i palazzi sia le citt\u00e0 del regno di Irhuleni. Nel proseguire la sua marcia dopo il sacco di Qarqar, incontr\u00f2 le forze alleate vicino al fiume Oronte. L\u00ec, gli alleati avevano deciso di coalizzarsi contro la spinta imperialistica e la crescente egemonia degli Assiri. Rispondendo alle forze degli alleati, che potevano contare su 70.000 soldati, Salmanassar radun\u00f2 un esercito di ben 100.000 effettivi, dando vita ad uno scontro dalle proporzioni inaudite per l'epoca.\nForze in campo.\nL'esercito assiro, oltre che sulla superiorit\u00e0 numerica, poteva contare su un'ottima organizzazione e una grande variet\u00e0 di truppe: disponeva di migliaia di carri, una fanteria ed una cavalleria corpose ed un ingente numero di arcieri.\n\"Dodici Re\" \u00e8 un termine in lingua accadica che simboleggia un qualsiasi genere di alleanza. L'esempio pi\u00f9 lampante si trova nel stele di Kurkh, dove un'alleanza di 11 re fu elencata come 12 oppositori degli assiri nella battaglia di Qarqar nei documenti di quest'ultimi. L'iscrizione di Salmanassar descrive le forze alleate comandate da Hadadazer in testa in dettagli considerevoli come segue:\nLa battaglia e conseguenze.\nNon vi sono resoconti dettagliati riguardo alla battaglia. Lo scontro fu violento, ma breve, visto che Hadadazer ordin\u00f2 la ritirata per le troppe perdite. Salmanasser reclam\u00f2 la vittoria gloriandosi di aver inflitto al nemico un pesante tributo di 14.000 morti, catturando moltissimi carri e cavalli e descrivendo il danno inflitto ai suoi avversari in dettagli brutali. Tuttavia, le iscrizioni reali di quel periodo sono spesso inaffidabili, in quanto non riconoscono mai, almeno direttamente, la sconfitta, e spesso si gloriano di vittorie attribuite invero ai loro antenati o predecessori. Se Salmanasser avesse riportato effettivamente una vittoria netta a Qarqar, non avrebbe comunque portato ad altre immediate conquiste assire in Siria. Stando ai registri assiri, Salmanasser fece molte altre campagne nella regione nel solo decennio successivo, affrontando per ben sei volte Hadadazer, quest'ultimo sostenuto da Irhuleni di Hamath almeno due volte.\nVirtualmente tutti gli oppositori di Salmanasser sopravvissero alla battaglia: sebbene Acab d'Israele mor\u00ec poco dopo in un'altra battaglia, diversa da quella di Qarqar, Hadadazer continu\u00f2 a regnare per altri dodici anni, almeno fino all'841 a.C."}
{"id": "1982600", "revid": "2056161", "url": "https://it.wikipedia.org/wiki?curid=1982600", "title": "Antonello Capuano", "text": "Biografia.\nDopo aver conseguito i diplomi di Chitarra Classica e Musica Jazz presso il Conservatorio \"L. Perosi\" di Campobasso, studia Storia della Musica con Pierluigi Petrobelli presso l'Universit\u00e0 \"La Sapienza\" di Roma, specializzandosi sulla musica strumentale del '600 e del '700, in particolar modo sullo stile e la produzione di Arcangelo Corelli e Antonio Vivaldi. Agli studi di composizione e orchestrazione classica, affianca lo studio della composizione, arrangiamento e direzione jazz, seguendo il corso del Berklee College of Music di Boston e le lezioni di Sammy Nestico.\nNel 2003 \u00e8 vincitore del Premio Pippo Barzizza per Arrangiatori di Musica Leggera a Sanremo, con giuria presieduta da Ennio Morricone e composta da Enrico Intra, Gianni Ferrio e Roberto Pregadio.\nNel 2004, nell'ambito del Premio Barzizza, firma l'omaggio musicale a Riz Ortolani, nella circostanza premiato con il Premio alla Carriera.\nDal 2008 \u00e8 membro del Sultanato dello Swing in qualit\u00e0 di Arrangiatore\\Direttore dell'Orchestra del Sultanato.\nNell\u2019ambito dello \u201c\"Swing Diwan\"\u201d, tenutosi a Sanremo nell\u2019agosto del 2009, dirige l\u2019Orchestrina del Sultanato capitanata al pianoforte da Stefano Bollani.\nNel 2019 compone le musiche di scena per il musical \"Caf\u00e9 Vincent, i colori di un'epoca\" scritto e diretto da Andrea Ortis.\nNel 2020, nel corso della XXI Edizione dello Zazzarazzaz - Festival della Canzone Jazzata di Sanremo, firma l'omaggio al Maestro Gianni Ferrio e nell'ambito dell'edizione del 2021 il medley-omaggio al conterraneo Fred Bongusto.\nNel 2021 cura gli arrangiamenti e la direzione per l'opera teatrale \"Vivaldi, la bella stagione\" scritto e diretto da Andrea Ortis.\nHa collaborato con il 55\u00ba e il 59\u00ba Festival di Sanremo, in veste di arrangiatore.\nTra gli artisti e le orchestre che ha diretto e hanno inciso ed eseguito suoi arrangiamenti figurano: Stefano Bollani, Tullio De Piscopo, James Senese, Marcus Miller, Nicola Arigliano, Rino Zurzolo, Silvia Mezzanotte, Tony Esposito, Ernesto Vitolo, Maurizio Giammarco, Flavio Boltro, Nicola Arigliano, Marco Zurzolo, Jorge Pardo, Toninho Horta, Daniel Binelli, Cliff Almond, Mario Rosini, Peppino D'Agostino, Iskra Menarini, Matteo Brancaleoni, Piero Mazzocchetti, Aldo Bassi (musicista), Orchestra Filarmonica di Torino, Orchestra da Camera \"Benedetto Marcello\" di Teramo, Orchestra da Camera \"Citt\u00e0 di Fondi\", Samara Symphony Orchestra, Red Cat Jazz Orchestra, Norla Orchestra, WMP Orchestra, The Swing Kids etc."}
{"id": "1982601", "revid": "767487", "url": "https://it.wikipedia.org/wiki?curid=1982601", "title": "Draft NBA 1981", "text": "Il Draft NBA 1981 si \u00e8 svolto il 9 giugno 1981 a New York. Il draft consisteva in 10 giri di scelta da parte delle 23 squadre. Ben due giocatori scelti ebbero successo in altri sport: Tony Gwynn, baseball, e Kenny Easley nella NFL. La seconda scelta fu Isiah Thomas, bandiera dei Detroit Pistons per diversi anni e membro della Hall of Fame."}
{"id": "1982603", "revid": "6923", "url": "https://it.wikipedia.org/wiki?curid=1982603", "title": "Cemater", "text": "Cemater - Cemento Amianto Matera S.p.A. era una azienda pubblica italiana che operava nel settore della produzione di opere in cemento-amianto.\nStoria.\nEra nata il 17 dicembre 1968 con il nome di \"Nordamianto S.p.A.\" con sede in Recetto (NO) con lo scopo di produrre e commerciare manufatti in cemento-amianto, come pannelli e altri materiali per l'edilizia.\nIl 4 ottobre 1971, in seguito all'entrata nel capitale sociale da parte di ICAR (45%), SPI (45%, Gruppo IRI), Cementir (10%, IRI-Finsider), diventa Cemater e si sposta a Matera, per volont\u00e0 di IRI che intendeva promuovere iniziative industriali nel Mezzogiorno: era incaricata della fabbricazione di prodotti in cemento-amianto, della costruzione dei relativi impianti di produzione e della gestione di miniere e cave da cui estrarre le necessarie materie prime.\nNel 1974 a Ferrandina, d\u00e0 il via alle attivit\u00e0 operative.\nNel 1982 viene ceduta privatizzata e ceduta a Fibronit cambiando denominazione in Maternit."}
{"id": "1982605", "revid": "767487", "url": "https://it.wikipedia.org/wiki?curid=1982605", "title": "Once Temas de Conversaci\u00f3n", "text": "Once Temas de Conversaci\u00f3n \u00e8 il secondo album de El Puchero del Hortelano, pubblicato nel 2002."}
{"id": "1982614", "revid": "1970900", "url": "https://it.wikipedia.org/wiki?curid=1982614", "title": "Papiro 46", "text": "Il Papiro 46 (formula_146) \u00e8 uno dei pi\u00f9 antichi manoscritti esistenti del Nuovo Testamento. La datazione pi\u00f9 probabile \u00e8 tra il 175 e il 225. Fa parte dei Papiri Chester Beatty. Secondo Bible Research, formula_146 contiene (nell'ordine) \u00abgli ultimi otto capitoli di Romani; tutta Ebrei; virtualmente tutte 1-2 Corinzi; tutte Efesini, Galati, Filippesi, Colossesi; e due capitoli di 1 Tessalonicesi. In fondo a tutti i fogli manca qualche riga, a causa del deterioramento\u00bb.\nContenuto del papiro.\nformula_146 contiene la maggior parte delle epistole paoline. Alcuni fogli sono mancanti; gli altri si possono trovare attualmente nella Biblioteca Chester Beatty (CB) o all'Universit\u00e0 del Michigan (Mich.).\nDimensioni del papiro.\nLa dimensione delle pagine \u00e8 di circa 28x16cm con un'unica colonna di testo (circa 11.5cm). Ci sono tra 26 e 32 righe di testo per pagina, sebbene sia la larghezza delle linee sia il numero di righe per pagina aumenta verso la fine. Le righe finali sono danneggiate: 1-2 righe mancano nel primo quarto, 2-3 nella met\u00e0 centrale e fino a sette righe nell'ultimo quarto.\nContenuto ignoto.\nI sette fogli persi dall'inizio chiaramente contenevano la parte iniziale della \"Lettera ai Romani\". Tuttavia, il contenuto dei sette fogli mancanti a partire dalla fine non \u00e8 certo. Ci sarebbe abbastanza spazio per la \"Seconda lettera ai Tessalonicesi\" ed eventualmente per la \"Lettera a Filemone\" ma non per le Lettere pastorali. Frederic G. Kenyon calcola che la \"Seconda lettera ai Tessalonicesi\" avrebbe occupato due fogli, il che lascia 5 fogli (10 pagine) per la \"Prima lettera a Timoteo\" (8.25 pagine a questo ritmo), \"Seconda lettera a Timoteo\" (6 pagine), la \"Lettera a Tito\" (3.5 pagine) e la \"Lettera a Filemone\" (1.5 pagine) \u2013 19.25 pagine, mentre solamente 10 sono quelle disponibili.\nRecentemente Alessandra Peri ha avanzato l'ipotesi che i fogli finali mancanti contenessero i primi tre capitoli dell\"'Apocalisse di Giovanni\".\nSegni di lettura.\nLungo tutto il capitolo di \"Romani\" ed \"Ebrei\" e il successivo contenente la \"Prima lettera ai Corinzi\", sono stati trovati piccoli e densi tratti o puntini, \u00e8 stato comunemente ritenuto che siano segni di un lettore piuttosto che dello scrittore del manoscritto poich\u00e9 l'inchiostro spesso \u00e8 molto pi\u00f9 chiaro di quello del testo stesso. Sembrano marcare il senso delle divisioni (similmente alla numerazione dei versetti che si trovano nelle bibbie contemporanee) e sono stati trovati anche in brani del formula_145, probabili prove di letture in comunit\u00e0 che hanno posseduto entrambi i codici.\nProvenienza.\nLa provenienza di formula_146 \u00e8 sconosciuta, anche se probabilmente \u00e8 stato originariamente scoperto nelle rovine di una chiesa paleocristiana o in un monastero. Dopo la scoperta del Cairo, il manoscritto \u00e8 stato rotto dal rivenditore. Dieci fogli sono stati acquistati da Chester Beatty nel 1930, Michigan ne ha acquistati 6 nel 1931 e 24 nel 1933. Beatty ne acquist\u00f2 altri 46 nel 1935 e ora i suoi acquisti fanno parte della biblica papiri di Chester Beatty, undici codici di materiale biblico.\nDatazione.\nSecondo la datazione, il manoscritto risale circa al 200 . Young Kyu Kim ha sostenuto una precedente datazione di \"c.\" 80. Griffin critic\u00f2 e contest\u00f2 la datazione di Kim, ponendo la 'pi\u00f9 probabile data' tra il 175-225, con un '95% di affidabilit\u00e0 nell'intervallo tra 150-250\nSimilmente Comfort e Barrett dimostrano che P46 condivide molte affinit\u00e0 con i seguenti:\nQuesto, essi concludono, indica una data che risale a circa la met\u00e0 del II secolo per formula_146."}
{"id": "1982615", "revid": "339392", "url": "https://it.wikipedia.org/wiki?curid=1982615", "title": "Papiro p46", "text": ""}
{"id": "1982617", "revid": "339392", "url": "https://it.wikipedia.org/wiki?curid=1982617", "title": "Chester Beatty II", "text": ""}
{"id": "1982620", "revid": "287204", "url": "https://it.wikipedia.org/wiki?curid=1982620", "title": "Governo Pompidou I", "text": "Il primo governo Pompidou \u00e8 stato il secondo governo della Quinta Repubblica francese, in carica dal 14 aprile al 28 novembre 1962.\nLa coalizione che lo appoggiava, era formata da:\nComposizione.\nGoverno nominato in data 14 aprile 1962\nPrimo Ministro\nMinistri di Stato\nMinistri delegati\nMinistri\nSegretari di Stato\nRimpasto del 15 maggio 1962.\nDopo la conferenza stampa di de Gaulle che rigettava l'\u00ab Europa unita \u00bb, si dimettono i cinque ministri del MRP, : Paul Bacon, Robert Buron, Joseph Fontanet, Pierre Pflimlin e Maurice Schumann.\nAl loro posto, vengono nominati:\nRimpasto dell'11 settembre 1962.\nNomina di:"}
{"id": "1982621", "revid": "767487", "url": "https://it.wikipedia.org/wiki?curid=1982621", "title": "Italia ai Giochi della X Olimpiade", "text": "L'Italia partecip\u00f2 alle X Olimpiadi, svoltesi a Los Angeles dal 30 luglio al 14 agosto 1932, con una delegazione di 102 atleti."}
{"id": "1982624", "revid": "36426", "url": "https://it.wikipedia.org/wiki?curid=1982624", "title": "Japan Amusement Machinery Manufacturers Association", "text": "La Japan Amusement Machinery Manufacturers Association (nota con l'acronimo JAMMA), \u00e8 una associazione giapponese che raccoglie i produttori di videogiochi arcade. L'abbreviazione identifica anche uno standard hardware della piedinatura dei connettori elettrici della scheda madre dei videogiochi arcade.\nStoria.\nPrima della sua creazione, ogni produttore di videogiochi arcade produceva di volta in volta una piedinatura diversa del connettore. Questo comportava il fatto che ogni volta che il gestore di una sala giochi (o un distributore) intendeva sostituire una scheda doveva cimentarsi nella realizzazione di adattatori, anche nel caso di scambio tra giochi dello stesso produttore. Lo standard venne sviluppato tra il 1986 ed il 1987 ma ebbe una certa diffusione solo nei primi anni 1990, finendo per diventare obsoleto e progressivamente abbandonato a fine anni '90, questo a causa delle sue limitazioni di input/output rispetto a sistemi di gioco sempre pi\u00f9 evoluti.\nCaratteristiche e varianti.\nLo standard JAMMA \u00e8 composto dai segnali per 2 joystick a 8 direzioni, due pulsanti di start e 6 pulsanti di gioco (tre per giocatore), 2 segnali di crediti e un canale audio in monofonia. Le schede madri Arcade odierne utilizzano solitamente pinout differenti e sono dotate di uscite audio e video pi\u00f9 moderne. Varianti molto simili e utilizzate dello standard JAMMA originale e completamente o in parte compatibili sono la variante JAMMA Neogeo e la variante JAMMA Poker. La variante Super Jack \u00e8 di libero utilizzo dal 2008 e i nomi pi\u00f9 utilizzati sono SUPER JAMMA (o S-JAMMA), JAMMA2 (o JAMMA 2.0) A-JAMMA a seconda del produttore. Questo tipo di collegamento \u00e8 composto solitamente da doppia uscita video (VGA/CGA), audio stereo o 2.1, e fino a 64 tasti per giocatore offrendo una discreta qualit\u00e0 di gioco e personalizzazione degli input.\nL'ultimo sistema di cablaggio ad essere adottato da molti piccoli e grandi produttori \u00e8 il Super Jack, una variante non ufficiale ma oramai sostitutiva, ben definita e retrocompatibile con il \"pinout\" JAMMA."}
{"id": "1982627", "revid": "599013", "url": "https://it.wikipedia.org/wiki?curid=1982627", "title": "Andrea Dallamora", "text": "Carriera.\nInizia la carriera in serie A appena diciassettenne alla Fortitudo nella stagione 1986-87 lanciato dall'allora allenatore Andrea Sassoli.\nLe tre stagioni successive l'allenatore della Fortitudo \u00e8 Mauro Di Vincenzo e Dallamora \u00e8 una presenza fissa in prima squadra anche se i suoi minutaggi non sono certo elevati ma nella stagione 1990-91 con Pillastrini in panchina cresce il minutaggio di Dallamora che diventa un giocatore fondamentale e viaggia con 13,7 punti di media a partita, che l'anno dopo diventeranno 15,4 ma nelle successive due stagioni il rendimento di Dallamora diminuisce e viene ceduto a Trieste e successivamente gioca anche a Rimini, Forl\u00ec, Roma e Avellino ma non \u00e8 pi\u00f9 il Dallamora di inizio anni novanta.\nLa sua carriera in serie A si chiude nel 2001, a Napoli, quando era appena trentunenne. Dieci anni dopo continua a giocare nelle \"minor\" romagnole, vincendo nel 2011 il campionato di Prima Divisione con la Libertas Tiberio Cervia."}
{"id": "1982628", "revid": "263983", "url": "https://it.wikipedia.org/wiki?curid=1982628", "title": "Bjcem", "text": "BJCEM - Association Internationale pour la Biennale des Jeunes Cr\u00e9ateurs d'Europe et de la M\u00e9diterran\u00e9e\nStoria e obiettivi.\nBJCEM - Association Internationale pour la Biennale des Jeunes Cr\u00e9ateurs d'Europe et de la M\u00e9diterran\u00e9e \u00e8 un'organizzazione internazionale nata a Sarajevo nel luglio 2001 durante la 10\u00aa edizione della \"Biennale des Jeunes Cr\u00e9ateurs d'Europe et de la M\u00e9diterran\u00e9e\" con lo scopo di rinforzare il lavoro e le relazioni tra i ministeri, le citt\u00e0 le istituzioni e le associazioni culturali del Mediterraneo: ad oggi l'Associazione riunisce 74 membri di 21 paesi, e resta aperta all'adesione di altre associazioni locali e nazionali dell'Europa e dell'area mediterranea.\nL'obiettivo principale della BJCEM \u00e8 di promuovere i giovani artisti: lo scopo specifico dell'associazione \u00e8 di dinamizzare la loro produzione culturale ed espressiva, e di rendere pi\u00f9 accessibile l'accesso al circuito internazionale attraverso la creazione d'incontri, di scambi, di riflessioni e di formazione sulla realt\u00e0 dell'arte contemporanea.\nLa BJCEM \u00e8 un grande network che permette la promozione degli scambi culturali attraverso frontiere politiche e geografiche: la Biennale propone un concetto di Europa e di Mediterraneo disposte ad unificare i paesi incoraggiando gli scambi ed il lavoro in comune.\nComplessivamente le sedici edizioni realizzate hanno coinvolto oltre 10.000 artisti e pi\u00f9 di 700.000 visitatori.\nBiennale des Jeunes Cr\u00e9ateurs d'Europe et de la M\u00e9diterran\u00e9e.\nLa Biennale des Jeunes Cr\u00e9ateurs d'Europe et de la M\u00e9diterran\u00e9e \u00e8 nata nel 1984 con Tendencias (edizione di prologo alla prima edizione del 1985 tenute entrambe a Barcellona), da un'idea di ARCI Kids, ufficio dell'ARCI per la giovent\u00f9, con la missione di permettere ai giovani artisti dell'Europa e del Mediterraneo di incontrarsi in avvenimenti periodici nelle principali citt\u00e0 europee e non.\nLa Biennale \u00e8 stata concepita come un meeting multidisciplinare rivolto ai giovani artisti al di sotto dei 30 anni provenienti dai paesi del Mediterraneo Europeo: l'obiettivo era valorizzare la produzione artistica dei giovani permettendo agli stessi di esprimere la propria visione del mondo.\nStoria della Biennale.\nNel 1985 a Barcellona \u00e8 stato organizzato il primo evento al quale parteciparono Italia, Francia, Spagna, Yugoslavia, Grecia e Portogallo. I successivi incontri, a cadenza annuale, furono Salonicco nel 1986, Barcellona nel 1987 e Bologna nel 1988; seguirono con cadenza non sempre biennale: Marsiglia nel 1989, Valencia nel 1992, Lisbona nel 1994, Torino nel 1997, Roma nel 1999, Sarajevo nel 2001, Atene nel 2003, Napoli nel 2005, Bari nel 2008, Skopje nel 2009, Skopje nel 2010, Salonicco-Roma nel 2011, Ancona nel 2013, Milano nel 2015.\n\u00c8 importante ricordare che, parallelamente, sono stati realizzati degli avvenimenti in relazione alla Biennale, come Anteprima Rock a Torino nel 1990, Rotta Mediterranea in Algeria nel 1990 e Six ateliers a Sarajevo nel 1998.\nDurante questi anni la Biennale \u00e8 stata considerata come la pi\u00f9 importante finestra per i giovani artisti (dai 18 ai 30 anni) nel Mediterraneo, nei settori: arti visive, arti applicate, immagini in movimento, letteratura, gastronomia, musica, show.\nLa diciassettesima Biennale: Mediterranea 17 Young Artists Biennale.\nNel 2015 la manifestazione, con il nome di Mediterranea 17, si svolge a Milano presso la Fabbrica del Vapore, dal 22 ottobre al 22 novembre, nel quadro degli eventi EXPO in citt\u00e0, in collaborazione con il Comune di Milano. Pi\u00f9 di 250 artisti, selezionati attraverso un bando, saranno presenti a Milano dal 22 al 25 ottobre. \nConcept dell'iniziativa \u00e8 \u201cNo food's Land \u2013 Milano after EXPO\u201d. \nCuratore dell'iniziativa \u00e8 Andrea Bruciati, critico e curatore, attuale direttore artistico di ArtVerona."}
{"id": "1982630", "revid": "228587", "url": "https://it.wikipedia.org/wiki?curid=1982630", "title": "Breakcore", "text": "Il breakcore \u00e8 un genere musicale nato nella met\u00e0 degli anni novanta, dalla combinazione di drum and bass (stile dark) e hardcore techno con il Noise nelle forme pi\u00f9 rumorose e caotiche e EBM, con qualche relativo richiamo all'IDM e alla Glitch. Il suono che ne nasce \u00e8 del tutto ruvido, claustrofobico e con ritmiche apparentemente impazzite di breakbeat e hardcore che lo rendono rapido, tagliente e violento. Il suo utilizzo \u00e8 limitato a qualche club nel nord Europa. I maggiori esponenti sono Venetian Snares e in parte Squarepusher.\nCaratteristiche.\nLa breakcore \u00e8 difficile da contestualizzare accuratamente, musicisti come Electric Kettle, Drop the Lime e Christoph Fringeli hanno discusso sul fatto che la breakcore sia un termine che accomuna vari tipi di musica elettronica relazionati tra loro pi\u00f9 dall'aspetto estetico che da quello propriamente del suono. Nella musica breakcore sembra esserci un comune elemento di aggressione e caos, canzoni con strutture non convenzionali e rapidi cambi di ritmi. Forse la caratteristica saliente del breakcore \u00e8 il lavoro della batteria che molto spesso \u00e8 basato sulla manipolazione dell'Amen break e altri ritmi jungle e hip-hop ad alti BPM. Le tecniche applicate differiscono a seconda del musicista, alcuni preferiscono tagliare e riarrangiare le pause, altri soltanto distorcerle e unirle o applicare vari effetti come ritardi o cori per alterarne i timbri. I suoni distorti della batteria elettronica Roland TR-909 sono comuni, e questo ha portato la breakcore ad essere definita simpaticamente come un'unione di \"calci gaber e Amen break\".\nMelodicamente non c'\u00e8 niente che possa definire la Breakcore. Classiche sonorit\u00e0 rave come acid bass line, Hoovers e Reese bass sono comuni ma la Breakcore \u00e8 conosciuta per campionare musica da tutti i diversi spettri per adattare ritmi di natura rapida e frenetica. Intorno al nuovo secolo molti musicisti breakcore hanno cominciato ad impiegare tradizionali tecniche di sintesi su basi di batteria per comporre armonie e melodie pi\u00f9 elaborate. C'\u00e8 stato un aumento del numero di musicisti come Drumcorps, Igorrr, Hecate, Passenger of Shit, Benn Jordan e Venetian Snares che hanno cominciato ad usare registrazioni live nella loro musica, ma ancora sono una minoranza.\nInfluenze e sviluppo.\nAmbush Records.\nA Londra, DJ Scud fond\u00f2 la Ambush Records con il produttore Aphasic focalizzandosi su una drum and bass pi\u00f9 orientata verso l'Hardcore. Tra gli artisti che hanno pubblicato con la Ambuh si ricordano Christoph Fringeli, Slepcy, The Panacea, e Noize Creator. Le tracce come \"Total Destruction\", prodotta da Scud e Nomex, aiutarono a creare le basi per il suono di tipo breakcore, un mix ad alto bpm di rumori, suoni post-jungle accelerati e elementi giamaicani campionati su basi che prendono spunto da molti stili preesistenti (hip hop, rock, industrial, pop, e altri).\nBloody Fist Records.\nNello stesso periodo, la Bloody Fist Records, con sede a Newcastle, Australia pubblico molte tracce di genere hardcore/gabber, industrial, e noise. Il fondatore dell'etichetta discografica Mark Newlands disse, nel 1997, \"Penso che il disagio venga anche da una reazione alla cultura popolare dominante che si inserisce costantemente nelle nostre gole, che \u00e8 introdotta forzatamente nelle persone tramite la televisione, la radio, i mass media etc. Penso che questo porti benzina sul fuoco e mantenga a livelli alti il disagio e l'aggressivit\u00e0 del mondo.\" Tra i vari artisti iscritti alla Bloody Fist nella loro carriera vi sono Syndicate, Xylocaine, Epsilon e Nasenbluten.\nDigital Hardcore Recordings.\nFormata nel 1994, la Digital Hardcore Recordings pubblico tracce di artisti come Alec Empire, Patric Catani, Shizuo, Atari Teenage Riot, EC8OR e Bomb20, delineando le tonalit\u00e0 della musica breakcore. il brano di Alec Empire \"The Destroyer\" \u00e8 spesso definito come il primo album di genere breakcore.\nLa Breakcore diventa un genere.\nNello stesso periodo in cui il genere \"hardcore techno\" o semplicemente \"hardcore\" iniziava a diffondersi in Europa, la breakcore inizi\u00f2 ad avere una forma pi\u00f9 concreta in varie parti del mondo. Grazie ad etichette come la Addict, di Milwaukee, USA, la Peace Off di Rennes, Francia, la Sonic Belligeranza di Bologna, Italia, e la Planet Mu, di Londra, il genere acquis\u00ec una nuova forma, aggiungendo alcuni elementi di mashup e IDM ai suoni hardcore. Ognuna di queste etichette modific\u00f2 leggermente le sonorit\u00e0, adattandola nel proprio contesto geografico-sociale.\nUna delle pi\u00f9 importanti critiche alla breakcore \u00e8 riguardo proprio all'esistenza del genere. Proprio per la sua capacit\u00e0 di prendere spunto da diversi generi musicali, non c'\u00e8 un generale consenso riguardo a cosa sia e cosa non sia breakcore, e addirittura riguardo all'utilit\u00e0 del definire questo genere. La breakcore, inoltre, non ha una specifica localit\u00e0 geografica di provenienza, me \u00e8 piuttosto separata in vari gruppi. Il maggior punto di incontro di musicisti breakcore \u00e8 probabilmente internet, attraverso vari siti e forum (si ricordano C8 ed Eiterherd).\nSecondo Simon Reynolds del \"The New York Times\", la breakcore \"nelle tracce di artisti come DJ/Rupture e Teamshadetek, la musica combina linee di basso rullante, beats irrequieti e granulose voci ragga per creare un surrogato di un sound system party giamaicano. In altri musicisti del genere come Knifehandchop, Kid 606 e Soundmurderer, il genere \u00e8 pi\u00f9 aderente alle sonorit\u00e0 dei primi rave, la loro musica evoca il chiassoso fervore dei tempi in cui le folle muovevano le anche su ritmi convulsivi e rumori astratti. \u00c8 un commovente miraggio di un tempo in cui la musica tecno era fatta da popolari avanguardie pi\u00f9 che da una \u00e9lite formalizzata, come \u00e8 al giorno d'oggi.\"\nIn Europa, il genere breakcore si impose in vari rave e club come il Breakcore Gives Me Wood, in Belgio, Breakcore A Go Go, in Olanda, che era organizzato da FFF e Bong-Ra, Anticartel, a Rennes, la sede della PeaceOff, e pi\u00f9 tardi, Wasted, a Berlino.\nAmen break.\nAnche se la breakcore non \u00e8 definibile come riorganizzazione e distorsione dell'amen break, questo \u00e8 sicuramente una chiave per definire il genere. L'amen break nella breakcore \u00e8 largamente usata a velocit\u00e0 pi\u00f9 alte e modificata per produrre effetti stridenti quando distorta e combinata con altri suoni. Questo particolare suono drum-break \u00e8 in linea con la tendenza di creare una parodia post-moderna dei clich\u00e9 della drum and bass, soprattutto relativamente a campionature di stile jungle.\nDistribuzione.\nPoich\u00e9 il genere \u00e8 ancora in fase di sviluppo ed \u00e8 in rapida crescita, la sua diffusione avviene in massima parte via networks peer-to-peer. Anche se il movimento breakcore nasce in alcuni centri urbani, al giorno d'oggi esso non ha uno specifico polo geografico. Pur restando un genere di nicchia, ha subito una crescita molto rapida grazie al boom del web degli anni '90.\nSviluppi del genere.\nLa breakcore \u00e8 in continuo cambiamento e mutamento. Molti nuovi artisti breakcore si focalizzano sulla progressione melodica e du complessi ritmi drum-and-bass mentre altri artisti preferiscono puntare sui breakbeats distorti dall'hardcore uniti a influenze musicali pi\u00f9 dark (come l'heavy metal e l'industrial), come Libido Airbag, The Deathstep Crew, Drumcorps e Realicide. Il prolifico Venetian Snares ha prodotto breakcore unita a elementi di musica classica. Artisti successivi, come Shitmat, Toecutter, Sickboy e DJ Scotch Egg hanno preso altre direzioni, verso la mash-up, l'happy hardcore e il rave pre creare un suono pi\u00f9 leggero e allegro. L'ascesa della musica chiptune ha influenzato artisti come Patric Catani, AA.Kurtz, Sabrepulse, Boy Wonder, Tarmvred, e DJ Fhantom. Alcuni musicisti della scena power noise hanno iniziato ad essere influenzati dalla breakcore. Il movimento UK Free Party ha espresso un grande interesse nella produzione e distribuzione dei propri pezzi breakcore, con crews e etichette come Headfuk, Hekate, Bad Sekta, NoFixedAbode, Marionette records, Tinnitus, Ill Industries &amp; Life4Land che hanno aiutato a spingere il movimento e le sonorit\u00e0 in avanti, cos\u00ec come a portare un grande numero di artisti internazionali a partecipare ai loro party.\nRaggacore.\nIl raggacore \u00e8 un tipo di breakcore altamente influenzato dal ragga jungle, uno stile che in qualche modo precede il Breakcore, caratterizzato da timbri e tonalit\u00e0 ragga e dancehall. Le sue radice possono essere fatte risalire al produttore jungle Remarc, che \u00e8 stato uno dei primi produttori a mixare tonalit\u00e0 ragga e dancehall con riarrangiati accenti ritmici caotici e intricati. Sebbene pochi produttori lavorino con questo stile, al suo seguito c'\u00e8 un ragguardevole numero di fans. Importanti esempi di questo stile sono Bong-Ra, Enduser e FFF."}
{"id": "1982631", "revid": "300067", "url": "https://it.wikipedia.org/wiki?curid=1982631", "title": "Draft NBA 1980", "text": "Il Draft NBA 1980 si \u00e8 svolto il 10 giugno 1980 a New York."}
{"id": "1982634", "revid": "1008732", "url": "https://it.wikipedia.org/wiki?curid=1982634", "title": "Paolo De Bernardis", "text": " \u00c8 stato responsabile, insieme ad Andrew Lange, della missione BOOMERanG, che consistette nel lancio di un pallone aerostatico dalla base americana di McMurdo, in Antartide, che permise di offrire per la prima volta una mappatura ad alta risoluzione delle anisotropie della radiazione cosmica di fondo, alla fine degli anni novanta. Questa missione viene considerata la prima ad aver permesso una stima precisa dei differenti parametri cosmologici. In particolare, essa ha permesso per la prima volta di determinare la curvatura spaziale dell'universo.\nProprio il progetto BOOMERanG gli ha consentito di vincere, insieme ad Andrew Lange, il Premio Balzan per l'astronomia e astrofisica osservative nel 2006. Nel 2001 aveva conseguito anche il Premio Feltrinelli, assegnato dall'Accademia Nazionale dei Lincei.\nNel Novembre 2015 gli viene assegnato il Premio Vittorio De Sica."}
{"id": "1982637", "revid": "287204", "url": "https://it.wikipedia.org/wiki?curid=1982637", "title": "Mark-Anthony Turnage", "text": "Compositore soprattutto di musica orchestrale, Turnage \u00e8 stato influenzato anche dal jazz, da Miles Davis in particolare. I suoi studi musicali sono stati con Oliver Knussen, John Lambert ed in seguito con Gunther Schuller. La sua composizione \"Chicago Remains\" \u00e8 stata eseguita nel 2008 in prima europea dalla Chicago Symphony Orchestra diretta da Bernard Haitink alla Royal Albert Hall di Londra."}
{"id": "1982638", "revid": "93556", "url": "https://it.wikipedia.org/wiki?curid=1982638", "title": "Jean-Paul Laurens", "text": "Biografia.\nAllievo di L\u00e9on Cogniet e d'Alexandre Bida, Jean-Paul Laurens \u00e8 artista emblematico della pittura accademica al suo tramonto. Sarebbe infatti ingiusto considerarlo un pittore storico come tanti altri. La sua cultura, le sue prese di posizione politiche, il suo rigore e il suo stesso talento lo elevano certamente dalla massa di tutti quelli che praticarono la cosiddetta \"art pompier\".\nRepubblicano e anticlericale, Laurens tratt\u00f2 essenzialmente soggetti storici e religiosi, messi in scena in modo drammatico con una tecnica iper-realistica dando ai suoi quadri una forza di suggestione impressionante: per esempio, il trattamento magistrale dello spazio vuoto, nel dipinto della Scomunica di Roberto il Pio, fa s\u00ec che l'osservatore si senta in realt\u00e0 lo spettatore di una rappresentazione teatrale.\nLaurens fu anche autore di grandi complessi di affreschi; la volta dell'H\u00f4tel de Ville di Parigi, \"La morte di santa Genoveffa\" al Panth\u00e9on, il soffitto dell'Od\u00e9on, (1888), la \"Salle des Illustres\" al \"Capitole\" di Tolosa, la cupola del teatro di Castres. Impareggiabile disegnatore, illustr\u00f2 le \"R\u00e9cits des temps m\u00e9rovingiens\" d'Augustin Thierry.\nInsegn\u00f2 all'\u00c9cole nationale sup\u00e9rieure des Beaux-Arts di Parigi ed ebbe due figli pittori, Paul Albert Laurens (1870-1934) e Jean-Pierre Laurens (1875-1932), che divennero insegnanti dell'Acad\u00e9mie Julian. Tra i suoi allievi pi\u00f9 noti vi furono: Joseph Paul Alizard, George Barbier (1882-1932), Guy Rose (1867-1925), Clarence Gagnon (1881-1942), Paul Sibra (1889-1951), Gustave Surand (1860-1937), Paul Vayson (1842-1911), Frederick Carl Frieseke (1874-1939) e Charles Wislin (1852-1932).\nNel 1891 fu eletto membro dell'Accademia di Belle arti.\nJean-Paul Laurens mor\u00ec ottantatreenne a Parigi. Ad Ayguesvives un collegio porta il suo nome."}
{"id": "1982639", "revid": "436907", "url": "https://it.wikipedia.org/wiki?curid=1982639", "title": "Paraluce", "text": "Il paraluce \u00e8 un accessorio per obiettivi fotografici utile per evitare effetti di luce indesiderati.\nDescrizione.\nSolitamente il \"paraluce\" \u00e8 un accessorio di forma conica ed in materiale plastico, da applicare nella parte anteriore di un sistema di lenti, il cui scopo primario \u00e8 quello di evitare l'ingresso nell'ottica che lo monta di luce parassita, diversa dai raggi che provengono direttamente dal soggetto inquadrato. \nLe problematiche maggiori che il \"paraluce\" evita o attenua sono:\nIl paraluce, per essere realmente efficace, deve avere forma e dimensioni adatte all'obiettivo sul quale viene montato. Questo accorgimento \u00e8 necessario sia per evitare che ne occluda parzialmente il campo visuale sia per bloccare la luce di particolari settori in cui l'ottica potrebbe rivelarsi particolarmente sensibile. Generalmente, ogni ottica possiede il suo paraluce che viene normalmente incluso nel pacchetto di vendita.\nVista la forma, conica o a tubo, la maggior parte dei \"paraluce\" si pu\u00f2 montare al contrario sopra al corpo dell'obiettivo in modo da ridurre gli ingombri durante il trasporto dell'ottica.\nNelle ottiche ultra-grandangolari e fish-eye spesso non \u00e8 presente o \u00e8 ridotto al minimo ed integrato nel corpo che avvolge il sistema di lenti. La causa di questo \u00e8 data dal fatto che un \"paraluce\" di dimensioni maggiori o un apposito sistema di aggancio avrebbero interferito con il campo visivo di queste ottiche."}
{"id": "1982640", "revid": "124706553", "url": "https://it.wikipedia.org/wiki?curid=1982640", "title": "Lucania (thema)", "text": "Lucania \u00e8 stata una provincia civile-militare (\"thema\") dell'Impero bizantino ubicata nella Lucania. Era una delle tre themata presenti in Italia. Creata nel 968 circa e sopravvisse fino a 1050 circa, quando venne conquistata dai normanni di Altavilla.\nTerritorio.\nIl thema comprendeva all'incirca tutto il territorio della Lucania antica, infatti ne faceva parte la Calabria tirrenica settentrionale e parte dell'attuale provincia di Salerno. Il suo territorio era delimitato ad oriente dal golfo di Taranto, a nord dal monte Vulture e dalle montagne a meridione di Potenza, a occidente si estendeva fino al Tanagro e al Vallo di Diano mentre a nord-est raggiungeva il Basento. Politicamente era compresa tra i due themi di Calabria e Langobardia e i domini longobardi di Salerno e Benevento.\nStoria.\nPoche sono le notizie certe su questa entit\u00e0 amministrativa bizantina, la maggior parte degli storici concorda che il thema avrebbe avuto come capoluogo Tursi (\"Tursikon\"); il solo Ravegnani indica, Cassano; mentre Panebianco propone Rossano quale capoluogo, anche se quest'ultima viene ritenuta un'ipotesi poco convincente dal Bulgarella. In realt\u00e0 Rossano ha ospitato per un breve periodo lo strategos del thema di Calabria. Di fatto, per\u00f2, entrambe queste ultime due ipotesi cozzano con gli studi territoriali intrapresi dal Bevilacqua, dal Guillou e dal Bulgarella, poich\u00e9 entrambe le citt\u00e0 sono ubicate fuori dal territorio del thema di lucania, ma nel vicino thema di calabria.\nAnche sulla data di fondazione le ipotesi divergono andando dal 940 al 968-969, o nel 975 in concomitanza con la riorganizzazione dell'italia nel catepanato, o ancora al 1031.\nLo strategos Eustazio Skepides \u00e8 attestato in Lucania nell'anno 1042. Venne sottoposto, a partire all'incirca dal 975, a un catapano, e il thema, assieme al thema di Langobardia e al thema di Calabria, venne inquadrato all'interno del Catepanato d'Italia. Il thema di Lucania comprendeva tre \"tourmai\" (unit\u00e0 contenenti fino a 6.000 uomini): quello di Lagonegro, quello del Merkurion e quello di Latinianon, suddiviso in \"droungoi\" (unit\u00e0 contenenti fino a 3.000 uomini) e bande amministrate da \"drongari\" e conti.\nIn seguito alla conquista normanna operata dagli Altavilla il thema, intorno al 1050, scomparve."}
{"id": "1982643", "revid": "1702319", "url": "https://it.wikipedia.org/wiki?curid=1982643", "title": "Chiesa di Sant'Anna (Giugliano)", "text": "La chiesa di Sant'Anna si trova nel centro storico di Giugliano, probabilmente in quello che era il suo nucleo pi\u00f9 antico.\nLa chiesa esisteva gi\u00e0 nel XIV secolo; coevo (o del secolo successivo) \u00e8 il campanile, su quattro piani.\nL'aspetto della facciata e del campanile si deve a recenti ridipinture, molto opache (tipico effetto \u201ccartoncino\u201d) e dai colori grigio, giallo, ocra.\nI lavori sono stati eseguiti con i permessi della Sovrintendenza e, relativamente al tufo mascherato, sono stati effettuati dei sondaggi che sono risultati vani perch\u00e9 la pietra non era tutta levigata n\u00e9 con valore storico rilevante.Durante i lavori di restauro \u00e8 stata riportata alla luce una cappella del XII secolo. Di particolare importanza sono i due rocchi di piperno incastonati nei cantonali del campanile; essi provengono dall'antica citt\u00e0 romana di Liternum.\nOpere d'arte.\nAlla prima cappella a destra, \"Circoncisione\" di Fabrizio Santafede (1591); nella seconda cappella, del polittico con storie della passione di Cristo, opera di Pietro Negroni (XVI secolo), rimane solo la \"Deposizione\": la cornice lignea con colonne tortili fu trafugata e poi ritrovata; i cinque pannelli della predella, invece, sono dispersi.\nNell'abside, quattro dipinti del XVI secolo; in sacrestia, ancora di Pietro Negroni, \"Madonna col Bambino e Santi\".\nDa segnalare anche il fonte battesimale del XVI secolo."}
{"id": "1982644", "revid": "1851848", "url": "https://it.wikipedia.org/wiki?curid=1982644", "title": "Romeo Venturelli", "text": "Carriera.\nRomeo Venturelli si segnal\u00f2 come il migliore tra i dilettanti italiani della sua generazione al punto da essere notato dal grande Fausto Coppi che lo volle con lui nella San Pellegrino. Dopo un brillante inizio tra i professionisti, culminato con la vittoria nella tappa di Sorrento al Giro del 1960 (dove riusc\u00ec nell'impresa di battere Jacques Anquetil a cronometro), non fu pi\u00f9 capace di esprimere le sue grandi potenzialit\u00e0.\nNonostante abbia vinto solo 6 corse nella carriera professionistica si \u00e8 ritagliato uno spazio nella storia di questo sport, diventando un personaggio emblematico del talento incompiuto."}
{"id": "1982651", "revid": "729019", "url": "https://it.wikipedia.org/wiki?curid=1982651", "title": "Associazione Calcio Verona 1934-1935", "text": "Questa pagina raccoglie i dati riguardanti il Football Club Hellas Verona nelle competizioni ufficiali della stagione 1934-1935.\nStagione.\nLa stagione 1934-1935 rappresenta per il Verona la sesta stagione nella seconda serie nazionale, conclusa all'undicesimo posto."}
{"id": "1982657", "revid": "767487", "url": "https://it.wikipedia.org/wiki?curid=1982657", "title": "Candela (El Puchero del Hortelano)", "text": "Candela \u00e8 il terzo album de El Puchero del Hortelano, pubblicato nel 2005, con una nuova etichetta."}
{"id": "1982661", "revid": "124123", "url": "https://it.wikipedia.org/wiki?curid=1982661", "title": "Giovanna Guglielmina di Anhalt-K\u00f6then", "text": "Era figlia di Augusto Luigi di Anhalt-K\u00f6then, principe di Anhalt-K\u00f6then dal 1728 al 1755, e della seconda moglie Emilia di Promnitz-Pless.\nVenne data in sposa a Giovanni Federico Carlo di Carolath-Beuthen, figlio ed erede del principe Giovanni Carlo I di Carolath-Beuthen. Il matrimonio venne celebrato a K\u00f6then il 17 dicembre 1749.\nDall'unione tra i principi del Carolath-Beuthen e gli Ascanidi nacque un unico figlio che raggiunse l'et\u00e0 adulta:\nAlla morte del suocero nel 1763 divenne principessa consorte di Carolath-Beuthen, titolo che mantenne fino alla morte avvenuta nel 1786. Suo marito non si rispos\u00f2 e le sopravvisse cinque anni morendo il 23 febbraio 1791. Il principato venne ereditato da loro figlio Enrico Carlo, che ebbe eredi da entrambe le due mogli Amalia di Sassonia-Meiningen e Carolina di Oertel."}
{"id": "1982662", "revid": "289247", "url": "https://it.wikipedia.org/wiki?curid=1982662", "title": "Alpi sud-occidentali", "text": ""}
{"id": "1982664", "revid": "729019", "url": "https://it.wikipedia.org/wiki?curid=1982664", "title": "Bundesautobahn 115", "text": "L'autostrada tedesca A 115 congiunge il raccordo anulare esterno berlinese con l'anello interno.\nIngloba l'AVUS, la prima autostrada costruita al mondo, primato conteso con l'autostrada italiana A8 Milano-Varese."}
{"id": "1982666", "revid": "62004", "url": "https://it.wikipedia.org/wiki?curid=1982666", "title": "Maglia ciclamino", "text": "La maglia ciclamino \u00e8 la maglia che viene indossata dal leader di una delle classifiche accessorie di alcune corse a tappe di ciclismo su strada. La pi\u00f9 nota \u00e8 quella del Giro d'Italia, introdotta nel 1970, che viene indossata dal leader della classifica a punti. Dal 2011 anche nella versione femminile della corsa italiana, il Giro Rosa, la leader della classifica a punti veste una maglia di tale colore.\nDal 2017 anche la leader della classifica del World Tour femminile veste una maglia di colore simile al ciclamino, fucsia."}
{"id": "1982673", "revid": "108693707", "url": "https://it.wikipedia.org/wiki?curid=1982673", "title": "Diore", "text": ""}
{"id": "1982674", "revid": "729019", "url": "https://it.wikipedia.org/wiki?curid=1982674", "title": "Governo Pompidou III", "text": " \nIl Governo Pompidou III \u00e8 stato il terzo governo di Francia sotto il primo ministro Georges Pompidou in carica dall'8 gennaio 1966 all'8 aprile 1967. Questo \u00e8 stato il quarto governo della Quinta Repubblica francese.\nI partiti che sostennero il governo, furono:\nComposizione.\nGoverno nominato in data 8 gennaio 1966\nPrimo ministro\nMinistri di Stato\nMinistri\nMinistri delegati\nSegretari di Stato"}
{"id": "1982678", "revid": "18976955", "url": "https://it.wikipedia.org/wiki?curid=1982678", "title": "Maria Dolens", "text": ""}
{"id": "1982682", "revid": "2074952", "url": "https://it.wikipedia.org/wiki?curid=1982682", "title": "Rick Carlisle", "text": "Carriera.\nNel 1989 ha accettato una posizione di assistente allenatore con i Nets, dove ha trascorso cinque stagioni con Bill Fitch e Chuck Daly. Nel 1994, Carlisle \u00e8 entrato a far parte dello staff tecnico dell'assistente con i Portland Trail Blazers sotto la guida dell'allenatore P.J. Carlesimo, dove ha trascorso tre stagioni.\nNel 1997 \u00e8 entrato a far parte dell'organizzazione Indiana Pacers come assistente allenatore sotto l'ex compagno di squadra Larry Bird. Durante il suo periodo come assistente allenatore dei Pacers, li ha aiutati a due delle loro migliori stagioni di sempre. Per prima cosa, nel 1997-98, i Pacers portarono al limite i Chicago Bulls, perdendo per un pelo la settima partita decisiva delle finali della Eastern Conference contro l'eventuale campione NBA. Poi, nella stagione 1999-2000, i Pacers hanno raggiunto le finali NBA per la prima volta, perdendo infine contro i Los Angeles Lakers. Bird si \u00e8 dimesso da allenatore e ha spinto perch\u00e9 Carlisle fosse scelto come suo sostituto, ma il presidente del team Pacers Donnie Walsh ha affidato il lavoro a Isiah Thomas.\nDetroit Pistons.\nPer la stagione 2001-02 \u00e8 stato assunto dai Detroit Pistons per essere il loro nuovo allenatore. In due stagioni come capo allenatore dei Pistons ha portato la squadra a record consecutivi di 50\u201332 (61%) con titoli della Central Division e presenze nei play-off. \u00c8 stato nominato allenatore dell'anno nel 2002. Tuttavia, i Pistons licenziarono Carlisle dopo la stagione 2002-2003 con un anno rimanente di contratto e assunsero Larry Brown. L'attrito tra Carlisle e la propriet\u00e0 della squadra \u00e8 stato citato come uno dei motivi principali del licenziamento. I Pistons di Carlisle avevano appena eliminato i Philadelphia 76ers di Brown nelle semifinali della Conference prima di essere travolti dai New Jersey Nets nelle finali della Eastern Conference.\nIndiana Pacers.\nPer la stagione 2003-04 fu riassunto dagli Indiana Pacers, questa volta come capo allenatore (Isiah Thomas era stato licenziato, quasi subito dopo che Larry Bird era stato riportato come nuovo president of basketball operations). Nella sua prima stagione, Carlisle ha portato i Pacers al titolo della Central Division e al miglior record di stagione regolare della NBA 61-21 (74.4%), stabilendo un record di vittorie in franchigia. Nei playoff, la squadra ha eliminato sia i Boston Celtics che i Miami Heat, prima di perdere contro i Detroit Pistons nelle finali della Eastern Conference. Quell'anno, ha allenato l'East All-Stars all'All-Star Game. Nel 2005, il roster dei Pacers \u00e8 stato decimato da infortuni (in particolare, quelli di Jermaine O'Neal, Stephen Jackson e Jamaal Tinsley) e sospensioni che sono state inflitte dopo la rissa Pacers-Pistons al Palazzo di Auburn Hills, che ha provocato Ron Artest \u00e8 stato sospeso per il resto della stagione, Jackson \u00e8 stato sospeso per 30 partite e O'Neal \u00e8 stato sospeso per 15 partite. Tuttavia, Carlisle era ancora in grado di radunare i Pacers ai playoff NBA quella stagione. Come sesta testa di serie, hanno nuovamente sconfitto i Boston Celtics al primo turno, prima di essere sconfitti ancora una volta dall'eventuale campione della Eastern Conference, i Detroit Pistons.\nDopo che i Pacers finirono la stagione 2006-07 con un record di 35-47 (mancando i play-off per la prima volta dal 1997), il mandato di Carlisle come head coach termin\u00f2; non era chiaro se si fosse dimesso volontariamente, fosse stato licenziato o fosse stato spinto a dimettersi. In quattro stagioni con gli Indiana Pacers, Carlisle ha compilato un record di 181-147. Il 12 giugno 2007, Carlisle ha annunciato che avrebbe anche rassegnato le dimissioni dalla sua posizione di vicepresidente esecutivo degli Indiana Pacers.\nDopo aver lasciato l'Indiana ha lavorato come analista di studio per ESPN prima di firmare con i Dallas Mavericks come nuovo allenatore della squadra.\nDallas Mavericks.\nIl 9 maggio 2008 ha firmato un contratto quadriennale con i Dallas Mavericks di Mark Cuban, in sostituzione di Avery Johnson. Li ha portati a un record di 50-32 inclusa una vittoria al primo turno contro i San Antonio Spurs. Perderanno contro i Denver Nuggets 4-1 nelle semifinali della Western Conference. L'anno successivo, ha allenato i Mavs a un record di 55-27, primo nella Southwest Division e secondo in Occidente, ma ha perso al primo turno contro gli Spurs. Nel 2010, Dallas ha vinto sedici delle sue prime venti partite in una Western Conference competitiva.\nLa stagione 2010-11 \u00e8 stata quella di maggior successo come capo allenatore. I Mavericks hanno concluso la stagione regolare con un record di 57\u201325 vittorie e sconfitte. L'8 maggio 2011, hanno sconfitto i due volte campioni in carica dei Los Angeles Lakers nelle semifinali della Western Conference. Il 25 maggio 2011, i Mavericks si sono aggiudicati una serie di vittorie per 4-1 sugli Oklahoma City Thunder nelle finali della Western Conference, la prima vittoria della Conference Finals della sua carriera di allenatore. Nelle finali NBA 2011, ha allenato i Mavericks a una vittoria in serie 4-2 sui Miami Heat per il primo campionato della franchigia.\nNei play-off del 2012 i Mavericks hanno perso 0\u20134 contro i Thunder al primo turno. Il 15 maggio 2012, Carlisle ha accettato un nuovo accordo quadriennale con i Mavericks. Nel 2013, i Mavericks finirono 41-41 e persero i playoff per la prima volta dal 2000. Nel 2014, Carlisle riport\u00f2 i Mavericks ai playoff come ottava testa di serie con un record di 49-33 dove avrebbero incontrato i loro rivali nazionali San Antonio Spurs al primo turno. I Mavericks hanno perso la serie in sette partite quando gli Spurs hanno vinto le finali NBA 2014.\nIl 30 gennaio 2015, ha registrato la sua 600\u00aa vittoria in una partita contro gli Heat. Ha firmato un nuovo contratto quinquennale il 5 novembre 2015. Il 2 dicembre 2017, Carlisle ha registrato la sua 700a vittoria in una partita contro i Clippers.\nIl 17 giugno 2021 si dimette dall'incarico, dopo aver conquistato 555 vittorie su 1.033 partite disputate con la squadra texana in \"Regular Season\" e aver vinto un titolo.\nIndiana Pacers.\nDopo essersi dimesso dal ruolo di Head Coach dei Dallas Mavericks, il 24 giugno 2021 torna agli Indiana Pacers firmando un contratto da 29 milioni di dollari in 4 anni."}
{"id": "1982685", "revid": "400694", "url": "https://it.wikipedia.org/wiki?curid=1982685", "title": "Associazione Calcio Verona 1935-1936", "text": "Questa voce raccoglie le informazioni riguardanti l'Associazione Calcio Verona nelle competizioni ufficiali della stagione 1935-1936.\nStagione.\nLa stagione 1935-1936 rappresenta per il Verona la settima stagione nella seconda serie nazionale."}
{"id": "1982686", "revid": "1573940", "url": "https://it.wikipedia.org/wiki?curid=1982686", "title": "Membracoidea", "text": "Le cicaline \"sensu lato\" (Membracoidea ), sono una superfamiglia cosmopolita di insetti dell'Ordine dei Rincoti Omotteri, infraordine Cicadomorpha. Il raggruppamento \u00e8 detto anche Jassidoidea, in riferimento ad un sinonimo attribuito ai Cicadellidae, oppure Cicadelloidea.\nDescrizione.\nGli adulti dei Membracoidei presentano varie forme. Alcuni caratteri morfologici sono tuttavia costanti e permettono la determinazione distinguendoli dalle altre due superfamiglie dei Cicadomorfi. Dai Cicadoidei si distinguono, come i Cercopoidei, per avere due ocelli invece di tre. Dai Cercopoidei si distinguono per la conformazione delle coxe e delle tibie nelle zampe. In generale si tratta di insetti di piccole dimensioni, dal corpo pi\u00f9 o meno allungato, dalla livrea spesso vistosa per le colorazioni pi\u00f9 o meno vivaci o per lo sviluppo ipertelico del pronoto.\nIl capo \u00e8 metagnato, largo, con area fronto-clipeale convessa. \u00c8 provvisto di due ocelli, variamente disposti. Gli occhi sono grandi, disposti alle estremit\u00e0 laterali del capo come in tutti i Cicadomorfi.\nIl torace presenta un pronoto largo, variamente conformato, in generale in forma di collare pi\u00f9 o meno sviluppato in lunghezza nei Cicadellidi, variamente ed eccezionalmente sviluppato nei Membracidi. Il mesonoto ha una forma triangolare, con scutello piuttosto breve, in genere nascosto dal pronoto nei Membracidi.\nLe ali anteriori sono ben sviluppate e differenziate in tegmine. In fase di riposo sono ripiegate a tetto. Le zampe posteriori sono di tipo saltatorio. Le coxe posteriori sono leggermente allungate e disposte trasversalmente, contrariamente a quelle dei Cercopoidei, nei quali sono pi\u00f9 brevi e di forma conica. Le tibie posteriori sono carenate (cilindriche nei Cercopoidei) e nella faccia esterna sono ornate da una fila di setole spiniformi mobili.\nL'addome delle femmine \u00e8 provvisto di un ovopositore capace di praticare incisioni nei tessuti vegetali, dove vengono deposte le uova.\nSistematica.\nLa superfamiglia dei Membracoidea \u00e8 stata sottoposta a frequenti revisioni e a tutt'oggi resta ancora non bene definita. In particolare \u00e8 complessa la classificazione dei Cicadellidi, alcune sottofamiglie dei quali sono state talvolta elevate al rango di famiglie. Lo stesso nome attribuito alla superfamiglia non \u00e8 universalmente accettato: in passato, specie fra gli Autori italiani, prevaleva il nome di \"Jassoidea\", ancora usato in alcune recenti pubblicazioni; molto diffuso era anche il nome di \"Cicadelloidea\", in particolare fra gli Autori australiani. Attualmente il nome pi\u00f9 ricorrente \u00e8 quello di \"Membracoidea\".\nLa sistematica interna, tradizionalmente, individua due grandi famiglie cosmopolite, quella dei Membracidae e quella dei Cicadellidae, anche se questa \u00e8 stata spesso distinta in pi\u00f9 famiglie. A queste si aggiungono altre tre piccole famiglie, di cui una di recente descrizione, a distribuzione circoscritta. Queste famiglie non sono in genere menzionate. Uno dei quadri sistematici pi\u00f9 accreditati, individuerebbe perci\u00f2 le seguenti famiglie:"}
{"id": "1982688", "revid": "767487", "url": "https://it.wikipedia.org/wiki?curid=1982688", "title": "Harumaki", "text": "Harumaki, uscito nell'ottobre 2007, \u00e8 il quarto album de El Puchero del Hortelano, il primo pubblicato con l'etichetta Aficiones Records."}
{"id": "1982693", "revid": "287204", "url": "https://it.wikipedia.org/wiki?curid=1982693", "title": "Sindri", "text": " \nSindri \u00e8 una citt\u00e0 dell'India di 76.827 abitanti, situata nel distretto di Dhanbad, nello stato federato del Jharkhand. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 37' 60 N e 86\u00b0 30' 0 E e ha un'altitudine di 138 .\nSociet\u00e0.\nEvoluzione demografica.\nAl censimento del 2001 la popolazione di Sindri assommava a 76.827 persone, delle quali 41.584 maschi e 35.243 femmine. I bambini di et\u00e0 inferiore o uguale ai sei anni assommavano a 9.414, dei quali 4.824 maschi e 4.590 femmine. Infine, coloro che erano in grado di saper almeno leggere e scrivere erano 52.055, dei quali 31.822 maschi e 20.233 femmine."}
{"id": "1982694", "revid": "1543377", "url": "https://it.wikipedia.org/wiki?curid=1982694", "title": "Pietro Rimoldi", "text": "Professionista dal 1933 al 1942, vinse una Coppa Bernocchi e un Giro del Piemonte."}
{"id": "1982695", "revid": "78273", "url": "https://it.wikipedia.org/wiki?curid=1982695", "title": "Amin al-Husayni", "text": ""}
{"id": "1982696", "revid": "80339", "url": "https://it.wikipedia.org/wiki?curid=1982696", "title": "Sergej Garbuzov", "text": ""}
{"id": "1982697", "revid": "3732", "url": "https://it.wikipedia.org/wiki?curid=1982697", "title": "Amin al-Hussein", "text": ""}
{"id": "1982700", "revid": "1649409", "url": "https://it.wikipedia.org/wiki?curid=1982700", "title": "Josef Stangl", "text": "Biografia.\nNacque a Kronach il 12 agosto 1907; ricevette l'ordinazione presbiterale il 16 marzo 1930 all'et\u00e0 di 23 anni.\nIl 27 giugno 1957 papa Pio XII lo nomin\u00f2 vescovo di W\u00fcrzburg.\nIl 28 maggio 1977 confer\u00ec l'ordinazione episcopale a Joseph Ratzinger (che poi divent\u00f2 papa Benedetto XVI), nominato da papa Paolo VI arcivescovo di Monaco e Frisinga.\nGravato da precarie condizioni di salute, l'8 gennaio 1979 rinunci\u00f2 all'ufficio.\nMor\u00ec l'8 aprile 1979, all'et\u00e0 di 71 anni, a Schweinfurt.\nE soprattutto noto per aver approvato L'esorcismo di Anneliese Michel.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1982702", "revid": "93556", "url": "https://it.wikipedia.org/wiki?curid=1982702", "title": "Stemma della Serbia e Montenegro", "text": "Lo stemma della Repubblica Federale di Jugoslavia venne ufficialmente adottato dal parlamento federale nel 1994 e rimpiazz\u00f2 lo Stemma della Jugoslavia socialista che era rimasto in vigore dal 1992 al 1994 dopo il collasso della Repubblica Socialista Federale di Jugoslavia. Lo stemma \u00e8 rimasto in uso anche dopo il 2003 quando la Repubblica Federale assunse la denominazione di Serbia e Montenegro e fino al 2006, quando la federazione di si \u00e8 dissolta.\nLo stemma rappresenta un'aquila bicipite argento in campo rosso con becco e artigli d'oro ed uno scupo diviso in quattro parti in cui sono rappresentati i simboli della Serbia e del Montenegro. Nel primo e nel quarto \u00e8 rappresentata la Croce serba, mentre nel secondo e nel terzo e rappresentato il leone d'oro simbolo della dinastia Petrovi\u0107-Njego\u0161, la casa regnante del Montenegro. \nLo stemma venne inizialmente proposto dal Dr. A. Palavestra nel 1992. La versione finale adottata ebbe gli stessi simboli proposti ma con uno stile grafico differente.\nLo stemma era presente al centro su campo rosso nella bandiera di prora delle unit\u00e0 navali militari della federazione. "}
{"id": "1982710", "revid": "1552438", "url": "https://it.wikipedia.org/wiki?curid=1982710", "title": "3-3-1-3", "text": "Il 3-3-1-3 (detto anche \"forcone\") \u00e8 un modulo calcistico riconducibile al 3-4-3, rispetto al quale \u00e8 ancora pi\u00f9 spregiudicato: davanti ai tre difensori si schierano tre mediani, di cui uno funge da regista \"basso\"; a sostenere il tridente d'attacco si posiziona un trequartista, pi\u00f9 avanzato rispetto alla linea dei centrocampisti. Pertanto, se nel 3-4-3 con il centrocampo \"in linea\" i calciatori che si occupano principalmente della fase offensiva sono tre, in questo modulo diventano quattro (pi\u00f9 precisamente tre pi\u00f9 uno). \u00c8 anche possibile leggere questo schema come un 3-3-3-1, nel caso in cui le due ali aiutino la linea mediana e si sistemino ai fianchi della mezzapunta.\nStoria e tattica.\nModulo di concezione simile al Catenaccio (in numeri 1-3-3-3), il sistema di gioco 3-3-1-3 \u00e8 ottenuto \"isolando\" una vera mezzapunta dietro al trio avanzato (e non un difensore \"staccato\" dietro al reparto arretrato a rappresentare il libero, come appunto nel Catenaccio). Il nome \"forcone\", altro modo in cui \u00e8 conosciuto, si riconosce nella figura che i quattro calciatori offensivi descrivono sul terreno di gioco: il punto di partenza \u00e8 il trequartista, i tre vertici sono la punta centrale e le ali. Nato per contrastare la formazione accorta del catenaccio, il 3-3-1-3 si poneva come opposto offensivo. Tuttavia le aspirazioni spregiudicate di questo schieramento si dissolsero quasi subito, preferendogli la zona mista.\nTatticamente la difesa a 3 non richiedeva l'uso del libero e disponeva di due terzini senza funzioni in fase di possesso. Questi ultimi erano dei difensori centrali a tutti gli effetti, difficilmente si spingevano in avanti e marcavano a uomo le punte avversarie. Il centrale si trasformava invece in un regista arretrato, che impostava la manovra. A centrocampo erano presenti tre interni dotati di corsa e buone doti sia nel passaggio sia in copertura. Le ali, esterni d'attacco, garantivano ampiezza alla manovra, dovendo crossare, dribblare e all'occorrenza finalizzare. Il centravanti (spesso \"di sfondamento\" per la stazza) aveva il ruolo di terminale offensivo. Ruolo rivoluzionario fu la mezz'ala centrale, paragonabile all'odierno trequartista, vero fulcro del gioco, rifinitore fantasista."}
{"id": "1982713", "revid": "339392", "url": "https://it.wikipedia.org/wiki?curid=1982713", "title": "Dmitry Yevgenyevich Dugin", "text": ""}
{"id": "1982715", "revid": "986213", "url": "https://it.wikipedia.org/wiki?curid=1982715", "title": "Luisa di Anhalt-Bernburg", "text": "Biografia.\nEra figlia di Alessio Federico Cristiano di Anhalt-Bernburg, e della prima moglie, Maria Federica d'Assia-Kassel. Al Ballenstedter Hof Luisa ebbe contatti con la pittrice Caroline Bardua, sviluppando un talento nella pittura.\nNel 1817 i suoi genitori divorziarono. Suo padre si rispos\u00f2 altre due volte.\nMatrimonio.\nVenne data in sposa ad un membro della famiglia reale prussiana, al principe Federico Guglielmo Ludovico di Prussia, il cui nonno era Federico Guglielmo II di Prussia. Il matrimonio, che sanciva l'unione delle due grandi dinastie degli Ascanidi e degli Hohenzollern, venne celebrato a Ballenstedt il 21 novembre 1817.\nInizialmente la coppia visse a Berlino. Siccome suo marito era un comandante di divisione di D\u00fcsseldorf, Luisa ha vissuto dal 1821 a Schloss J\u00e4gerhof e in estate a Benrath o al Castello di Rheinstein, che nel 1827 venne ampliato. La coppia ha promosso le arti e ha avuto un'influenza significativa sulla vita culturale di D\u00fcsseldorf. Nel Residenzstadt, la principessa Luisa ricevette lezioni di disegno e pittura da Wilhelm Kaulbach, Theodor Hildebrandt, Caspar Scheuren e Friedrich Heunert.\nTra il 1834 e il 1835, la principessa Luisa fece costruire la Klemenskirche a Trechtingshausen sotto il Castello di Rheinstein. Nel 1837, \u00e8 stata madrina della \"scuola superiore privata per le ragazze protestanti\" di nuova costituzione a D\u00fcsseldorf, che in suo onore venne battezzata \"Luisenschule\" (oggi Luisen-Gymnasium).\nNel 1843, acquis\u00ec il castello di Eller vicino a D\u00fcsseldorf, dove si ritir\u00f2 per dedicarsi alla pittura. A causa della rivoluzione del 1848, tuttavia, il principe Federico fu richiamato a Berlino con la sua famiglia. Quando Luisa torn\u00f2 a D\u00fcsseldorf per un festival musicale nell'estate del 1855, una neuropatia cronica le imped\u00ec di tornare a Berlino, e rimase stabilmente con un piccolo seguito fino alla sua morte a Schloss Eller. La sua progressiva malattia mentale, che aveva ereditato da sua madre, fu trattata con grande discrezione. Luisa era una dei pazienti pi\u00f9 importanti del medico omeopatico Samuel Hahnemann, con il quale aveva una corrispondenza dettagliata. Il marito rimase a Berlino, ma giungeva ogni anno a visitarla, per festeggiare il suo compleanno a Eller. Ogni volta che era in grado, presenziava al servizio religioso nella chiesa del villaggio di Urdenbach.\nMorte.\nNel luglio del 1863 muore suo marito e solo tre settimane dopo muore il suo unico fratello, il duca Alessandro Carlo di Anhalt-Bernburg. Mor\u00ec il 9 dicembre 1882 a Schloss Eller. Fu sepolta accanto a suo marito nella cripta della cappella di Burg Rheinstein.\nIl Museo della citt\u00e0 di D\u00fcsseldorf possiede molti dei suoi disegni e acquerelli, che ha presentato da marzo ad aprile del 1998 in una mostra e che sono stati poi mostrati da luglio ad agosto del 1999 nelle terme romane di Potsdam.\nDiscendenza.\nLuisa e Federico ebbero due figli:"}
{"id": "1982717", "revid": "339392", "url": "https://it.wikipedia.org/wiki?curid=1982717", "title": "Computer Associates", "text": ""}
{"id": "1982719", "revid": "11959", "url": "https://it.wikipedia.org/wiki?curid=1982719", "title": "Al-Quwwat al-jawwiyya al-jaza'iriyya", "text": ""}
{"id": "1982722", "revid": "33689", "url": "https://it.wikipedia.org/wiki?curid=1982722", "title": "Rubrio Gallo", "text": "Serv\u00ec prima Nerone, contro Servio Sulpicio Galba, e poi Otone. Nel 69 comandava un distaccamento di truppe a \"Brixellum\" (Brescello e, dopo la caduta di Otone nella battaglia di Bedriaco, contribu\u00ec a sedare la rivolta delle truppe; poco dopo avrebbe istigato Cecina a tradire Vitellio. Serv\u00ec Tito Flavio Sabino, fratello di Vespasiano. Rubrio fu poi mandato nella provincia di Mesia (nel 70) a combattere con successo un'invasione di Sarmati Roxolani che avevano precedentemente ucciso il governatore provinciale Gaio Fonteio Agrippa, e a rinforzare le fortificazioni provinciali, disponendo nuove guarnigioni, pi\u00f9 numerose e meglio fortificate \u00ab\"s\u00ec che passare il fiume era per i barbari del tutto impossibile\"\u00bb.\nFu \"amicus\" di Domiziano e suo collaboratore nelle campagne danubiane. Giovenale riferisce dei suoi eccessi sessuali.\nPotrebbe essere suo figlio il Gaio Rubrio Gallo che fu console suffetto nel 101."}
{"id": "1982729", "revid": "125031738", "url": "https://it.wikipedia.org/wiki?curid=1982729", "title": "Draft NBA 2009", "text": "Il Draft NBA 2009 si \u00e8 svolto il 25 giugno 2009 al Madison Square Garden di New York. Il draft \u00e8 stato trasmesso negli Stati Uniti d'America dalla ESPN ed in Italia da Sky Sport.\nSecondo alcuni commentatori si \u00e8 trattato di uno dei draft pi\u00f9 ricchi di talento: nonostante i bust non siano mancati, sono stati chiamati diversi giocatori che hanno avuto una grande carriera in NBA:\nTra gli altri giocatori che stanno avendo un'ottima carriera in NBA vanno segnalati: Tyreke Evans (vincitore del ROY nel 2010 ma penalizzato da infortuni durante la sua carriera), Ricky Rubio, Brandon Jennings, Jrue Holiday, Ty Lawson, Jeff Teague, Darren Collison, Taj Gibson, DeMarre Carroll, Patrick Beverley, Danny Green (che segn\u00f2 27 triple nelle NBA Finals 2013, record precedente a quello di Curry), Patty Mills."}
{"id": "1982731", "revid": "6923", "url": "https://it.wikipedia.org/wiki?curid=1982731", "title": "Carla Brunozzi", "text": "Gi\u00e0 giocatrice in calcio femminile a 11, \u00e8 stata a lungo un punto fermo della nazionale italiana con la quale ha giocato 52 partite e partecipato ai campionati europei nel 2001 e nel 2005.\nCarriera.\nClub Calcio a 11.\nCresciuta a Torricella Sicura, in provincia di Teramo, Carla inizia la sua carriera di calciatrice all'et\u00e0 di 10 anni nella squadra maschile del suo paese.\nPassa nella primavera della Teramo Stazione, squadra che al tempo militava nella Serie C; l\u00ec mette in mostra le sue doti e viene acquistata dalla prestigiosa Lazio.\nA Roma viene inizialmente integrata nella squadra primavera, ma ben presto trova spazio per esordire in Serie A.\nDa l\u00ec viene ceduta in squadre di categorie inferiori allo scopo di maturare, quali l' e l'Atletico Oristano.\nLa definitiva consacrazione nel calcio di massima serie arriva con l'affermazione come titolare in squadre di grande caratura nazionale come Torres, Vigor Senigallia e .\nClub Calcio a 5.\nNel 2012 decide di sottoscrivere un contratto con la Thienese Calcio a 5, giocando in Serie A con la societ\u00e0 di Thiene per tre stagioni e rimanendo in organico anche dopo il cambio di denominazione in Thienese C5 Alto Vicentino.\nA inizio 2017 viene tesserata dall'Audace C5 Verona in Serie C femminile sempre di calcio a 5. Con la squadra rossonera conquista la promozione nella Serie A2 nazionale e ottiene il secondo posto alle Final-Eight di Coppa Italia di Serie C giocate ad Aprile a Pomezia.\nNazionale.\nCon la nazionale italiana vanta 55 presenze prima del ritiro ufficiale.\nNel 2006 viene convocata da Pietro Ghedin e inserita nella rosa delle atlete che rappresenteranno l'Italia alla prima edizione della Coppa della Regina della Pace di calcio femminile in Corea del Sud."}
{"id": "1982733", "revid": "729019", "url": "https://it.wikipedia.org/wiki?curid=1982733", "title": "Bundesautobahn 114", "text": "L'autostrada tedesca A 114 congiunge il raccordo anulare esterno berlinese con il distretto berlinese di Pankow."}
{"id": "1982734", "revid": "913245", "url": "https://it.wikipedia.org/wiki?curid=1982734", "title": "Denis Ni\u017eegorodov", "text": "\u00c8 stato il detentore del record del mondo nella 50\u00a0km di marcia con il tempo di 3h34'14\" stabilito a \u010ceboksary l'11 maggio 2008. Ai Mondiali di Taegu 2011 ha marciato in 3h 42'45\", arrivando primo- dopo la squalifica del connazionale.\nAltre competizioni internazionali.\n2000\n2001\n2006\n2008\n2009"}
{"id": "1982737", "revid": "1652635", "url": "https://it.wikipedia.org/wiki?curid=1982737", "title": "Variatore", "text": ""}
{"id": "1982739", "revid": "767487", "url": "https://it.wikipedia.org/wiki?curid=1982739", "title": "Italia ai Giochi della XI Olimpiade", "text": "L'Italia partecip\u00f2 alle XI Olimpiadi, svoltesi a Berlino dal 1 al 16 agosto 1936, con una delegazione di 182 atleti."}
{"id": "1982740", "revid": "188323", "url": "https://it.wikipedia.org/wiki?curid=1982740", "title": "Cambio a variatore", "text": ""}
{"id": "1982743", "revid": "486946", "url": "https://it.wikipedia.org/wiki?curid=1982743", "title": "Albi di Paperinik New Adventures", "text": ""}
{"id": "1982744", "revid": "83531", "url": "https://it.wikipedia.org/wiki?curid=1982744", "title": "Jose Chavez y Chavez", "text": "Si diceva avesse antenati messicano-statunitensi e native americane. Chavez y Chavez divenne un fuorilegge relativamente giovane, quando s\u00ec un\u00ec al gruppo di Billy the Kid.\nUno dei pochi indiani diventato un bandito, Chavez y Chavez era orgoglioso di avere origini indiane, e rispett\u00f2 (almeno in una certa misura) le credenze della sua trib\u00f9.\nBiografia.\nDopo aver commesso diverse piccole rapine e altri crimini, Chave y Chavez si un\u00ec alla fazione di Tunstall e McSween nella guerra della contea di Lincoln, entrando nel gruppo dei \"Regolatori\"; durante alcuni dei suoi incarichi come membro di questo gruppo, Chavez incontr\u00f2 Billy the Kid e alcuni membri della sua banda, Jim French, Fred Waite, Charlie Bowdre, John Middleton, e Tom O'Folliard, che militavano nella stessa fazione. Dopo quest'incontro, Chavez y Chavez si un\u00ec alla banda di Billy the Kid.\nIl 28 febbraio 1878, John Tunstall venne ucciso, e il 1\u00ba aprile dello stesso anno, lo sceriffo di Lincoln, un sostenitore di Dolan, venne ucciso dalla banda di Billy the Kid, e Chavez y Chavez si accredit\u00f2 l'uccisione. I membri della banda riuscirono a sopravvivere all'incendio della casa dei McSween del 19 luglio, nel corso del quale morirono sei persone.\nNel marzo del 1879, il governatore del Nuovo Messico, Lew Wallace, inizi\u00f2 una campagna contro il crimine nello stato, e una delle sue priorit\u00e0 fu fermare la guerra tra i Dolans e i sostenitori di Tunstall-McSween. Con questo in mente, Wallace cre\u00f2 i Fucilieri a cavallo della Contea di Lincoln, un gruppo in cui Chavez y Chavez divento membro come mercenario. I \"Fucilieri a cavallo\" fallirono nel loro intento, durando solo tre mesi, durante i quali Chavez y Chavez rimase con la banda di Billy.\nChavez y Chavez testimoni\u00f2, insieme a Billy the Kid, davanti alla corte per implicare l'esercito nell'incendio della casa dei McSween e sulle seguenti morti causate dal fuoco. \nJose Chavez y Chavez si sband\u00f2 dopo la morte di Billy the Kid, viaggiando nel Sud-Ovest americano, a volte senza una vera destinazione in particolare. Quindi arriv\u00f2 a Las Vegas (Nuovo Messico), in tempo per incontrare Bob Ford, l'assassino di Jesse James. Secondo la leggenda, i due iniziarono una gara di tiro al bersaglio tra di loro. \nChavez y Chavez divenne presto un poliziotto. Ma non riusc\u00ec a lasciare la sua vita da \"desperado\": divent\u00f2 amico di Vincente Silva e si un\u00ec alle due bande di Silva, inclusa Las Gorras Blancas (\"I Cappelli Bianchi\"), un gruppo che era visto dai bianchi come banditi e dai nativi spagnoli come combattenti per la libert\u00e0. L'altro gruppo di Silvas, la \"Societ\u00e0 dei Banditi\", venne accusato dagli immigranti in Nuovo Messico di operare come una mafia, cercando di fare profitti forzando le persone fuori dalla loro propriet\u00e0.\nVicente Silva ordin\u00f2 l'uccisione di Patricio Maes, che venne effettuata il 22 ottobre 1892 da Chavez y Chavez, Eugenio Alarid e Julian Trujillo. Nel febbraio 1893, il gruppo caus\u00f2 anche l'uccisione del cognato di Silvas, Gabriel Sandoval, ma la morte di Sandoval fu controproducente per Silva, poich\u00e9 sua moglie impazz\u00ec per la morte del fratello. Quando Silva ordin\u00f2 a Chavez y Chavez, Alarid e Trujillo di ucciderla, i tre pistoleri si preoccuparono per la sua salute mentale, e decisero quindi di uccidere anche lui mentre scavavano la tomba della moglie di Silva. Silva e sua moglie vennero entrambi assassinati.\nNel 1894, alcuni uomini vennero arrestati e portati a giudizio perch\u00e9 coinvolti nell'omicidio di Patricio Maes. Chavez y Chavez divenne un fuggitivo, ma venne arrestato il 26 maggio. Una giuria lo ritenne colpevole e lo condann\u00f2 alla pena di morte; una seconda giuria lo esamin\u00f2, ma la pena rimase immutata. Questa decisione venne pi\u00f9 avanti commutata nell'ergastolo dal nuovo governatore del Nuovo Messico, che si sent\u00ec costretto a modificare la sentenza a causa dell'enorme pubblicit\u00e0 sul caso e della pressione di una parte dell'opinione pubblica per salvare la vita a Chavez y Chavez.\nDurante una rivolta in carcere, Chavez y Chavez aiut\u00f2 la polizia. Questo fu una buona pubblicit\u00e0 per lui, e il 11 gennaio 1909 il nuovo governatore George Curry gli concesse la grazia.\nPer i rimanenti quindici anni della sua vita, Chavez y Chavez ebbe una vita relativamente tranquilla, e mor\u00ec di morte naturale nella sua casa nel 1924, con un amico al suo fianco."}
{"id": "1982755", "revid": "296631", "url": "https://it.wikipedia.org/wiki?curid=1982755", "title": "Shakespear's Sister", "text": ""}
{"id": "1982756", "revid": "1414688", "url": "https://it.wikipedia.org/wiki?curid=1982756", "title": "Fazzoletto", "text": "Il fazzoletto \u00e8 un pezzo di tessuto o di carta.\nOrigine.\nAltri usi erano attestati fin dall'epoca dei greci e degli antichi romani: la \"mappula\", con cui a volte \u00e8 confuso, era una sorta di tovagliolo che si recava con s\u00e9 se invitati a cena, per portarsi casa gli avanzi. L'inizio dei giochi del circo era segnalato dal console che gettava una mappula nell'arena.\nFino al XIX secolo il fazzoletto fu anche un grazioso oggetto ornamentale per uomini e donne, profumato, ornato di pizzi, che si poteva portare in mano, come attestato da moltissimi ritratti antichi. Non era necessariamente adoperato per soffiarsi il naso o pulirsi la bocca, usi che, fino all'introduzione di norme pi\u00f9 igieniche, erano eseguiti utilizzando una manica o l'orlo della veste. All'epoca era realizzato in tela leggera di cotone o lino, un tempo esclusivamente di colore bianco, oggi colorato e stampato con disegni.\nTipi di fazzoletto.\nIl termine indica genericamente una piccola superficie, un campo molto piccolo viene chiamato \"fazzoletto di terra\".\nIl fazzoletto nell'arte.\nL'uso del fazzoletto nasce in Italia e si diffonde pi\u00f9 per il prestigio di possederlo che per ragioni igieniche.\nNell'iconografia artistica il fazzoletto nasce come \"status symbol\".\nNelle opere del Ghirlandaio (1449 - 1494), pittore assai attento ai costumi della Firenze del Quattrocento, viene spesso rappresentato. Alcune opere per tutte:\n- Resurrezione di un fanciullo in Santa Trinit\u00e0\n- La vocazione di Pietro e Andrea nella Cappella Sistina\nAnche il Vasari (1511 \u2013 1574) nel Ritratto di Lorenzo il Magnifico alla Galleria degli Uffizi rappresenta un lungo fazzoletto che veniva fissato alla cintura.\nNella letteratura ottocentesca il fazzoletto \u00e8 spesso un veicolo per un primo approccio di tipo sentimentale."}
{"id": "1982758", "revid": "1226", "url": "https://it.wikipedia.org/wiki?curid=1982758", "title": "Licenza di Uccidere", "text": ""}
{"id": "1982759", "revid": "767487", "url": "https://it.wikipedia.org/wiki?curid=1982759", "title": "Recovering the Satellites", "text": "Recovering the Satellites \u00e8 il secondo album dei Counting Crows, pubblicato nel 1996."}
{"id": "1982762", "revid": "300067", "url": "https://it.wikipedia.org/wiki?curid=1982762", "title": "Xavier McDaniel", "text": ""}
{"id": "1982763", "revid": "3303", "url": "https://it.wikipedia.org/wiki?curid=1982763", "title": "Consorzi di bonifica", "text": ""}
{"id": "1982765", "revid": "799504", "url": "https://it.wikipedia.org/wiki?curid=1982765", "title": "Pancalino", "text": ""}
{"id": "1982768", "revid": "76260266", "url": "https://it.wikipedia.org/wiki?curid=1982768", "title": "T-shirt", "text": ""}
{"id": "1982770", "revid": "1272592", "url": "https://it.wikipedia.org/wiki?curid=1982770", "title": "Matematicamente.it", "text": "Il sito Matematicamente.it \u00e8 un portale dedicato alla matematica ed al suo mondo, con particolare attenzione agli aspetti didattici relativi alla scuola secondaria superiore, ed alla divulgazione della matematica, con sezioni dedicate alla riflessione, ai giochi ed agli approfondimenti. Accompagnano il sito una rivista on-line, \"Matematicamente.it Magazine\" ed un forum di discussione.\nBreve storia del sito.\nNato nel 2000 per iniziativa di Antonio Bernardo, il sito Matematicamente.it era originariamente un \u201ccontenitore\u201d di materiale prevalentemente orientato alla didattica della matematica nelle scuole superiori italiane. Col tempo \u00e8 divenuto nel luogo di collaborazione tra insegnanti, studenti e appassionati e si \u00e8 trasformato in un vero portale del mondo della matematica. Nel 2006 si \u00e8 associata la rivista on-line \"Matematicamente.it Magazine\", testata giornalistica telematica.\nNel corso del 2007 il portale ha collaborato con testate giornalistiche nazionali per iniziative rivolte alle scuole primarie e secondarie quali \"Matematicup\" e \"Premio maturit\u00e0 2007\". Ha proposto, tra le altre iniziative, un concorso per vignette sulla matematica (\"Ridere di matematica\").\nNel 2007 ha ottenuto il premio WWW de Il Sole 24 ore quale miglior sito italiano nella categoria Istruzione e lavoro.\nSituazione attuale.\nOggi \u00e8 una realt\u00e0 di tipo collaborativo a cui tutti i visitatori possono contribuire. \nL'obiettivo principale del sito \u00e8 la promozione della matematica, e non solo della didattica dal punto di vista scolastico, quindi non solo appunti ma anche test, giochi, scacchi, concorsi, forum. Agli articoli pi\u00f9 tecnici sono affiancati articoli di tipo divulgativo e schede relative ai principali software di matematica. I temi trattati non riguardano soltanto la matematica ma anche la fisica, l'informatica e in generale le applicazioni della matematica. La comunit\u00e0 si \u00e8 costituita man mano intorno ad iniziative di gare di matematica condotte tutte on line, di diverso livello di difficolt\u00e0.\nNel 2020 il sito viene acquisito, al 100%, dal portale Skuola.net.\nManuali didattici in Creative Commons.\nNel sito sono presenti manuali didattici rilasciati con varie tipologie di licenze Creative Commons tra cui \"Algebra 1\", \"Algebra 2\" e \"Geometria Razionale\" del progetto \"Matematica C3\" scritti da docenti di matematica sulla base della loro esperienza di insegnamento, liberamente scaricabili e modificabili."}
{"id": "1982775", "revid": "1652635", "url": "https://it.wikipedia.org/wiki?curid=1982775", "title": "Chiesa di Sant'Olav (Tallinn)", "text": "La chiesa di Sant'Olav (estone Oleviste kirik) \u00e8 una chiesa gotica di Tallinn, in Estonia. Con la sua torre di 124 m d'altezza \u00e8 uno degli edifici pi\u00f9 alti d'Europa.\nStoria.\nIn questo luogo sorgeva una chiesa gi\u00e0 dal XII secolo, di cui si ha notizia a partire solo dal 1267.\nVenne tuttavia ricostruita fra il 1438 e il 1519 in stile gotico, secondo le influenze del Gotico baltico, impiegando come materiale di costruzione i tipici laterizi. Deve il suo nome al patrono dei marinai, il re Olaf II di Norvegia, santificato nel 1031.\nNumerosi incendi e catastrofi la colpirono nel corso dei secoli, e quindi venne pi\u00f9 volte restaurata e rifatta. Ad esempio la tempesta del 1625 colp\u00ec la svettante torre di ben 159 metri, all'epoca la pi\u00f9 alta del mondo. \nL'ultima ricostruzione dell'edificio risale al 1829-40 in seguito ad un incendio che devast\u00f2 la chiesa nel 1820.\nNel periodo della Riforma la chiesa divenne un tempio luterano. Infine, considerata eccessiva per le esigenze della Chiesa evangelica luterana estone a Tallinn, nel 1950 Sant'Olav divenne una chiesa battista. Dal 1944 fino al 1991 la guglia della chiesa di St. Olaf fu utilizzata dal KGB come torre per radiocomunicazioni e punto di sorveglianza.\nLa congregazione battista continua ancor oggi ad utilizzare la chiesa.\nDescrizione.\nL'interno, austero, \u00e8 diviso in tre navate da robusti archi ogivali che reggono pesanti pareti intonacate di bianco. Le volte stellari, con i loro 31 metri d'altezza, sono le pi\u00f9 alte del Baltico.\nIn fondo alla navata destra si apre la bella \"Cappella di Santa Maria\", eretta tra il 1513 e il 1523.\nIl campanile.\n\u00c8 la costruzione pi\u00f9 elevata di Tallinn. Con un'altezza di 159 metri, fu l'edificio pi\u00f9 alto del mondo fino al 1625, anno in cui la torre rimase gravemente danneggiata da un incendio scaturito da un fulmine che ne caus\u00f2 un crollo parziale riducendone l'altezza. Dopo il restauro ottocentesco, la torre raggiunge oggi i 124 metri, e resta comunque fra le torri pi\u00f9 alte d'Europa.\nAll'origine aveva la funzione di segnale per la navigazione, il che spiegava l'altezza tutto sommato inusitata per la cittadina estone.\nNel periodo dell'occupazione sovietica dal 1944 fino al 1991, il KGB utilizz\u00f2 la Torre di Sant'Olav come punto di sorveglianza della costa e della citt\u00e0 nonch\u00e9 come torre radio.\nLa piattaforma panoramica in cima alla torre offre la possibilit\u00e0 di ammirare un notevole panorama sulla citt\u00e0 medioevale, arrivando a scorgere, nelle giornate limpide e terse persino la costa finlandese, che dista circa 70 chilometri dalla citt\u00e0 estone."}
{"id": "1982778", "revid": "2519", "url": "https://it.wikipedia.org/wiki?curid=1982778", "title": "Oleviste Kirik", "text": ""}
{"id": "1982788", "revid": "767487", "url": "https://it.wikipedia.org/wiki?curid=1982788", "title": "This Desert Life", "text": "This Desert Life \u00e8 il terzo album in studio dei Counting Crows, pubblicato nel 1999."}
{"id": "1982798", "revid": "287204", "url": "https://it.wikipedia.org/wiki?curid=1982798", "title": "Marienkirche", "text": "Marienkirche, in tedesco chiesa di Santa Maria."}
{"id": "1982804", "revid": "1599710", "url": "https://it.wikipedia.org/wiki?curid=1982804", "title": "Ennio Tarantola", "text": "Maresciallo della Regia Aeronautica, fu un asso della seconda guerra mondiale decorato pi\u00f9 volte con la medaglia d'argento al valore militare.\nBiografia.\nI primi anni di attivit\u00e0.\nEnnio Tarantola nasce a Como il 19 gennaio 1915. Il soprannome di \"Banana\", con cui era noto in tutta la Regia Aeronautica, era dovuto alla sua attivit\u00e0 di venditore di questi frutti esotici con un carrettino in piazza Cavour, per conto della ditta Colombo-Poggi. Innamorato del volo, all'et\u00e0 di diciassette anni frequenta una scuola di volo per alianti, dove consegue il brevetto. Successivamente decide di entrare nella Regia Aeronautica per divenire pilota militare. Frequenta la Scuola Militare di Volo di Milano-Malpensa, dove consegue il brevetto militare. Tarantola, pilota giovanissimo, fu assegnato con il grado di sergente pilota alla 151\u00aa Squadriglia del 6\u00ba Stormo di base a Campoformido, e quindi alla Scuola Caccia.\nLa guerra civile spagnola.\nAllo scoppio della guerra civile spagnola, bench\u00e9 con solo 110 ore di volo alle spalle, decide di aggregarsi all'Aviazione Legionaria italiana raggiungendo la Squadriglia \"Cucaracha\" inquadrata nel XVI Gruppo Caccia Terrestri. Sulla coda del suo biplano da caccia Fiat C.R.32, dipinge la scritta autoironica \"Pivello\". Ma il 20 gennaio 1938 abbatte, proprio con un Fiat, il suo primo aereo avversario, il pari ruolo Polikarpov I-15 \"Chato\" delle Fuerzas A\u00e9reas de la Rep\u00fablica Espa\u00f1ola. Durante la sua permanenza in terra di Spagna compie 400 ore di volo e rientra in Italia nell'ottobre del 1938, decorato con due Medaglie d'Argento al Valor Militare. In patria riprende servizio presso la 155\u00aa Squadriglia, 3\u00ba Gruppo, 6\u00ba Stormo C.T, equipaggiata con i soliti Fiat CR.32.\nL'inizio della Seconda guerra mondiale.\nAllo scoppio della seconda guerra mondiale il suo reparto viene trasferito in Sardegna, sull'aeroporto di Monserrato, da dove inizia a compiere lunghe ricognizioni marittime che lo fanno gravemente ammalare.\nAl suo rientro in reparto si ritrova destinato a prestare servizio sotto il comando del capitano Giuseppe Cenni, operando ai comandi di un bombardiere in picchiata Junkers Ju 87, soprannominato dagli italiani \"Picchiatello\", della 239\u00aa Squadriglia, 97\u00ba Gruppo Bombardamento a Tuffo. Per circa otto mesi, dal marzo all'ottobre del 1941, vola su questa versione italiana dei celebri \"Stuka\". Il 29 giugno 1941 colpisce con una bomba il cacciatorpediniere della Royal Australian Navy HMAS \"Waterhen\" che, anche a causa degli attacchi tedeschi, affonda. Il giorno seguente il suo Junkers Ju 87 viene abbattuto e Tarantola rimane 18 ore sul suo battellino di salvataggio prima di essere recuperato da un idrovolante Cant Z.501 Gabbiano. Allora chiede, e ottiene, di tornare ai reparti caccia. Il 4 novembre 1941 viene quindi assegnato alla 151\u00aa Squadriglia del 20\u00ba Gruppo, sotto il comando del capitano Furio Niclot Doglio. Il 20\u00ba gruppo \u00e8 inizialmente dislocato sull'Aeroporto di Martuba, per passare poi su quello di Sidi Rezegh (villaggio 30 km a SE di Tobruch). Su quest'ultimo aeroporto viene decimato da un'incursione di bombardieri Bristol Blenheim, avvenuta il 19 novembre. Ben diciotto caccia Fiat G.50 vengono distrutti al suolo, e Tarantola riesce a salvare il proprio velivolo decollando sotto il bombardamento aereo per rientrare a Martuba. Su questo velivolo, il 5 dicembre 1941, abbatte un Curtiss P-40 in Nord Africa. Nei giorni successivi il gruppo ripiega su Agedabia ed alla fine del dicembre 1941, rientra in Italia, a Reggio Calabria, per essere riequipaggiato con i Macchi M.C.202 Folgore e subito dopo la 151\u00aa Squadriglia viene trasferita al 51\u00ba Stormo.\nDurante il 1942, Tarantola pilota di solito il Macchi MC.202 (151-2), contraddistinto dalla vistosa scritta \"D\u00e0i, Banana!\" sul cofano motore ed \u00e8 spesso il gregario del capitano Furio Niclot Doglio. Il 29 maggio scorta cinque bombardieri Savoia Marchetti S.79 Sparviero che trasportano Benito Mussolini e lo Stato Maggiore in una visita al fronte nordafricano.\nIl ciclo su Malta.\nNel giugno del 1942 il Maresciallo Tarantola, con la 151\u00aa Squadriglia, viene trasferito all'Aeroporto di Ponte Olivo in Sicilia per gli attacchi contro Malta. La sera del 1\u00ba luglio 1942 rivendica l'abbattimento di un Supermarine Spitfire su Malta, dopo un combattimento con il 603\u00b0 Squadron. I piloti italiani, in quell'occasione, dichiaravano otto Spitfire abbattuti a fronte del danneggiamento di due caccia. La RAF, da parte sua, rivendicava l'abbattimento di un Macchi, pi\u00f9 uno probabile, ammettendo la perdita di un solo Supermarine Spitfire.\nLa mattina del 4 luglio, dieci Spitfire del 249\u00b0 Squadron intercettavano tre S.M.84bis del IV Gruppo scortati da 22 M.C.202 del 51\u00ba Gruppo con ulteriori 17 \"Folgore\" a quota pi\u00f9 alta, come scorta indiretta. Durante il combattimento, il 249\u00b0 Squadron rivendicava tre bombardieri abbattuti a fronte di nessuna perdita, anche se due degli Spitfire risultavano gravemente danneggiati. Gli italiani persero due bombardieri, ma rivendicarono l'abbattimento di quattro Spitfire, uno da parte dei bombardieri e tre da parte dei caccia, incluso quello dichiarato da Tarantola.\nIl 7 luglio abbatteva, proprio in collaborazione con Niclot Doglio, lo Spitfire (matricola AB 500) del Flight Sgt. D. Ferraby appartenente al 249\u00b0 Squadron. Il 9 luglio mentre scortava (sempre con Niclot) dei bombardieri tedeschi Junkers Ju 88 su Luqa fu colto, con il suo comandante, da un malore dovuto al cattivo funzionamento dell'impianto dell'ossigeno a 8\u00a0000 metri.\nVenerd\u00ec 10 luglio la \"coppia\" Niclot-Tarantola otteneva un'altra vittoria in collaborazione, durante una grande battaglia aerea a sud di Rabat, che vedeva coinvolti 19 M.C.202 del 20\u00ba Gruppo e 6 M.C.202 del 155\u00ba Gruppo, in appoggio ai Messerschmitt Bf 109 dello Jagdgeschwader 53 contro sette Spitfire del 249\u00b0 Squadron, pi\u00f9 tardi rinforzati da altrettanti Spitfires del 603\u00b0 Squadron. Uno Spitfire che aveva attaccato degli Ju 88 veniva a sua volta abbattuto dopo un lungo combattimento sul Mediterraneo. Poco dopo, un altro Spitfire che aveva attaccato, con altri tre, di sorpresa i Macchi, sulla via del ritorno, veniva abbattuto dal capitano della 151\u00aa Squadriglia, ma il Macchi di Tarantola rientrava fortemente danneggiato.\nIl 23 luglio, sempre durante una scorta agli Ju 88, abbatteva un altro Spitfire che cadeva nella baia di St. Thomas. Era la sua quinta vittoria aerea: Tarantola era ormai un \"asso\" (anche se solo ufficiosamente, non riconoscendo la Regia Aeronautica un tale titolo). Pochi giorni dopo, proprio mentre volava assieme a un altro asso, il suo comandante Niclot Doglio, aveva uno scontro dagli esiti tragici con l'asso canadese George Beurling.\nIl 27 luglio 1942, Tarantola, Niclot, il sergente Faliero Gelli della 378\u00aa Squadriglia e il sottotenente Beniamino Spadaro venivano attaccati contemporaneamente, di fronte, da sei Spitfire e da sinistra da altri otto. Niclot veniva abbattuto dall'asso canadese George Beurling e Tarantola rimaneva ferito al braccio mentre cercava di rientrare alla base.\nIl 14 ottobre - mentre Beurling veniva abbattuto e ferito, nel suo ultimo volo su Malta - Tarantola era impegnato a scortare alcuni bombardieri Ju 88 in un'incursione sull'aeroporto di Hal Far. In questa occasione la formazione italo-tedesca venne intercettata da 19 caccia nemici ed egli abbatteva uno Spitfire, ma il suo aereo veniva seriamente danneggiato ed era costretto a lanciarsi con il paracadute vicino alla costa siciliana. Purtroppo in questa occasione riport\u00f2 gravi ustioni alle gambe che lo tennero lontano dai voli per molto tempo. Nel dicembre dello stesso anno la Squadriglia si trasfer\u00ec a Ciampino per essere riequipaggiata con i nuovi Macchi C.205 Veltro.\nNel maggio del 1943 la 151\u00aa Squadriglia ritornava in servizio all'aeroporto di Capoterra, presso Cagliari. Il 28 giugno, sempre ai comandi di un M.C.202, abbatteva sull'isola un Curtiss P-40. Sempre con il Macchi, il 30 luglio distruggeva un caccia Lockheed P-38 Lightning. Ottenuto, subito dopo, uno dei Macchi M.C.205 serie III (armato con cannoni alari da 20 mm) consegnati alla Regia Aeronautica prima dell'armistizio di Cassibile, il 2 agosto 1943, compiva 5 missioni e riusciva ad abbattere altri due P-38 e colpire un idrovolante Consolidated PBY Catalina che era ammarato rendendolo non operativo. L'8 settembre 1943, prostrato psicologicamente e fisicamente, abbandonava il reparto ritornando a casa.\nIl servizio nell'Aeronautica Nazionale Repubblicana.\nNel 1944 decide di arruolarsi nell'Aeronautica Nazionale Repubblicana (ANR), assegnato in forza alla Squadriglia complementare d'allarme \u201cMontefusco-Bonet\u201d dove faceva servizio nel mese di febbraio, il cui scopo era contrastare i bombardamenti degli alleati sulle citt\u00e0 italiane . Il 25 aprile 1944, a bordo di un caccia Fiat G.55, decolla con altri otto piloti, sei sui \"Centauro\" e due su Macchi M.C.205 dell'ANR, per contrastare l'attacco di 117 B-24 Liberator della 304th Wing USAAF, scortati da 45 P-47 Thunderbolt del 325th FG, diretti ad attaccare la fabbrica dell'Aeritalia (allora Fiat Avio) di Torino. I caccia italiani attaccavano i bombardieri, ma venivano subito intercettati dai P-47. Tarantola, colpito pesantemente, doveva lanciarsi dal suo aereo (G.55 serie I \"Yellow 8\" MM91101), riportando ancora gravi ustioni alle gambe.\nLa guerra per Tarantola era finita. Nel corso del conflitto aveva abbattuto 10 aerei, ai quali si doveva sommare la vittoria ottenuta in Spagna durante la guerra civile. Durante la seconda guerra mondiale era stato decorato con due medaglie d'argento al valore militare (oltre alle due ricevute in Spagna), due Medaglie di bronzo e cinque Croci di guerra. Inoltre aveva ottenuto per ben due volte la promozione per meriti di guerra.\nEpilogo.\nDopo il conflitto entr\u00f2 a far parte della neocostuita Aeronautica Militare Italiana, volando dapprima come istruttore di volo, e poi entrando a far parte della Pattuglia Acrobatica Nazionale come solista. Fino al suo congedo, avvenuto nel novembre 1960, ebbe modo di volare su Fiat G.46, Fiat G.59 e de Havilland DH.100 Vampire. Rimase a Cesenatico fino alla sua morte, avvenuta il 30 luglio 2001 all'et\u00e0 di 86 anni.\nAbbattimenti.\npi\u00f9 4 aerei condivisi con altri piloti della sua unit\u00e0.\nInoltre, a Ennio Tarantola viene attribuito (in collaborazione con altri piloti tedeschi di Junkers Ju 87 Stuka) l'affondamento del cacciatorpediniere HMAS \"Waterhen\" in rotta da Alessandria a Tobruk, avvenuto il 29 giugno 1941."}
{"id": "1982820", "revid": "124537176", "url": "https://it.wikipedia.org/wiki?curid=1982820", "title": "T\u00fcrk Telekom Basketbol Kul\u00fcb\u00fc", "text": "Il T\u00fcrk Telekom Basketbol Kulub\u00fc \u00e8 una societ\u00e0 di pallacanestro maschile di Ankara, in Turchia. Fa parte della polisportiva T\u00fcrk Telekom Gen\u00e7lik ve Spor Kulub\u00fc, che ha anche una squadra di calcio.\nRoster 2021-2022.\n\"Aggiornato al 1\u00b0 dicembre 2021.\"\n "}
{"id": "1982836", "revid": "827882", "url": "https://it.wikipedia.org/wiki?curid=1982836", "title": "Nonce", "text": "In crittografia il termine nonce indica un numero, generalmente casuale o pseudo-casuale, che ha un utilizzo unico. \"Nonce\" deriva infatti dall'espressione inglese \"for the nonce\", che significa appunto \"per l'occasione\".\nUn \"nonce\" viene utilizzato spesso nei protocolli di autenticazione per assicurare che i dati scambiati nelle vecchie comunicazioni non possano essere riutilizzati in attacchi di tipo replay attack. Ad esempio, i nonce sono usati nelle somme di controllo dei processi di autenticazione HTTP per calcolare gli hash MD5 delle password, come nell'esempio riportato in figura. Sono utilizzati ad esempio anche nella cosiddetta \"catena dei blocchi\", ossia la tecnologia che permette di effettuare e confermare le transazioni in bitcoin. I nonce sono differenti ogni volta che il codice di risposta del tentativo di autenticazione 401 \u00e8 presentato, ed ogni richiesta di un client ha una sequenza numerica unica, cos\u00ec da rendere virtualmente impossibili attacchi di tipo \"replay-attack\" e attacchi a dizionario.\nCon il termine nonce ci si riferisce spesso anche ai vettori di inizializzazione, sequenze di dati utilizzate in molti algoritmi crittografici per inizializzare il cifrario stesso. Per essere sicuri che il nonce sia veramente utilizzato solo una volta, dovrebbe variare nel tempo (includendo, ad esempio, la data e l'orario nel suo valore) o generato con un numero tale di bit casuali da rendere probabilisticamente insignificante la possibilit\u00e0 che uno stesso valore sia ripetuto pi\u00f9 di una volta."}
{"id": "1982850", "revid": "869733", "url": "https://it.wikipedia.org/wiki?curid=1982850", "title": "Scuola di vampiri", "text": "Scuola di vampiri (in tedesco \"Die Schule der kleinen Vampire\") \u00e8 una serie televisiva a disegni animati italo-tedesco-lussemburghese prodotta da Rai Fiction, Cartoon One, Hahn Film e ARD nel 2006. E' basata sul libro omonimo di Jackie Niebisch e viene trasmessa in Germania su Das Erste dal 26 agosto 2006 e in Italia su Rai 2 dal 20 novembre 2007.\nTrama.\nLa storia ruota attorno alle vicende di Oskar, nipote del conte Von Horrificus, iscritto alla scuola di vampiri insieme agli amici Rotella, Lapidina, Klot, Pulvirio e Perfidius. La scuola, gestita dallo zio di Oskar, due insegnanti e un bidello-cuoco, risiede accanto alla casa del cacciatore di vampiri Polidori e sua nipote Sole. La ragazza, amica di Oskar (della quale egli \u00e8 innamorato), crede che egli sia una persona normale, mentre il nonno \u00e8 convinto (giustamente) che lui sia un vampiro e che i vampiri esistano. Tuttavia Oskar non \u00e8 un vampiro normale in quanto ha paura del sangue e adora gli esseri umani."}
{"id": "1982855", "revid": "339392", "url": "https://it.wikipedia.org/wiki?curid=1982855", "title": "Armoriale delle autorit\u00e0 militari italiane", "text": ""}
{"id": "1982857", "revid": "89688", "url": "https://it.wikipedia.org/wiki?curid=1982857", "title": "Isac Newton", "text": ""}
{"id": "1982861", "revid": "729019", "url": "https://it.wikipedia.org/wiki?curid=1982861", "title": "Bundesautobahn 113", "text": "L'autostrada tedesca A 113 congiunge il raccordo anulare esterno berlinese con l'anello interno.\nServe l'aeroporto di Berlino-Sch\u00f6nefeld.\nIl tracciato segue per un lungo tratto il tracciato del Muro di Berlino.\n\u00c8 detta \"Teltowkanal-Autobahn\" perch\u00e9 segue per un buon tratto il \"Teltowkanal\"."}
{"id": "1982867", "revid": "438678", "url": "https://it.wikipedia.org/wiki?curid=1982867", "title": "Hard Candy (Counting Crows)", "text": "Hard Candy \u00e8 il quarto album in studio dei Counting Crows, pubblicato nel 2002.\nL'album include la traccia nascosta \"Big Yellow Taxi\", una re-interpretazione del brano di Joni Mitchell. L'incisione originale contenuta nell'album attir\u00f2 l'attenzione di un produttore, che la inser\u00ec nella colonna sonora del film \"Two Weeks Notice - Due settimane per innamorarsi\" in una nuova versione con la parte cantata di Vanessa Carlton. Il brano, estratto come singolo, divenne un successo commerciale per la band. La canzone \"Holiday in Spain\" fu re-interpretata con la band olandese BL\u00d8F, diventando una hit nei Paesi Bassi."}
{"id": "1982886", "revid": "287204", "url": "https://it.wikipedia.org/wiki?curid=1982886", "title": "Gabriel Taborin", "text": "Biografia.\nNacque da una famiglia di locandieri: all'et\u00e0 di dodici anni inizi\u00f2 a insegnare il catechismo ai bambini del villaggio e a sedici si occupava dell'animazione liturgica presso la sua parrocchia.\nNell'ottobre del 1824 pens\u00f2 di consacrarsi totalmente all'apostolato e, con cinque compagni, vest\u00ec l'abito religioso: il suo primo impegno fu presso la cattedrale di Saint-Claude, nella Giura, dove gli vennero affidati l'insegnamento della dottrina cattolica e il servizio agli altari.\nNel 1829 apr\u00ec un convitto a Belmont: ebbe l'idea di far gestire l'opera a una nuova congregazione laicale e, nel 1833, ammise i primi postulanti. Il 23 aprile 1835 fecero vestizione dando vita alla congregazione dei Fratelli della Sacra Famiglia. Il 3 novembre del 1838 Taborin fece la sua professione dei voti perpetui, mentre undici dei suoi compagni emisero i primi voti. Fondamentale fu per Taborin l'incontro con Jean-Marie Vianney, che affid\u00f2 ai suoi fratelli la gestione della scuola parrocchiale di Ars-sur-Formans.\nNel 1841 papa Gregorio XVI gli confer\u00ec il titolo di \"catechista apostolico\" e concesse l'approvazione al suo istituto: Taborin ha lasciato un corposo epistolario, diversi libri scolastici (tra cui una grammatica della lingua francese e un'antologia) e alcuni testi di spiritualit\u00e0 (libretti per i pellegrini)."}
{"id": "1982891", "revid": "339392", "url": "https://it.wikipedia.org/wiki?curid=1982891", "title": "Bandiera della Repubblica Federale di Jugoslavia", "text": ""}
{"id": "1982895", "revid": "287204", "url": "https://it.wikipedia.org/wiki?curid=1982895", "title": "Bahadurgarh", "text": "Bahadurgarh \u00e8 una citt\u00e0 dell'India di 119.839 abitanti, situata nel distretto di Jhajjar, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 40' 60 N e 76\u00b0 55' 0 E e ha un'altitudine di 205 .\nSociet\u00e0.\nEvoluzione demografica.\nAl censimento del 2001 la popolazione di Bahadurgarh assommava a 119.839 persone, delle quali 65.835 maschi e 54.004 femmine. I bambini di et\u00e0 inferiore o uguale ai sei anni assommavano a 16.874, dei quali 9.334 maschi e 7.540 femmine. Infine, coloro che erano in grado di saper almeno leggere e scrivere erano 84.834, dei quali 50.502 maschi e 34.332 femmine."}
{"id": "1982897", "revid": "162719", "url": "https://it.wikipedia.org/wiki?curid=1982897", "title": "Stemma della Repubblica Federale di Jugoslavia", "text": ""}
{"id": "1982900", "revid": "110157", "url": "https://it.wikipedia.org/wiki?curid=1982900", "title": "Saturday Nights &amp; Sunday Mornings", "text": "Saturday Nights &amp; Sunday Mornings \u00e8 il quinto album di studio dei Counting Crows, pubblicato il 24 marzo 2008."}
{"id": "1982903", "revid": "287204", "url": "https://it.wikipedia.org/wiki?curid=1982903", "title": "Jagadhri", "text": "Jagadhri \u00e8 una citt\u00e0 dell'India di 101.300 abitanti, situata nel distretto di Yamuna Nagar, nello stato federato dell'Haryana. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 40' 60 N e 76\u00b0 55' 0 E e ha un'altitudine di 205 .\nSociet\u00e0.\nEvoluzione demografica.\nAl censimento del 2001 la popolazione di Jagadhri assommava a 101.300 persone, delle quali 55.910 maschi e 45.390 femmine. I bambini di et\u00e0 inferiore o uguale ai sei anni assommavano a 12.257, dei quali 6.801 maschi e 5.456 femmine. Infine, coloro che erano in grado di saper almeno leggere e scrivere erano 71.850, dei quali 41.088 maschi e 30.762 femmine."}
{"id": "1982907", "revid": "1161734", "url": "https://it.wikipedia.org/wiki?curid=1982907", "title": "Chiesa di Santa Maria (Stralsund)", "text": "La chiesa di Santa Maria, in tedesco \"Marienkirche\" \u00e8 la chiesa maggiore di Stralsund, in Germania.\nStoria e descrizione.\nCitata gi\u00e0 in documenti del 1298, anche se in seguito fu oggetto di molte e profonde trasformazioni, rappresenta un notevole esempio di tarda architettura gotica, si compone di una basilica a tre navate con transetto e campanile ottagonale coronato da una lanterna aggiunta successivamente, nel periodo barocco. Da questa torre campanaria, alta 104 metri, si gode una notevole vista sulla citt\u00e0 e sul mare.\nLa copertura originale del campanile medievale non era per\u00f2 la lanterna, ma una guglia ben pi\u00f9 alta, completata nel 1478. Essa misurava ben 142 metri di altezza ed era ricoperta in rame. Grazie a questa ardita costruzione, la chiesa si trov\u00f2 a diventare da un giorno all'altro l'edificio pi\u00f9 alto del mondo: infatti il monumento ebbe il primato in seguito ad un incendio che aveva danneggiato la torre della chiesa di Sant'Olav a Tallinn, una costruzione che in origine vantava un'altezza maggiore. \nLa chiesa tedesca rimase la pi\u00f9 alta del mondo fino al 1647, anno in cui tocc\u00f2 pi\u00f9 o meno la stessa sorte anche al suo campanile.\nOrgano.\nLa chiesa conserva un pregevole organo monumentale."}
{"id": "1982911", "revid": "94647", "url": "https://it.wikipedia.org/wiki?curid=1982911", "title": "Marienkirche (Stralsund)", "text": ""}
{"id": "1982912", "revid": "1543377", "url": "https://it.wikipedia.org/wiki?curid=1982912", "title": "Modello di Klein", "text": "Il modello di Klein \u00e8 un modello di geometria iperbolica, introdotto da Eugenio Beltrami per dimostrare l'indipendenza del V postulato di Euclide dai primi quattro. La descrizione del modello come spazio metrico \u00e8 dovuta successivamente a \nArthur Cayley ed approfondita successivamente da Felix Klein.\nCome il disco di Poincar\u00e9, il modello di Klein \u00e8 una palla formula_1-dimensionale. La geometria \u00e8 definita per\u00f2 in modo differente: le geodetiche nel modello di Klein sono infatti segmenti e non archi di circonferenza. La maggiore semplicit\u00e0 nella descrizione delle geodetiche \u00e8 per\u00f2 controbilanciata da una maggiore complicazione nella descrizione degli angoli fra queste: il modello di Klein non \u00e8 infatti un modello conforme, gli angoli fra rette non sono cio\u00e8 quelli usuali del piano euclideo.\nDefinizione.\nIl modello di Klein \u00e8 un modello di geometria iperbolica definito sulla palla formula_1-dimensionale\ndotata di una geometria diversa da quella euclidea. Tale geometria pu\u00f2 essere introdotta in vari modi. La dimensione formula_1 \u00e8 arbitraria, ma la pi\u00f9 studiata \u00e8 senza dubbio la dimensione formula_5: in questo caso lo spazio \u00e8 veramente un disco (senza il bordo), centrato nell'origine e di raggio unitario.\nDistanza.\nLa distanza fra due punti \u00e8 definita nel modo seguente. Siano formula_6 e formula_7 due punti del disco. Siano formula_8 e formula_9 i punti di intersezione della retta formula_10 passante per formula_6 e formula_7 con il bordo del disco \nI punti formula_14 giacciono con questo ordine sulla retta formula_10. La distanza fra formula_6 e formula_7 \u00e8 \novvero il logaritmo naturale del birapporto dei quattro punti. Con questa distanza il modello di Klein \u00e8 uno spazio metrico."}
{"id": "1982915", "revid": "304118", "url": "https://it.wikipedia.org/wiki?curid=1982915", "title": "Grandi corse a tappe", "text": ""}
{"id": "1982929", "revid": "767487", "url": "https://it.wikipedia.org/wiki?curid=1982929", "title": "Highwaymen - I banditi della strada", "text": "Highwaymen - I banditi della strada (\"Highwaymen\") \u00e8 un film del 2003 diretto da Robert Harmon, con protagonisti James Caviezel, Rhona Mitra e Colm Feore.\nTrama.\nLungo le desolate autostrade americane, si aggira uno psicopatico a bordo di una Cadillac Fleetwood Eldorado del 1972 che si diverte ad uccidere donne inermi, rubandone poi degli oggetti per ricordo. Ne fa le spese Molly assieme all'amica Alex. L'assassino causa un tamponamento a catena in una galleria coinvolgendo diverse auto, e blocca le due donne al suo interno. Mentre Alex sta cercando soccorsi, viene violentemente investita dalla Cadillac e muore sul colpo. Ad una seduta terapeutica di gruppo per persone vittime d'incidenti stradali, Molly, sopravvissuta e terrorizzata, incontra Rennie Cray, un uomo che ha perduto la moglie ad opera dello stesso psicopatico, e che \u00e8 finito in carcere dopo essersi vendicato sull'assassino, tamponandolo violentemente e mutilandolo parzialmente. Rennie vuole aiutare Molly per arrivare al maniaco, di nome Fargo, e per questo la prega di rimanere in contatto con lui. A complicare la situazione si inserisce Will Macklin, un agente del dipartimento stradale. Dopo che Fargo colpisce per la seconda volta Molly, uccidendo un suo amico, Rennie irrompe nella scena con la sua Plymouth Barracuda \"Super Stock Hemi\" del 1968 e portando in salvo la ragazza che, scioccata, si ritrova con Rennie che gli racconta la sua storia per intero. I due escogitano un tranello per scovare Fargo.\nFargo e Rennie si sfidano nuovamente e il maniaco fa intendere dove vorr\u00e0 consumare lo scontro finale: il vecchio motel dove la moglie era stata uccisa cinque anni prima.\nProduzione.\nIl film \u00e8 stato girato in diverse location, negli Stati Uniti (Bakersfield, Kern River e altre zone della California) e nel Canada (Thorold e Toronto).\n\"Highwaymen - I banditi della strada\" \u00e8 stato realizzato con un budget ridotto, prodotto dalla indipendente New Line Cinema, e questo elemento emerge anche nel film stesso che \u00e8 di breve durata, con pochi effetti speciali e senza il dispiegamento di mezzi delle pellicole hollywoodiane. L'interpretazione degli attori \u00e8 vicina allo stile western, con poche battute e espressivit\u00e0 ridotta al minimo. Un elemento esterno al genere western \u00e8 invece la fusione uomo/macchina che avviene nei personaggi. Fargo \u00e8 legato alla macchina essendo paraplegico e mutilato, Rennie non pu\u00f2 essere da meno dovendo sfidare il suo nemico che si muove solo attraverso il suo veicolo. Non per altro, le auto sono le vere protagoniste del film, e rubano spesso e volentieri la scena agli attori, trattandosi anche di due veicoli singolari.\nIncassi.\nIl film ha incassato 110.871 $ in Italia, 371.396 $ negli Stati Uniti e 2.394.737 $ globalmente.\nSlogan promozionali.\nIl film venne lanciato con la tagline \u00abWhen murder is no accident, revenge is no crime.\u00bb (\u00abQuando un omicidio non \u00e8 un incidente, la vendetta non \u00e8 un crimine\"), presentata nel trailer principale. La stessa viene riportata anche sulla copertina dell'edizione in DVD. Nella locandina originale, invece, compariva un'altra tagline, \u00abTerror hits the road\u00bb. Tra l'altro, l'immagine sulla copertina del DVD e quella della locandina originale sono diverse.\nRiconoscimenti.\nIl film ha ricevuto candidature per due premi: una per Ren\u00e9 Ohashi ai Canadian Society of Cinematographers Awards del 2005 e un'altra da parte della Golden Trailer Awards per il premio Golden Fleece nel 2004."}
{"id": "1982934", "revid": "240277", "url": "https://it.wikipedia.org/wiki?curid=1982934", "title": "Stefano Tofanelli", "text": "Biografia.\nStefano Tofanelli compie il suo apprendistato presso Giuseppe Antonio Luchi in compagnia del pittore Bernardino Nocchi con il quale successivamente si trasfer\u00ec a Roma nel 1769. I due non furono accettati come studenti da Pompeo Batoni ma riuscirono a inserirsi nella scuola di Niccol\u00f2 Lapiccola dove svilupp\u00f2 uno stile barocco con suggestioni neoclassiche.\nNel 1781 apre una scuola di disegno, durante la quale realizza una serie di ritratti, fra cui l'autoritratto con il padre, il fratello Agostino e Bernardino Nocchi. Realizza anche la decorazione del salone centrale della villa Mansi a Segromigno, incentrata sulle gesta di Apollo.\nTofanelli tra Lucca e Roma si alterna con opere quali l\u00b4\"Apoteosi di Romolo fra gli dei\" in Palazzo Altieri a Roma, la chiesa di San Antonio di Tivoli, la cappella Buonvisi nella Basilica di San Frediano a Lucca e molti altri interventi nelle ville antiche della lucchesia.\nDal 1802 si trasferisce stabilmente a Lucca dove diviene pittore di corte per Elisa Baciocchi per la cui famiglia realizza molti ritratti; per alcuni anni fu anche apprezzato professore presso l'Accademia di Pittura di Lucca. In questo periodo termina anche il dipinto della \"Assunzione\" nel Duomo di Lucca ed un importante lavoro nella Villa Reale di Marlia, che lasci\u00f2 incompiuto a causa della morte, nel 1812."}
{"id": "1982937", "revid": "647919", "url": "https://it.wikipedia.org/wiki?curid=1982937", "title": "Iposurrenalismo", "text": ""}
{"id": "1982939", "revid": "74801", "url": "https://it.wikipedia.org/wiki?curid=1982939", "title": "Nahid Persson", "text": "Biografia.\nCresciuta in una famiglia povera, \u00e8 diciannovenne durante la rivoluzione rivoluzione khomeinista, alla quale partecipa con una piccola organizzazione comunista. Suo fratello Rostam viene ucciso nel 1979 dopo esser stato rapito dai Khomeinisti.\nI suoi documentari pi\u00f9 famosi sono \"Prostitution Behind the Veil\", \"My mother - A Persian Princess\", \"The End of Exile\", e \"The Last Days of Life\". Nel 2007, dopo essere stata arrestata e imprigionata dalle autorit\u00e0 iraniane con l'accusa di aver infamato il suo paese d'origine con il dettagliato ritratto di due prostitute in Iran (Prostitution behind the Veil, 2004), completa il documentario \"Four Wives - One Man\" con difficolt\u00e0 e in condizione di pericolo.\n\"The Last Days of Life\" ha ricevuto il premio giornalistico della Swedish Cancer Foundation (Cancerfondens) nel 2002. \"Prostitution Behind The Veil\" ha ricevuto una nomination all'International Emmy, al Golden Dragon e al Krakow Film Festival, ed \u00e8 stato proclamato Best International News Documentary al festival della televisione di Montecarlo, oltre ad aver ricevuto il Crystal Award (Kristallen) dalla SVT (televisione statale svedese) e il Golden Scarab (Guldbaggen) dallo Swedish Film Institute nel 2005.\nNel 2008 realizza \"The Queen and I\", documentario sull'ex-regina dell'Iran Farah Pahlavi. Viene presentato al Sundance Film Festival del 2009 e nominato per il Gran premio della giuria, in concomitanza con il trentesimo anniversario della rivoluzione.\nLa Persson condivide inoltre il premio culturale TCO (Tj\u00e4nstem\u00e4nnens Central Organisation) del 2005 con l'autrice Marjaneh Bakhtiari."}
{"id": "1982944", "revid": "173469", "url": "https://it.wikipedia.org/wiki?curid=1982944", "title": "Federico di Anhalt-Harzgerode", "text": "Era il quarto figlio maschio che Cristiano I di Anhalt-Bernburg, principe di Anhalt-Bernburg dal 1603 al 1630, ebbe dalla moglie Anna di Bentheim-Tecklenburg.\nAlla morte del padre nel 1630 eredit\u00f2 il principato suo fratello maggiore Cristiano II. Federico invece divenne principe di Anhalt-Harzgerode, titolo che trasmise ai suoi figli.\nFede parte dell'associazione culturale Societ\u00e0 dei Carpofori.\nSi spos\u00f2 due volte. La prima moglie fu la ventitreenne Giovanna Elisabetta di Nassau-Hadamar che spos\u00f2 a B\u00fcckeburg il 10 agosto 1642. Il matrimonio dur\u00f2 cinque anni, prima che Giovanna Elisabetta morisse a causa delle conseguenze del parto. Riusc\u00ec a dare al marito tre figli:\nDieci anni dopo la morte della prima moglie Federico contrasse un secondo matrimonio con Anna Caterina di Lippe-Detmold che spos\u00f2 a Harzgerode il 26 maggio 1657 e che mor\u00ec due anni dopo senza dargli altri figli.\nFederico mor\u00ec il 30 giugno 1670 e il principato pass\u00f2 all'unico figlio maschio Guglielmo Ludovico."}
{"id": "1982955", "revid": "767487", "url": "https://it.wikipedia.org/wiki?curid=1982955", "title": "Andr\u00e9 Coindre", "text": "Biografia.\nNato nel 1787 da un modesto sarto, nel 1809 entr\u00f2 nel seminario di Saint-Ir\u00e9n\u00e9e di Lione e, il 14 giugno del 1812, venne ordinato sacerdote dal cardinale Joseph Fesch: inizialmente prest\u00f2 servizio presso la parrocchia di Bourg-en-Bresse, ma poi si un\u00ec a un gruppo di sacerdoti diocesani impegnato nella predicazione delle missioni popolari nelle zone rurali del territorio.\nVedendo le misere condizioni dei numerosi bambini abbandonati di Lione, consigli\u00f2 a Claudine Th\u00e9venet di fondare una congregazione di suore che si occupasse della loro assistenza: nacquero cos\u00ec le Religiose di Ges\u00f9-Maria. Lui stesso, nel 1821, fond\u00f2 i Fratelli del Sacro Cuore, per l'istruzione e l'educazione cristiana della giovent\u00f9. Elabor\u00f2 per i religiosi dei suoi istituti delle regole ispirate a quelle di Agostino e Ignazio di Loyola.\nNel 1825 il vescovo di Blois lo scelse quale suo vicario generale: Coindre diresse il seminario diocesano e promosse le missioni tra la gente di campagna e delle periferie. Mor\u00ec di febbre cerebrale all'et\u00e0 di trentanove anni."}
{"id": "1982962", "revid": "729019", "url": "https://it.wikipedia.org/wiki?curid=1982962", "title": "Miotonia congenita di Thomsen", "text": "La miotonia congenita di Thomsen \u00e8 una delle due principali forme di miotonia congenita. Si tratta di una malattia genetica a trasmissione autosomica dominante caratterizzata da un'anomalia del rilasciamento muscolare dopo contrazione. La modalit\u00e0 di trasmissione genetica e alcune caratteristiche minori la distinguono dalla Miotonia congenita di Becker, a trasmissione autosomica recessiva.\nSintomatologia.\nFra i sintomi e i segni clinici ritroviamo rigidit\u00e0 dei muscoli, miotonia e ipertrofia muscolare, \u00e8 differente quindi dalla ipertrofia neurogena con la quale pu\u00f2 cadere in differenziale; essi possono manifestarsi gi\u00e0 alla nascita ma pi\u00f9 spesso si evidenziano nell'infanzia. I sintomi peggiorano con il freddo.\nEziologia.\nLa causa \u00e8 riscontrata in una mutazione genetica, mappata nel cromosoma responsabile in 7q35, \"canale muscolare del cloro\".\nTerapia.\nLa terapia consiste nella somministrazione di farmaci che correggono la miotonia, come la chinina solfato, la procainamide e la mexiletina."}
{"id": "1982969", "revid": "287204", "url": "https://it.wikipedia.org/wiki?curid=1982969", "title": "Belonia", "text": " \nBelonia \u00e8 una suddivisione dell'India, classificata come \"nagar panchayat\", di 15.687 abitanti, situata nel distretto del Tripura Meridionale, nello stato federato del Tripura. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 15' 10 N e 91\u00b0 27' 5 E e ha un'altitudine di 22 .\nSociet\u00e0.\nEvoluzione demografica.\nAl censimento del 2001 la popolazione di Belonia assommava a 15.687 persone, delle quali 8.081 maschi e 7.606 femmine. I bambini di et\u00e0 inferiore o uguale ai sei anni assommavano a 1.341, dei quali 686 maschi e 655 femmine. Infine, coloro che erano in grado di saper almeno leggere e scrivere erano 13.293, dei quali 7.130 maschi e 6.163 femmine."}
{"id": "1982971", "revid": "1305772", "url": "https://it.wikipedia.org/wiki?curid=1982971", "title": "Nikolaikirche", "text": "Nikolaikirche, in tedesco chiesa di San Nicola"}
{"id": "1982974", "revid": "647919", "url": "https://it.wikipedia.org/wiki?curid=1982974", "title": "Nikolaikirche (Amburgo)", "text": ""}
{"id": "1982976", "revid": "287204", "url": "https://it.wikipedia.org/wiki?curid=1982976", "title": "Dharmanagar", "text": " \nDharmanagar \u00e8 una suddivisione dell'India, classificata come \"nagar panchayat\", di 30.785 abitanti, situata nel distretto del Tripura Settentrionale, nello stato federato del Tripura. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 22' 60 N e 92\u00b0 10' 0 E e ha un'altitudine di 19 .\nSociet\u00e0.\nEvoluzione demografica.\nAl censimento del 2001 la popolazione di Dharmanagar assommava a 30.785 persone, delle quali 15.551 maschi e 15.234 femmine. I bambini di et\u00e0 inferiore o uguale ai sei anni assommavano a 2.756, dei quali 1.389 maschi e 1.367 femmine. Infine, coloro che erano in grado di saper almeno leggere e scrivere erano 26.191, dei quali 13.561 maschi e 12.630 femmine."}
{"id": "1982981", "revid": "131358", "url": "https://it.wikipedia.org/wiki?curid=1982981", "title": "William Vecchi", "text": ""}
{"id": "1982982", "revid": "74801", "url": "https://it.wikipedia.org/wiki?curid=1982982", "title": "Sofia Margherita di Anhalt-Bernburg", "text": "Era la decima figlia femmina che Cristiano I di Anhalt-Bernburg, principe di Anhalt-Bernburg dal 1603 al 1630, ebbe dalla moglie Anna di Bentheim-Tecklenburg.\nVenne data in sposa a Giovanni Casimiro di Anhalt-Dessau, principe di Anhalt-Dessau dal 1618. Il matrimonio venne celebrato a Dessau il 14 luglio 1651.\nGiovanni Casimiro era vedovo di Agnese d'Assia-Kassel che lo aveva reso padre di sei figli anche se solo tre raggiunsero l'et\u00e0 adulta tra cui l'erede Giovanni Giorgio II di Anhalt-Dessau.\nIl matrimonio sanc\u00ec l'unione e l'alleanza di due diversi rami della dinastia degli Ascanidi ma rimase privo di figli, anche a causa dell'et\u00e0 degli sposi: Sofia Margherita aveva infatti gi\u00e0 trentasei anni mentre suo marito diciannove pi\u00f9 di lei.\nIl matrimonio dur\u00f2 nove anni fino alla morte di Giovanni Casimiro avvenuta il 25 settembre 1660. Il titolo pass\u00f2 allora a Giovanni Giorgio II, figliastro di Sofia la quale continu\u00f2 a vivere nell'Anhalt-Dessau fino alla morte."}
{"id": "1982987", "revid": "767487", "url": "https://it.wikipedia.org/wiki?curid=1982987", "title": "Films About Ghosts (The Best Of...)", "text": "Films About Ghosts (The Best Of...) \u00e8 una raccolta dei successi dei Counting Crows, pubblicata nel 2003."}
{"id": "1982989", "revid": "287204", "url": "https://it.wikipedia.org/wiki?curid=1982989", "title": "Indranagar", "text": " \nIndranagar \u00e8 una suddivisione dell'India, classificata come \"census town\", di 17.679 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Indranagar assommava a 17.679 persone, delle quali 8.989 maschi e 8.690 femmine. I bambini di et\u00e0 inferiore o uguale ai sei anni assommavano a 1.788, dei quali 898 maschi e 890 femmine. Infine, coloro che erano in grado di saper almeno leggere e scrivere erano 13.675, dei quali 7.383 maschi e 6.292 femmine."}
{"id": "1982993", "revid": "709565", "url": "https://it.wikipedia.org/wiki?curid=1982993", "title": "La ricciolella", "text": "La ricciolella \u00e8 una canzone popolare in napoletano della met\u00e0 del '700 di autore ignoto.\nIl testo si \u00e8 tramandato per via orale ed \u00e8 stato trascritto nel 1814 da Antonio Scoppa e rielaborato e musicato nel 1824 da Guglielmo Cottrau.\nPubblicata per la prima volta nella raccolta Passatempi musicali dello stesso Cottrau fu successivamente reinterpretata da numerosi artisti. Tra le interpretazioni pi\u00f9 celebri vi \u00e8 quella di Sergio Bruni nella sua \"Antologia napoletana 1200-1990\"."}
{"id": "1982994", "revid": "287204", "url": "https://it.wikipedia.org/wiki?curid=1982994", "title": "Badharghat", "text": " \nBadharghat \u00e8 una suddivisione dell'India, classificata come \"census town\", di 47.660 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Badharghat assommava a 47.660 persone, delle quali 24.180 maschi e 23.480 femmine. I bambini di et\u00e0 inferiore o uguale ai sei anni assommavano a 4.396, dei quali 2.249 maschi e 2.147 femmine. Infine, coloro che erano in grado di saper almeno leggere e scrivere erano 38.228, dei quali 20.349 maschi e 17.879 femmine."}
{"id": "1982996", "revid": "287204", "url": "https://it.wikipedia.org/wiki?curid=1982996", "title": "Jogendranagar", "text": " \nJogendranagar \u00e8 una suddivisione dell'India, classificata come \"census town\", di 34.844 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Jogendranagar assommava a 34.844 persone, delle quali 17.715 maschi e 17.129 femmine. I bambini di et\u00e0 inferiore o uguale ai sei anni assommavano a 3.873, dei quali 1.979 maschi e 1.894 femmine. Infine, coloro che erano in grado di saper almeno leggere e scrivere erano 25.777, dei quali 13.922 maschi e 11.855 femmine."}
{"id": "1982997", "revid": "287204", "url": "https://it.wikipedia.org/wiki?curid=1982997", "title": "Khowai", "text": " \nKhowai \u00e8 una suddivisione dell'India, classificata come \"nagar panchayat\", di 17.621 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 6' 0 N e 91\u00b0 37' 60 E e ha un'altitudine di 22 .\nSociet\u00e0.\nEvoluzione demografica.\nAl censimento del 2001 la popolazione di Khowai assommava a 17.621 persone, delle quali 8.917 maschi e 8.704 femmine. I bambini di et\u00e0 inferiore o uguale ai sei anni assommavano a 1.600, dei quali 870 maschi e 730 femmine. Infine, coloro che erano in grado di saper almeno leggere e scrivere erano 15.211, dei quali 7.830 maschi e 7.381 femmine."}
{"id": "1983004", "revid": "287204", "url": "https://it.wikipedia.org/wiki?curid=1983004", "title": "Pratapgarh (Tripura)", "text": " \nPratapgarh \u00e8 una suddivisione dell'India, classificata come \"census town\", di 25.890 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Pratapgarh assommava a 25.890 persone, delle quali 13.151 maschi e 12.739 femmine. I bambini di et\u00e0 inferiore o uguale ai sei anni assommavano a 2.893, dei quali 1.441 maschi e 1.452 femmine. Infine, coloro che erano in grado di saper almeno leggere e scrivere erano 18.652, dei quali 10.174 maschi e 8.478 femmine."}
{"id": "1983006", "revid": "39224", "url": "https://it.wikipedia.org/wiki?curid=1983006", "title": "San Donnino (Fidenza)", "text": ""}
{"id": "1983007", "revid": "287204", "url": "https://it.wikipedia.org/wiki?curid=1983007", "title": "Teliamura", "text": " \nTeliamura \u00e8 una suddivisione dell'India, classificata come \"nagar panchayat\", di 19.606 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Teliamura assommava a 19.606 persone, delle quali 9.997 maschi e 9.609 femmine. I bambini di et\u00e0 inferiore o uguale ai sei anni assommavano a 1.988, dei quali 1.031 maschi e 957 femmine. Infine, coloro che erano in grado di saper almeno leggere e scrivere erano 15.976, dei quali 8.453 maschi e 7.523 femmine."}
{"id": "1983009", "revid": "10431", "url": "https://it.wikipedia.org/wiki?curid=1983009", "title": "Tribunus", "text": ""}
{"id": "1983012", "revid": "339392", "url": "https://it.wikipedia.org/wiki?curid=1983012", "title": "Giovanni Badoer (vescovo)", "text": ""}
{"id": "1983015", "revid": "23390", "url": "https://it.wikipedia.org/wiki?curid=1983015", "title": "Wissenschaftlich-humanit\u00e4res komitee", "text": ""}
{"id": "1983026", "revid": "3831", "url": "https://it.wikipedia.org/wiki?curid=1983026", "title": "Prolaqueum", "text": ""}
{"id": "1983028", "revid": "74801", "url": "https://it.wikipedia.org/wiki?curid=1983028", "title": "Anna Elisabetta di Anhalt-Bernburg", "text": "Biografia.\nEra figlia di Cristiano II di Anhalt-Bernburg, principe di Anhalt-Bernburg dal 1630 al 1656, e di Eleonora Sofia di Schleswig-Holstein-Sonderburg.\nVenne data in sposa a Cristiano Ulrico di W\u00fcrttemberg-Bernstadt, sancendo cos\u00ec l'unione tra le dinastie Ascania e W\u00fcrttemberg. Il matrimonio venne celebrato a Bernburg il 13 marzo 1672."}
{"id": "1983029", "revid": "228587", "url": "https://it.wikipedia.org/wiki?curid=1983029", "title": "Brisigavi", "text": "I Brisgavi (o Brisigavi, in tedesco \"Breisgauer\") erano una trib\u00f9 alamanna stanziata nel V secolo nella regione meridionale della Foresta nera nella Germania del sud. Lo storico romano Ammiano Marcellino scrisse nel 354 che il loro capo era Vadomario e che fu ucciso nel 368 dal suo stesso popolo dietro pressione dei romani. A oggi la regione in cui vivevano si chiama Brisgovia."}
{"id": "1983031", "revid": "1696318", "url": "https://it.wikipedia.org/wiki?curid=1983031", "title": "Palatini", "text": ""}
{"id": "1983039", "revid": "23390", "url": "https://it.wikipedia.org/wiki?curid=1983039", "title": "Jahrbuch f\u00fcr sexuelle zwischenstufen", "text": ""}
{"id": "1983042", "revid": "1318658", "url": "https://it.wikipedia.org/wiki?curid=1983042", "title": "Giamblico (scrittore erotico)", "text": "Biografia.\nSappiamo ben poco di Giamblico. Nato in Siria, era certamente di cultura greca e forse fu maestro di retorica. Vissuto nel II secolo, era probabilmente attivo durante l'impero di Marco Aurelio. Come egli stesso diceva di s\u00e9:\nDa queste informazioni \u00e8 possibile, grosso modo, ricavare le date per fissare l'attivit\u00e0 letteraria di Giamblico, il cui nome \u00e8 chiaramente di origine siriana, anche se egli, in linea con l'ambientazione del suo romanzo, si autodefiniva babilonese e mago. L'imperatore Antonino a cui si riferisce nella digressione autobiografica \u00e8 chiaramente Marco Aurelio (138-161 d.C.), come risulta dall'allusione al fatto che Vologese III d'Armenia (147-191) ristabil\u00ec l'ordine nei propri domini, che decurt\u00f2 della Mesopotamia a favore di Roma, nel 165, in una guerra che fu costretto a sostenere a favore delle armate di Lucio Vero e dello stesso Marco Aurelio, figli adottivi di Antonino Pio.\nLe date dell'attivit\u00e0 di Giamblico, dunque, hanno come \"terminus post quem\" il 165 e giungono quantomeno al 191.\n\"Le storie babilonesi\".\nPer noi Giamblico \u00e8 l'autore del romanzo \"Le storie babilonesi\" (). Il romanzo \u00e8 perduto, ma ne resta l'epitome contenuta nel codice 94 della \"Biblioteca\" di Fozio (che gli assegna il titolo \"Dramatik\u00f2n\") e piccoli frammenti, restituiti soprattutto da molte citazioni della Suda.\nIl romanzo, forse (al dire di Fozio) in 16 libri, ambientato nei pressi di Babilonia, racconta la lunga serie di peripezie di una coppia di sposi innamorati, Rodane e Sidonide, costretti a fuggire dal re di Babilonia, Garmo, che si era invaghito della giovane. Nella lunga serie di disavventure (che si concludono felicemente con l'ascesa di Rodane al trono di Babilonia) Giamblico inserisce digressioni sulle arti magiche e su leggende e usanze mesopotamiche e include molte descrizioni erotiche che Fozio considera moderatamente oscene.\nL'epitome fornisce una chiara descrizione dell'intreccio, ma non permette di giudicare le qualit\u00e0 letterarie di Giamblico, n\u00e9 lo spessore psicologico dei personaggi: in effetti, dal riassunto appare chiaro come il romanzo puntasse fortemente sull'elemento gelosia e, da qualche frammento, appare il solito dualismo tra protagonisti e \"villain\" - soprattutto secondari. Solo di Sinonide, dall'epitome e dai frammenti, viene sottolineata la folle gelosia, di chiara matrice orientale, che ne fa un'eroina molto pi\u00f9 vivida delle solite protagoniste dei racconti greci. Troppo poco, comunque, per valutare con certezza l'opera di Giamblico e renderci conto dei motivi della fortuna che il romanzo ebbe fino al X secolo dopo Cristo, come attestano le numerose citazioni del lessico \"Suda\"."}
{"id": "1983047", "revid": "13261", "url": "https://it.wikipedia.org/wiki?curid=1983047", "title": "TechCrunch", "text": "TechCrunch \u00e8 un blog statunitense che si occupa di tecnologia e informatica. Il sito \u00e8 stato fondato nel 2005 da Michael Arrington.\nSecondo la classifica Technorati viene dato come Rank 2, e il 17 luglio 2008 ha raggiunto 928.000 iscritti secondo FeedBurner.\nIl 28 settembre 2010 ne \u00e8 stata annunciata l'acquisizione da parte di AOL.\nCrunchbase.\nTechCrunch gestisce CrunchBase, una base di dati di aziende startup facente parte di investitori, incubatori, startup che comprende circa 500.000 tra profili aziendali, persone, fondi, finanziamenti e eventi.\nLa societ\u00e0 dichiara di avere oltre 50.000 contributori attivi.\nTutti i cambiamenti sono sottoposti a revisione da un moderatore prima di essere accettati.\nI dati sono costantemente rivisti dagli editori per assicurare che siano sempre aggiornati.\nCrunchBase afferma di avere 2 milioni di accessi ogni mese alla sua base di dati."}
{"id": "1983048", "revid": "1305772", "url": "https://it.wikipedia.org/wiki?curid=1983048", "title": "Stacked", "text": ""}
{"id": "1983049", "revid": "1373765", "url": "https://it.wikipedia.org/wiki?curid=1983049", "title": "Coppa Italia (baseball)", "text": "La Coppa Italia \u00e8 una competizione esterna al campionato italiano di baseball ed \u00e8 stata istituita nel 1967 e fu vinta dalla Europhon Milano. \nIn tale competizione si affrontano, solo squadre della stessa categoria. Di seguito sono riportate le vincitrici delle ex massima serie del campionato italiano di baseball, la Serie A1 e l'Italian Baseball League, sostituite dal 2021 con la Serie A."}
{"id": "1983050", "revid": "767487", "url": "https://it.wikipedia.org/wiki?curid=1983050", "title": "Cosmic Gate", "text": "I Cosmic Gate sono un gruppo musicale trance tedesco composto da Claus Terhoeven in arte Nic Chagall (1972) e Stefan Bossems in arte DJ Bossi (1967)."}
{"id": "1983051", "revid": "1543377", "url": "https://it.wikipedia.org/wiki?curid=1983051", "title": "CAC Small", "text": "Il CAC Small \u00e8 un indice azionario usato dalla Borsa di Parigi (Euronext Paris).\nIl CAC Small rappresenta un numero variabile di societ\u00e0 quotate per capitalizzazione azionaria dopo quelle inserite nel CAC 40, nel CAC Next 20 e nel CAC Mid 60.\nL'insieme di CAC Mid 60 e CAC Small compone il CAC Mid &amp; Small; e l'insieme di CAC 40, CAC Next 20, CAC Mid 60 e CAC Small compone il CAC All-Tradable.\nL'indice CAC Small ha sostituito il CAC Small 90 a partire dal 21 marzo 2011; il CAC Small 90 rappresentava le 90 societ\u00e0 quotate per capitalizzazione azionaria dopo quelle inserite nel CAC 40, nel CAC Next 20 e nel CAC Mid 100.\nAziende.\nLe 202 aziende del CAC Small al 7 giugno 2018"}
{"id": "1983056", "revid": "1784938", "url": "https://it.wikipedia.org/wiki?curid=1983056", "title": "Miotonia congenita", "text": ""}
{"id": "1983057", "revid": "1833487", "url": "https://it.wikipedia.org/wiki?curid=1983057", "title": "San Grato dei Garelli", "text": "San Grato dei Garelli \u00e8 una frazione del comune di Villanova Mondov\u00ec, in provincia di Cuneo.\nPercorrendo la strada Provinciale SP 243 da Villanova Mondov\u00ec, si incontra la frazione: Madonna del Pasco e a seguire la metropoli: San Grato dei Garelli.\nStoria.\nLa storia di questa parrocchia, con non ricchi elementi, si trova nell'Archivio della Chiesa stessa, a seguito di preziosa ricerca fatta dal Priore don Bernardino Quaranta.\nPrima del 1600 le due maggiori cascine della zona, dette \"Torre Grossa\u201d e \"Torre Gambera \", volendo provvedere il servizio religioso festivo ai loro dipendenti ed agli abitanti del luogo, si fecero promotori per edificare una piccola Cappella.\nA compiere tale opera invitarono tutta la popolazione a concorrervi, almeno con prestazioni gratuite.\nIl nome dei due signori era: il Marchese Cordero di Montezemolo ed il Conte di San Biagio.\nDetta Cappella sembra sia stata ultimata verso il 1650. La Chiesetta fu poi ampliata in epoche diverse, e fu costruito un piccolo alloggio per il Rettore. Nel 1903 la Rettoria fu elevata a Parrocchia e cos\u00ec la frazione, dal nome del Santo Patrono, fu Chiamata \" San Grato \".\nNel 1865 s'incominci\u00f2 a costruire il Cimitero Parrocchiale. Difatti, prima di allora i defunti venivano portati al Cimitero di Villavecchia, perch\u00e9 anche la frazione di San Grato, quando era Rettoria, faceva parte di quella madre.\nTradizione.\nLa tradizione riferisce che i morti venivano l\u00e0 trasportati su carri a traino di buoi o cavalli. La Chiesa Parrocchiale fu poi riedificata dietro iniziativa del magnifico Priore Don Quaranta. II progetto fu dell'architetto Toselli di Peveragno, riedificata in stile barocco. Gode di tre Altari in marmo, e pregiati sono il Crocifisso e la tela di San Grato, Vescovo, cui \u00e8 dedicata la Chiesa Parrocchiale.\nLa Parrocchia di San Grato conta una comunit\u00e0 di ben 80 famiglie con circa 250 fedeli (grazie a un recente ripopolamento dovuto a nuove abitazioni), su un territorio di circa 6 km quadrati.\nLa festa patronale ha luogo ogni anno la prima domenica di settembre."}
{"id": "1983058", "revid": "122902321", "url": "https://it.wikipedia.org/wiki?curid=1983058", "title": "Baccano (Arcola)", "text": "Baccano \u00e8 una frazione di 600 abitanti del comune di Arcola, in provincia della Spezia.\nGeografia fisica.\nIl villaggio, che si sviluppa in senso longitudinale in direzione nord-sud, \u00e8 posto su una collina a 140 m s.l.m. che da un lato domina il golfo della Spezia e dall'altro la val di Magra, spingendo lo sguardo fino alle cime delle Alpi Apuane. Dista circa 1 km dal capoluogo comunale.\nStoria.\nLa storia di Baccano, villaggio rurale ed essenzialmente agricolo, \u00e8 inizialmente legata alla presenza della pieve di Arcola, attestata fin dal 1132, che estendeva la sua giurisdizione su tutto il territorio comunale: dalla piana della Magra alla sponda orientale del golfo della Spezia, comprendendo abitati popolosi come Pitelli (la cui rettoria venne separata dalla chiesa matrice nel 1634), Fossamastra e San Bartolomeo.\nNel 1564 papa Pio IV decise di unire i beni della pieve arcolana a quelli della Mensa vescovile di Sarzana, ma nel 1938 la pieve venne ricostituita sotto la guida di un arciprete.\nMonumenti e luoghi d'interesse.\nArchitetture religiose.\nLa pieve dei Santi Stefano e Margherita \u00e8 la chiesa matrice della comunit\u00e0 arcolana e la sua presenza \u00e8 attestata da una bolla pontificia di papa Eugenio III del 1149. L'architettura preromanica fu trasformata in et\u00e0 gotica e presenta un'abside quadrata, fiancheggiata da analoghe cappelle con ampi archi acuti a tre navate.\nAll'interno \u00e8 conservato un trittico in marmo del XIV secolo raffigurante la \"Beata Vergine e i Santi Pietro e Giovanni Battista\". Peculiare la scritta che sovrasta il portone d'entrata della chiesa: \"Terribilis est locus iste\".\nArchitetture civili.\nLa villa detta \"il Chioso\" consiste di un palazzo centrale circondato da un largo parco cinto da mura (sistemato definitivamente nel 1910) e da alcuni edifici di complemento (tra cui il piccolo oratorio dell'Annunciazione del XVII secolo). La sua costruzione, di datazione incerta ma individuata attorno alla met\u00e0 del XVIII secolo, \u00e8 opera della famiglia comitale dei Picedi Benettini, i cui discendenti sono gli attuali proprietari. La consultazione dei documenti catastali del 1557 conferma la presenza di precedenti costruzioni rurali nel luogo.\nIl palazzo principale ospita le cantine dell'omonima fattoria e un antico frantoio.\nArchitetture militari.\nCon lo sviluppo dell'aviazione in campo militare agli inizi e nel corso del XX secolo, la sommit\u00e0 della collina di Baccano, che domina il golfo della Spezia, \u00e8 diventata sede per l'installazione di batterie antiaeree alla dipendenza del forte di Canarbino.\nAlla fine della seconda guerra mondiale le postazioni sono state smantellate ma l'area che le ospitava, dove rimangono visibili le basi circolari dei cannoni, \u00e8 ancora nota come Batteria.\nAltro.\nNella piazza principale di Baccano, si erge un monumento dedicato a Giuseppe Mazzini. La statua in marmo di Carrara raffigura il patriota in piedi accanto ad un libro aperto appoggiato a una colonna scolpita a forma di Fascio littorio, gi\u00e0 simbolo della Repubblica Romana. Una delibera comunale adottata nel 1888 su proposta del Comitato Repubblicano decise la costruzione dell'opera e nel piedistallo \u00e8 riportata la frase \"\"A G. Mazzini 16 anni dopo la sua morte, il Club dei Villaggi e Democratici di Arcola\". Le altre frasi incise sul piedistallo, una su ciascuna faccia del cuboide, sono: \"Dio e popolo\", motto della Giovine Italia, \"A giorni migliori l'apoteosi\" (scritta con un errore ortografico) e \"La vita \u00e8 missione ogni altra definizione \u00e8 falsa e travia chi l'accetta\"\"."}
{"id": "1983061", "revid": "54354", "url": "https://it.wikipedia.org/wiki?curid=1983061", "title": "Hydrocracking", "text": ""}
{"id": "1983062", "revid": "125692363", "url": "https://it.wikipedia.org/wiki?curid=1983062", "title": "Popolazione mondiale", "text": "Per popolazione umana mondiale si indica il numero complessivo di esseri umani viventi al mondo ad una certa data. La popolazione mondiale ha visto una crescita continua sin dalla fine della piaga della peste nera, nel corso del XIV secolo, con il tasso di crescita che ha raggiunto un picco del 2,19% annuo nel 1964, che per\u00f2 nel 2008 si \u00e8 quasi dimezzato: in virt\u00f9 di ci\u00f2 si stima che dal 31 ottobre 2011 la popolazione mondiale abbia raggiunto la soglia di 7 miliardi di abitanti.\nA gennaio 2022, la popolazione mondiale ha toccato quota 8 miliardi di persone.\nSecondo l'ONU (2019), nel 2050 potrebbe raggiungere i 10 miliardi. Secondo invece l'IHME, giunger\u00e0 il picco di 9,7 miliardi nel 2064 per poi calare a 8,8 nel 2100.\nStoria.\nNumerosi ricercatori sostengono, in accordo con la teoria della catastrofe di Toba, che attorno al a.C. l'intera specie umana fu decimata da un terribile cataclisma naturale, che la ridusse a poche migliaia di individui. Dal disastro (fino al consolidarsi delle prime scoperte nel campo dell'agricoltura) la popolazione torn\u00f2 ad aumentare sino a stabilizzarsi su circa 1 milione di abitanti, il cui stile di vita (basato su caccia e raccolta di viveri) non permise una crescita costante e mantenne la densit\u00e0 demografica nelle zone abitate su valori molto bassi in confronto all'epoca attuale.\nSi stima invece che nell'Impero Romano, tra il 300 ed il 400 d.C., vivessero tra 55 milioni e 120 milioni di abitanti; tale popolazione fu duramente colpita dalla cosiddetta Peste di Giustiniano, che secondo le stime pi\u00f9 quotate port\u00f2 a circa 25 milioni di decessi, fino alla sua estinzione attorno al 750.\nNel 1340 la popolazione europea si attesta attorno ai settanta milioni di individui, mentre alla nascita della dinastia Ming (1368) quella cinese conta circa sessanta milioni di abitanti.\nLa peste nera, che colp\u00ec, nel corso del XIV secolo, l'Europa, ridusse presumibilmente la popolazione umana da 450 a 350-375 milioni di abitanti; questa piaga rappresenta l'ultimo periodo in cui la popolazione mondiale ebbe un decremento tanto evidente, che fu recuperato solo dopo quasi due secoli (in effetti dopo il 1500 si raggiunse un numero di abitanti superiore a quello del 1347).\nLa colonizzazione europea delle Americhe contribu\u00ec fortemente al futuro sviluppo della popolazione mondiale, nonostante l'ingente perdita di vite umane tra le popolazioni indigene del nuovo mondo; l'apertura di nuovi spazi da abitare e la scoperta di specie vegetali quali il mais, la patata, il cotone e il pomodoro fornirono nuove prospettive per la diffusione spaziale e quantitativa della popolazione europea.\nDurante la rivoluzione industriale, i progressi della medicina e l'aumento della qualit\u00e0 della vita nei paesi sviluppati portarono alla cosiddetta \"rivoluzione demografica\"; il tasso di mortalit\u00e0 scese vertiginosamente e un contemporaneo tasso di natalit\u00e0 elevato port\u00f2 ad un raddoppio della popolazione mondiale in solo due secoli. La popolazione europea in particolare pass\u00f2 da 100 milioni a quasi 200 milioni di individui e nel corso del XIX secolo raddoppi\u00f2. Il subcontinente indiano, ad oggi primo davanti alla Cina per popolamento, pass\u00f2 dai 125 milioni di abitanti del 1750 a circa 390 milioni nel 1941.\nNel 1975 la popolazione mondiale raggiunge i 4 miliardi di individui, quasi raddoppiando in 35 anni e toccando la propria velocit\u00e0 di crescita pi\u00f9 elevata.\nStime sul numero totale di esseri umani vissuti sulla Terra in ogni epoca.\nGi\u00e0 dagli anni settanta del XX secolo hanno cominciato a diffondersi affermazioni secondo cui la popolazione umana avrebbe raggiunto livelli cos\u00ec alti da superare di gran lunga il numero totale di esseri umani vissuti in tutte le altre ere dell'umanit\u00e0. Simili affermazioni sono il frutto di leggende urbane, prive di alcuna base scientifica e non corrispondenti nemmeno lontanamente alla realt\u00e0.\nPer quanto difficili e delicate, varie nel tempo sono le stime scientifiche proposte sul numero totale di esseri umani vissuti in tutte le epoche. Una fu preparata nel 1995 da Carl Haub per conto dell'organizzazione non-profit \"Population Reference Bureau\", poi aggiornata nel 2002. La stima aggiornata indica un numero totale pari a circa 104,69 miliardi di esseri umani vissuti sulla Terra. Un'ulteriore stima, aggiornata a met\u00e0 2011, indica un numero totale pari a . Haub ha qualificato questo numero come una stima ottenuta a partire dai livelli di popolazione in determinati momenti della storia umana, dall'antichit\u00e0 fino all'epoca contemporanea, applicando i tassi di natalit\u00e0 stimati per ciascun periodo.\nConfrontando, ad esempio, questa stima con la popolazione globale dell'anno 2002 (pari a circa 6,2 miliardi), si deduce che la popolazione vivente nel 2002 costituisce solo il 6% del totale di uomini vissuti in tutte le epoche: quindi non una schiacciante maggioranza, ma un'esigua minoranza. Diversi altri studi prodotti nel primo decennio del XXI secolo, hanno dato luogo a stime aggirantesi su un intervallo compreso tra i 100 e i 115 miliardi.\nStatistiche.\nLe tabelle successive mostrano le stime attuali e future della popolazione mondiale.\nTasso di crescita.\nIl tasso di crescita della popolazione \u00e8 diverso da regione a regione. Secondo la statistica menzionata sopra, la crescita della popolazione nelle diverse aree geografiche dal 2000 al 2005 \u00e8 stata:\nSi nota che nel XX secolo l'enorme incremento della popolazione umana \u00e8 avvenuto per diverse cause: per la diminuzione del tasso di mortalit\u00e0 di molti paesi, per i progressi della medicina moderna e per l'enorme incremento della produttivit\u00e0 agricola, definito come rivoluzione verde.\nNel 2000 le Nazioni Unite stimarono che la popolazione mondiale \u00e8 cresciuta ad un tasso dell'1,14%, pari a 75 milioni di persone all'anno, comunque in diminuzione rispetto al picco di 86 milioni avvenuto nel 1987. In pochissimi secoli, il numero di persone viventi sulla Terra \u00e8 aumentato di diverse volte. Nel 2000 il pianeta ospitava 10 volte gli abitanti di 300 anni prima. Secondo dati forniti dalla CIA nel 2005 e nel 2006 la popolazione umana aumentava di persone al giorno. Nel 2007 la stessa CIA ha rettificato il dato a persone al giorno. Complessivamente, dal picco del 2,19% del 1963, il tasso di crescita della popolazione terrestre sta regolarmente diminuendo, ma tale crescita rimane elevata nel Medio Oriente e nell'Africa subsahariana.\nIn alcuni paesi, specialmente nell'Europa Centrale e nell'Europa dell'Est, si assiste ad un decremento della popolazione, dovuto principalmente alla diminuzione del tasso di fertilit\u00e0, mentre nell'Africa meridionale la diminuzione della popolazione \u00e8 dovuta all'alto numero di persone decedute a causa dell'AIDS. Entro i prossimi dieci anni anche paesi come il Giappone e alcuni paesi occidentali dovranno fare i conti con un tasso di decremento della popolazione.\nQuando la crescita delle popolazioni supera la capacit\u00e0 di sostentamento di una determinata area geografica si parla di sovrappopolazione. Al contrario, tale area viene considerata \"sottopopolata\" se il numero di abitanti non \u00e8 abbastanza elevato per mantenere attivo il sistema economico. Tuttavia coloro che sottovalutano il problema della sovrappopolazione non prendono in considerazione che la sostenibilit\u00e0 di un sistema economico \u00e8 minacciata dal degrado ambientale e dall'impatto ecologico della popolazione esistente. Le Nazioni Unite stimano che la crescita della popolazione stia rapidamente declinando a causa della transizione demografica. Pertanto ci si aspetta un picco della popolazione di 9,2 miliardi di abitanti nel 2050.\nAnni di riferimento.\nQueste cifre mostrano come la popolazione mondiale sia triplicata in 72 anni, e raddoppiata in 38 anni, al 1999. Da notare che, nel corso del secondo millennio, ogni raddoppio ha richiesto all'incirca la met\u00e0 di anni rispetto al raddoppio precedente.\nDistribuzione.\nL'Asia ospita oltre il 60% della popolazione mondiale, con 3,8 miliardi di persone. La Repubblica Popolare Cinese e l'India da sole ne contano rispettivamente il 20% e il 17%. Segue l'Africa con 840 milioni, il 12% del totale, mentre l'Europa (710 milioni, 11%) e il Nord America (514 milioni, 8%) sono dietro. Chiudono Sud America (371 milioni, 5,3%) e Oceania (21 milioni).\nI 15 paesi con la popolazione totale pi\u00f9 elevata.\nIn questi 15 paesi vivono all'incirca 4,4 miliardi di persone, che rappresentano approssimativamente i due terzi dell'intera popolazione mondiale. La popolazione totale dell'Unione europea \u2014 494 milioni di persone \u2014 era all'incirca il 7,3% della popolazione mondiale nel 2006 e avrebbe occupato il terzo posto nella lista di cui sopra.\nStati pi\u00f9 densamente popolati.\nLista delle nazioni contemporaneamente con alta popolazione totale (pi\u00f9 di 29 milioni di persone) e alta Densit\u00e0 di popolazione (pi\u00f9 di 310 persone per chilometro quadrato):\nEtnie.\nLa popolazione mondiale \u00e8 composta da centinaia di gruppi etnici. Il pi\u00f9 grande gruppo etnico del mondo \u00e8 quello degli Han, che rappresenta il 19,73% della popolazione globale. Per confronto, il 6,06% della popolazione del pianeta \u00e8 di parziale o totale ascendenza spagnola e, con un livello di aggregazione pi\u00f9 ampio, il 14,2% della popolazione terrestre ha antenati sub-sahariani. \nDemografia delle nascite.\nSecondo il CIA World Factbook del 2006, circa il 27% della popolazione mondiale \u00e8 sotto i 15 anni di et\u00e0.\nPrima della crescita del tasso di mortalit\u00e0 gli anni 1990 videro la pi\u00f9 grande esplosione di nascite mondiale, specialmente negli anni successivi al 1995, nonostante il tasso di nascite non fosse pi\u00f9 alto come negli anni sessanta. In realt\u00e0, a causa dei 160 milioni di nuove nascite all'anno dopo il 1995, il tempo che ci volle per raggiungere il successivo 109 fu il minimo della storia (solo 12 anni), tanto che la popolazione mondiale crebbe fino a 6 miliardi di persone nel 1999; la maggior parte dei demografi all'inizio del decennio aveva invece stimato che questo traguardo sarebbe stato superato nell'anno 2000.\nGli anni tra il 1985 e il 1990 furono in termini di valore assoluto il periodo con la crescita annuale pi\u00f9 rapida mai avvenuta nella storia mondiale. Nonostante ci\u00f2, nei primi anni 1960, ci fu un tasso di crescita maggiore di quella di met\u00e0 e fine anni 1980, e la crescita di popolazione oscill\u00f2 intorno agli 83 milioni di persone nel suddetto lustro, con la crescita annuale pi\u00f9 grande di tutti i tempi (circa 88 milioni nel 1990). La ragione va trovata nel fatto che la popolazione tra la met\u00e0 e la fine degli anni ottanta era di gran lunga maggiore (circa 5 miliardi) di quella degli anni sessanta (circa 3 miliardi); per questo il tasso di crescita degli anni ottanta non fu visto come un fattore di drammatico sconvolgimento nella demografia mondiale.\nProiezioni (2020) sulla popolazione mondiale nel 2100 e collegamenti con altre proiezioni.\nLe proiezioni sulla crescita e/o calo della popolazione mondiale, incluse le stime dei paesi pi\u00f9 popolosi, dopo il 2050 circa diventano problematiche e piuttosto speculative. Comunque, sono periodicamente pubblicate delle proiezioni da istituzioni internazionali e non, ognuna con le loro ipotesi. Sono qui raccolte alcune proiezioni che tentano di prevedere l'ammontare della popolazione mondiale al 2100.\nSimili trend si legano in parte anche alle lingue pi\u00f9 parlate nel mondo per numero di parlanti madrelingua L1 e per numero di parlanti totali. Secondo Colette Grinevald (2006), le lingue pi\u00f9 parlate al mondo come numero di parlanti totali nel 2100 saranno l'inglese, cinese moderno standard, hindi, spagnolo, portoghese, arabo moderno standard, swahili e wolof. La presenza o meno del francese \u00e8 controversa. Svariate lingue elencate sono gi\u00e0 tra le pi\u00f9 parlate al mondo secondo Ethnologue 2020 insieme all'indonesiano, russo, tedesco, bengali e giapponese.\nQueste stime si possono poi legare al calo della forza-lavoro e dei soldi raccolti con la tassazione (se la popolazione cala, entrambi calano) e all'aumento della potenza economica di una nazione, misurabile per esempio con il GDP. Secondo il Bloomberg Businessweek (\"An Economist\u2019s Guide to the World in 2050\", 2020), entro il 2050 molte economie emergenti supereranno le economie avanzate siccome produrranno almeno il 60% del GDP globale. Quanto all'ipotetica classifica delle future superpotenze mondiali contenuta nello stesso articolo di Bloomberg, si spiega che nel 2033 l'India superer\u00e0 il Giappone, in pieno calo demografico e dalla popolazione molto invecchiata. Nel 2035, la Repubblica Popolare Cinese superer\u00e0 gli Stati Uniti d'America e potr\u00e0 rivaleggiare con l'India. Quest'ultima, che ha una popolazione molto pi\u00f9 giovane, negli anni '40 del XXI\u00b0 secolo pu\u00f2 superare la RPC e diventare la prima potenza economica mondiale. Entro il 2050, alle grandi potenze economiche mondiali si aggiunger\u00e0 l'Indonesia. Queste transizioni rischiano di essere problematiche (e.g. possono passare attraverso guerre commerciali e scontri di altro tipo, anche riguardanti i territori contesi: la trappola di Tucidide, nelle relazioni internazionali, \u00e8 la situazione in cui una potenza deve dichiarare guerra a una potenza emergente pur di non perdere il primato). La visione di The Lancet (2020) \u00e8 diversa, anche perch\u00e9 si spinge fino al 2100: nel 2050 colloca al primo posto la Cina, al secondo posto gli USA e al terzo posto l'India, che supera il Giappone. Al quinto posto piazza la Germania. Nel 2100, gli USA potrebbero tornare al primo posto. Nelle statistiche del 2050 e 2100, lo stato pi\u00f9 potente dell'America Latina \u00e8 il Brasile, quello dell'Oceania \u00e8 l'Australia e quello dell'Africa \u00e8 la Nigeria. Nel 2050, i pi\u00f9 potenti del Medioriente sono la Turchia e l'Arabia Saudita, superata nel 2100 da Israele. L'Italia, dal 9\u00ba posto al mondo, entro il 2050 scender\u00e0 al 16\u00b0 e, nel 2100, scender\u00e0 ulteriormente al 25\u00b0; \u00e8 uno dei cali pi\u00f9 netti messi in evidenzia insieme alla Spagna e all'Arabia Saudita e alla Polonia entro il 2100.\nSecondo Bloomberg (2020), i paesi ordinati in base al GDP nel 2050 (i dati si intrecciano bene con la popolazione totale) sono i seguenti:\nL'articolo mostra poi come molte grandi potenze intorno all'inizio secolo e nel 2020 in base al GDP subiranno una caduta libera. La Russia \u00e8 sparita dalle prime 10 gi\u00e0 negli anni '90, Spagna \u00e8 sparita dalle prime 10 poco dopo il 2000, mentre l'Italia sparir\u00e0 negli anni '30 del'attuale secolo a seguito di una caduta libera iniziata negli anni '90. Negli anni '40, sparir\u00e0 anche il Canada, superato dalla Turchia.\nPaesi pi\u00f9 popolosi nel 2100 secondo il The Lancet (2020).\nI dati sono presi da statistiche risalenti a dicembre 2020 ma quelli dell'Indonesia, Tanzania, Pakistan e RDC risalgono al luglio 2020. Tutti questi dati ovviamente sono soggetti a fluttuazioni che, in casi straordinari, possono anche essere grosse.\nL'articolo su the Lancet cita che il Brasile, Bangladesh, Russia, e Giappone, tra i pi\u00f9 popolosi nel 2017, subiranno un crollo della popolazione (in particolare, il Giappone \u00e8 uno di quei paesi che subir\u00e0 almeno un dimezzamento della popolazione). La Nigeria subir\u00e0 un incremento demografico record dal 2017 e entro il 2100 del 765%, seguita dal Chad, Sud Sudan, Samoa e Mali. Eccetto per l'arcipelago delle Samoa, in Polinesia (Oceania), sono tutti paesi dell'Africa. L'Italia, da poco pi\u00f9 di 60 milioni di persone (2017) entro il 2100 subir\u00e0 un dimezzamento a poco pi\u00f9 di 30 milioni. Secondo The Lancet, India, Nigeria e Cina avranno la pi\u00f9 vasta forza lavoro al mondo, seguite dagli Stati Uniti.\nPrevisioni basate sulla crescita della popolazione.\nNel 1798 Thomas Malthus previde che la crescita della popolazione avrebbe ecceduto le disponibilit\u00e0 di cibo entro la met\u00e0 del XIX secolo. Nel 1968 Paul R. Ehrlich riprese queste argomentazioni nel proprio testo \"The Population Bomb\", prevedendo carestie per gli anni settanta e ottanta. Le fosche previsioni di Ehrlich e di altri neo-malthusiani furono duramente contrastate da vari economisti tra i quali, in particolare, Julian Lincoln Simon. La ricerca agronomica, che era a quei tempi gi\u00e0 sulla strada di quella che sarebbe stata la rivoluzione verde, port\u00f2 a bruschi incrementi nelle rese agricole. La produzione agricola ha retto per molti anni il passo della crescita demografica. Ma i neo-malthusiani sottolineano che non potr\u00e0 in eterno sostenere il ritmo verificatosi durante la rivoluzione verde tra il 1950 e il 1985 quando ha trasformato l'agricoltura del mondo e la produzione di cereali \u00e8 cresciuta del 250%.\nCi si scontra con la finitezza delle risorse. L'energia necessaria alla Rivoluzione Verde era fornita da combustibili fossili sotto forma di produzione di fertilizzanti (che richiede gas naturale) e di metodi di irrigazione azionati grazie all'uso di idrocarburi.\nIl picco nella produzione mondiale di idrocarburi potrebbe essere un buon test per le previsioni di Malthus ed Ehlrich. Infatti nel maggio del 2008 il prezzo dei cereali \u00e8 stato spinto verso l'alto dall'aumentato uso dei prodotto agricoli come biocarburanti, il prezzo mondiale del petrolio ha raggiunto i 140 $ per barile e la popolazione globalmente continua a crescere; sono inoltre in corso rilevanti cambiamenti climatici, una perdita di terreno coltivabile dovuta allo sviluppo abitativo e industriale\ne una forte crescita della domanda dei consumatori indiani e cinesi.\nDisordini dovuti alla scarsit\u00e0 di cibo sono recentemente scoppiati in vari paesi del mondo.\nLa popolazione mondiale \u00e8 cresciuta di circa 4 miliardi di persone dall'inizio della \"Rivoluzione Verde\" e molti credono che, senza questa rivoluzione, ci sarebbero nel mondo pi\u00f9 fame e denutrizione di quanto documentato dalle Nazioni Unite (circa 790 milioni di persone che soffrivano di malnutrizione cronica nel 2015).\nAlcuni autori ritengono che i tassi di fertilit\u00e0 attualmente bassi in Europa, America del Nord, Giappone e Australia, combinati con l'immigrazione di massa, avranno gravi conseguenze negative per queste parti del mondo.\nLa povert\u00e0 infantile \u00e8 stata collegata al fatto che le persone facciano nascere i propri figli prima di avere i mezzi economici per prendersi cura di loro.\nAlcuni studiosi hanno elaborato la teoria probabilistica chiamata del \"Giorno del Giudizio\" (Doomsday Argument, DA) applicando l'inferenza bayesiana alla popolazione mondiale e concludendone che la fine dell'umanit\u00e0 avverr\u00e0 entro 9\u00a0000 anni.\nNumero totale di esseri umani vissuti in ogni tempo.\nNegli anni settanta era diffusa la credenza che il 75% delle persone che avessero mai vissuto sulla terra fossero in vita nel 1970, il che porterebbe il totale degli esseri umani vissuti fino agli anni settanta ad un numero minore rispetto a quello della popolazione vivente oggi.\nQuesta convinzione venne in seguito ridicolizzata e considerata come un mito. Una stima pi\u00f9 recente del numero totale delle persone vissute in ogni tempo \u00e8 stata proposta nel 1995 da Carl Haub del Population Reference Bureau e successivamente aggiornata nel 2002; il dato cos\u00ec aggiornato era approssimativamente di 106 miliardi.\nHaub caratterizz\u00f2 questo dato come una stima costruita \"ricavando la dimensione della popolazione in diversi momenti compresi tra l'antichit\u00e0 e il presente e applicando tassi di natalit\u00e0 presunti ad ognuno dei periodi cos\u00ec definiti\".\nData una stima della popolazione globale per il 2002 di 6,2 miliardi, se ne pu\u00f2 dedurre che circa il 6% di tutti gli esseri umani vissuti in ogni tempo fossero in vita nel 2002 stesso.\nAltre stime del numero della popolazione umana vissuta in ogni tempo spaziano approssimativamente dai 45 ai 125 miliardi; le pi\u00f9 attendibili si attestano nell'intervallo tra i 90 e i 110 miliardi.. La stima \u00e8 difficile per le seguenti ragioni: "}
{"id": "1983067", "revid": "709565", "url": "https://it.wikipedia.org/wiki?curid=1983067", "title": "Pentadecagono", "text": "In geometria, un pentadecagono \u00e8 un qualsiasi poligono con 15 lati ed altrettanti vertici ed angoli; il pentadecagono regolare \u00e8 caratterizzato da angoli e lati tutti congruenti tra loro.\nPropriet\u00e0 geometriche.\nIl numero delle diagonali formula_1 di un pentadecagono \u00e8 il risultato della seguente formula, dove formula_2 \u00e8 il numero dei suoi lati:\nmentre la somma dei suoi angoli interni, essendo pari a tanti angoli piatti quanti sono i suoi lati meno due, vale:\nPentadecagono regolare.\nCiascun angolo interno, per quanto detto precedentemente, vale:\ninvece l'area formula_6 di un pentadecagono regolare di lato formula_7 \u00e8 ricavabile dalla seguente formula:\nCostruzione.\nUn pentadecagono regolare pu\u00f2 essere costruito con riga e compasso. Qui sotto ne \u00e8 mostrata un'animazione:"}
{"id": "1983068", "revid": "118535880", "url": "https://it.wikipedia.org/wiki?curid=1983068", "title": "Isabella Leonarda", "text": "Biografia.\nIsabella Leonarda (a volte si trova citata come \"Isabella Leonardi\") era figlia del conte Giannantonio Leonardi e di Apollonia Sala. All'et\u00e0 di sedici anni entr\u00f2 come novizia nel Collegio di Sant'Orsola di Novara, dove fu consacrata monaca nel 1639. L'istruzione musicale di base le fu probabilmente impartita da Elisabetta Casata, organista e maestra di musica. Nel 1686 divenne la Madre Superiora e nel 1696 Madre Vicaria.\nIsabella Leonardi \u00e8 considerata la prima donna ad aver pubblicato sonate per 1, 2, 3 e 4 strumenti. Nelle sue opere prevale il mottetto per voce solista, con accompagnamento di organo e, a volte, di altri strumenti.\nAttratta fin da giovanissima dalla musica - per un breve periodo fu anche maestra di cappella - pubblic\u00f2 i suoi primi spartiti nel 1640, in una raccolta realizzata da Gasparo Casati, maestro di Cappella nel Duomo di Novara. In seguito pubblic\u00f2 circa 200 composizioni sacre - tra messe, mottetti solistici e musica strumentale per archi e basso continuo. Le sue musiche ancora oggi sono inserite in concerti o eseguite durante funzioni religiose.\nLa sua produzione comprende 122 \"Mottetti\", 18 \"Concerti sacri\", 12 \"Sonate\" a 1, 2, 3, e 4 \"istromenti\", 17 \"Messe\" e 11 \"Salmi concertati\". Testi che accompagnano alcune sue musiche forse furono da lei scritti. Ha abbellito il canto di vocalismi, in particolare nella esecuzione degli Alleluia. Musicista raffinata e di grande impatto emotivo, figura caratteristica della musica barocca, i suoi spartiti sono stati oggetto di recenti riedizioni e sono state pubblicate registrazioni sonore delle sue musiche, sia in Italia sia all'estero.\nBibliografia.\nOpere di Isabella Leonarda:\nSu Isabella Leonarda:"}
{"id": "1983074", "revid": "174925", "url": "https://it.wikipedia.org/wiki?curid=1983074", "title": "Farmaco da automedicazione", "text": ""}
{"id": "1983078", "revid": "277318", "url": "https://it.wikipedia.org/wiki?curid=1983078", "title": "Bailin Si", "text": ""}
{"id": "1983084", "revid": "124123", "url": "https://it.wikipedia.org/wiki?curid=1983084", "title": "Pierre Viala", "text": "Professore di viticoltura presso l'Istituto agronomico nazionale ed ispettore generale della viticoltura, \u00e8 l'autore di numerose opere e memorie sull'ampelografia e le malattie della vite. Fu eletto membro dell'Accademia delle scienze francese nel 1917 e membro della Soci\u00e9t\u00e9 puis Acad\u00e9mie d'Agriculture il 25 marzo 1895."}
{"id": "1983097", "revid": "102463802", "url": "https://it.wikipedia.org/wiki?curid=1983097", "title": "Memoria volatile", "text": "La memoria volatile \u00e8 una memoria informatica che, a differenza della memoria non volatile, necessita dell'alimentazione elettrica continua al fine di mantenere memorizzate le informazioni. Questo tipo di memorie sono anche note come \"memorie temporanee\".\nLe odierne memorie RAM (\"Random Access Memory\"), distinte in DRAM (\"Dynamic Random Access Memory\") e SRAM (\"Static Random Access Memory\"), insieme alle nuove tecnologie in fase di sviluppo T-RAM, Z-RAM e TT-RAM, sono tutti esempi di memorie non fisse"}
{"id": "1983098", "revid": "18983368", "url": "https://it.wikipedia.org/wiki?curid=1983098", "title": "NOR Flash", "text": ""}
{"id": "1983099", "revid": "18983372", "url": "https://it.wikipedia.org/wiki?curid=1983099", "title": "NAND Flash", "text": ""}
{"id": "1983100", "revid": "19453919", "url": "https://it.wikipedia.org/wiki?curid=1983100", "title": "Memorie ad accesso diretto", "text": ""}
{"id": "1983101", "revid": "268377", "url": "https://it.wikipedia.org/wiki?curid=1983101", "title": "Memoria ad accesso diretto", "text": "La memoria ad accesso diretto, anche chiamata memoria ad accesso misto, \u00e8 una tipologia di memoria informatica caratterizzata dal permettere l'accesso diretto a qualunque indirizzo di memoria con tempo di accesso variabile e dipendente dall'indirizzo di memoria a cui \u00e8 avvenuto l'accesso precedente. \nLa memoria ad accesso diretto si contrappone alla memoria ad accesso casuale (quest'ultima permette anch'essa di accedere direttamente a qualunque indirizzo di memoria ma con lo stesso tempo d'accesso) e alla memoria ad accesso sequenziale (quest'ultima non permette di accedere direttamente a qualunque indirizzo di memoria). \nCaratteristiche e utilizzo.\nLa memoria ad accesso diretto, come la memoria ad accesso sequenziale, \u00e8 caratterizzata da tempi di accesso sensibilmente superiori rispetto alla memoria ad accesso casuale, motivo per cui \u00e8 utilizzata come memoria secondaria."}
{"id": "1983102", "revid": "18987582", "url": "https://it.wikipedia.org/wiki?curid=1983102", "title": "Memoria ad accesso casuale", "text": ""}
{"id": "1983103", "revid": "18987598", "url": "https://it.wikipedia.org/wiki?curid=1983103", "title": "Memorie ad accesso casuale", "text": ""}
{"id": "1983104", "revid": "287204", "url": "https://it.wikipedia.org/wiki?curid=1983104", "title": "Elettroforesi su gel di poliacrilammide", "text": "Lelettroforesi su gel di poliacrilammide \u00e8 una tecnica che serve principalmente per analizzare e separare le proteine, sfruttando le dimensioni e la carica delle proteine stesse, e nel sequenziamento del DNA.\nComposizione del gel.\nIl gel di poliacrilammide \u00e8 composto da due parti: lo \"stacking gel\" e il \"running gel\".\nIl primo, posto nella parte superiore, rappresenta la porzione di gel all'interno del quale vengono creati i pozzetti di caricamento; inoltre consente di \"impaccare\" tutto il materiale caricato in modo che arrivi uniformemente sul fronte di corsa.\nIl secondo invece \u00e8 la porzione di gel dove avviene la vera e propria corsa elettroforetica che consente di separare il campione di interesse in base alle sue dimensioni.\n\"Stacking gel\" e \"running gel\" hanno composizione uguale ma presentano una differente concentrazione di acrilammide (solitamente inferiore nello stacking gel).\nPreparazione del gel.\nIl gel per elettroforesi si ottiene grazie alla polimerizzazione di una soluzione costituita da un monomero monofunzionale, l'acrilammide (CH2=CH-CO-NH2), e uno bifunzionale, la N,N'-metilen-bis-acrilammide (CH2=CH-CO-NH-CH2-NH-CO-CH=CH2). \nLa percentuale di queste sostanze all'interno della soluzione determina la dimensione dei pori del gel: maggiore \u00e8 la percentuale di acrilammide e bis-acrilammide, minore sar\u00e0 la dimensione dei pori. \nAffinch\u00e9 la soluzione cos\u00ec preparata polimerizzi, \u00e8 necessario aggiungere il TEMED (tetrametiletilendiammina) che \u00e8 il catalizzatore della reazione di polimerizzazione. Una volta aggiunto il TEMED si aggiunge l'iniziatore della reazione che \u00e8 il persolfato di ammonio che innesca la reazione radicalica di polimerizzazione. Una volta aggiunto l'ammonio persolfato \u00e8 consigliabile versare la soluzione all'interno dell'apparato di elettroforesi.\nL'ossigeno che compete nella reazione \u00e8 eliminato ponendo i reagenti in beute da vuoto; si pone la beuta inoltre in un recipiente contenente ghiaccio per ritardare la polimerizzazione e fare in modo che essa non si trasformi in gel prima di essere messa nei tubicini, o tra le lastrine.\nAltro componente della soluzione \u00e8 il TrisHCl, un buffer che mantiene costante il pH del gel, fattore indispensabile affinch\u00e9 le proteine mantengano la loro struttura.\nSe durante la corsa elettroforetica si vogliono separare le proteine solo in base al loro peso molecolare, si deve aggiungere alla soluzione l'SDS (sodio dodecil solfato), che denatura e carica negativamente, in modo uniforme, tutte le proteine. Le proteine cariche negativamente correranno dal polo negativo (parte alta del gel) al polo positivo (parte bassa del gel) in base alla loro mobilit\u00e0 elettroforetica, che \u00e8 inversamente proporzionale al peso molecolare. \u00c8 possibile seguire la corsa elettroforetica tramite la visualizzazione di bande colorate dovute ad un marker specifico che viene caricato in un pozzetto del gel. Ad ogni banda corrisponde un peso specifico.\nFotopolimerizzazione.\nLa polimerizzazione dell'acrilammide pu\u00f2 avvenire anche tramite fotopolimerizzazione. In questo caso si utilizza la riboflavina. Si prepara la soluzione e poi la si irradia per due o tre ore con luce intensa. La fotodecomposizione della riboflavina produce radicali liberi che danno inizio alla polimerizzazione del gel.\nPrecauzioni.\nL'acrilammide \u00e8 una potente neurotossina e nella forma non polimerizzata, \u00e8 facilmente assorbita attraverso la pelle. Una volta avvenuta la gelificazione perde la sua pericolosit\u00e0 in quanto non \u00e8 pi\u00f9 assorbita. \u00c8 per la capacit\u00e0 di risoluzione analitica del gel, praticamente non sostituibile da altro, che questa sostanza viene ancora utilizzata. L'uso di guanti di nitrile (non bastano i comuni guanti di lattice), di una buona mascherina e lavorare sotto cappa chimica sono condizioni indispensabili per lavorare in sicurezza."}
{"id": "1983106", "revid": "108424522", "url": "https://it.wikipedia.org/wiki?curid=1983106", "title": "Memoria ad accesso sequenziale", "text": "La memoria ad accesso sequenziale (o seriale), spesso indicata con l'acronimo SAM (dall'inglese \"Serial/Sequential Access Memory\"), \u00e8 una tipologia di memoria informatica in cui le posizioni di memoria sono posizionate in sequenza e per accedere ad una qualunque di esse \u00e8 necessario scorrere tutte quelle che la precedono o che la seguono, partendo da quella a cui si \u00e8 acceduto precedentemente.\nLa memoria ad accesso sequenziale si contrappone alla memoria ad accesso casuale e alla memoria ad accesso diretto le quali permettono invece entrambe di accedere direttamente a qualunque indirizzo di memoria, anche se con delle differenze.\nCaratteristiche e utilizzo.\nLa memoria ad accesso sequenziale comporta tempi di accesso alle posizioni di memoria notevolmente superiori rispetto alla memoria ad accesso casuale e alla memoria ad accesso diretto, motivo per cui \u00e8 utilizzata come memoria secondaria.\nLa memoria ad accesso sequenziale ha comunque un costo notevolmente inferiore rispetto alla memoria RAM. Inoltre ha una maggiore resistenza ed \u00e8 non volatile. Esempi di memoria ad accesso sequenziale sono il nastro magnetico e la memoria a tamburo."}
{"id": "1983107", "revid": "25197989", "url": "https://it.wikipedia.org/wiki?curid=1983107", "title": "Memoria primaria", "text": ""}
{"id": "1983108", "revid": "18983422", "url": "https://it.wikipedia.org/wiki?curid=1983108", "title": "Memoria secondaria", "text": ""}
{"id": "1983116", "revid": "110157", "url": "https://it.wikipedia.org/wiki?curid=1983116", "title": "Cinque criteri economici", "text": "I cinque criteri economici costituiscono un insieme di principi, definiti dal Regno Unito, al fine di valutare la disponibilit\u00e0 del paese ad aderire all'eurozona e ad adottare l'euro come propria valuta. Per principio, questi criteri sono separati da ogni decisione politica in merito all'adesione.\nEnunciazione.\nI cinque criteri sono i seguenti:\nIn aggiunta a questi criteri auto-imposti, il Regno Unito dovrebbe inoltre rispettare i criteri di convergenza economica dell'Unione europea prima di essere ammesso all'adozione dell'euro. Uno dei parametri \u00e8 l'appartenenza da almeno due anni all'ERM II, del quale il Regno Unito non \u00e8 membro. In deroga al Trattato di Maastricht, il Regno Unito non \u00e8 tenuto ad adottare l'euro.\nStoria dei criteri.\nI cinque criteri sono stati definiti nel 1997 dall'allora Ministro delle Finanze laburista Gordon Brown e dal suo assistente all'epoca, Ed Balls, presumibilmente nel retro di un taxi mentre Brown si trovava negli Stati Uniti. Nonostante questa dubbia origine, il Fondo Monetario Internazionale li ha giudicati \"ampiamente coerenti con le considerazioni economiche specifiche nella valutazione dell'ingresso in un'unione monetaria\".\nValutazioni.\nResponsabile della valutazione dei criteri \u00e8 il Cancelliere dello Scacchiere (figura equivalente al Ministro delle Finanze in altri ordinamenti). La prima valutazione \u00e8 stata fatta nell'ottobre 1997, quando fu deciso che l'economia del Regno Unito non era n\u00e9 sufficientemente convergente con quella del resto dell'Unione europea, n\u00e9 abbastanza flessibile per motivare una richiesta di adesione in quel momento. Il governo si impegn\u00f2 a procedere a una nuova valutazione dei criteri al momento dell'insediamento del successivo Parlamento (nel giugno 2001) e pubblic\u00f2 una valutazione rivista dei cinque criteri nel giugno 2003. Questa valutazione era molto pi\u00f9 pesante (almeno letteralmente) di quella precedente: contava circa 250 pagine ed era avvalorata da diciotto studi a supporto, su temi quali l'edilizia abitativa, la flessibilit\u00e0 del mercato del lavoro, e le strutture monetaria e fiscale della zona euro.\nNonostante ci\u00f2, le conclusioni erano sostanzialmente le stesse; il Ministero delle Finanze sostenne che:\nSulla base di questa valutazione, il governo escluse di fatto l'adesione del Regno Unito all'euro per tutta la legislatura iniziata nel 2001. Dalla vittoria dei laburisti nel 2005, il Parlamento poteva sottoporre a una nuova valutazione i criteri, ma il dibattito sulla Costituzione Europea e sul conseguente Trattato di Lisbona avevano nel frattempo messo in secondo piano quello sull'euro. Gordon Brown, Primo Ministro inglese, escluse che l'ingresso poteva avvenire nel prevedibile futuro, affermando che la decisione di non aderire \u00e8 stata quella giusta per la Gran Bretagna e per l'Europa.\nUna delle principali questioni sottostanti che ostacolavano la via per l'unione monetaria era l'ampia differenza strutturale tra il mercato dell'edilizia abitativa del Regno Unito e quelli dell'Europa continentale. Storicamente, a causa della tradizione britannica che predilige la casa di propriet\u00e0 alla casa in affitto, e della scarsit\u00e0 di mutui a tasso fisso per finanziare l'acquisto della casa (a sua volta lascito della passata instabilit\u00e0 monetaria), l'inglese medio ha un sostanzioso ammontare di debito a tasso variabile. Questo rende la spesa del consumatore inglese molto pi\u00f9 sensibile ai tassi di interesse correnti di quanto lo sia nel resto d'Europa, rendendo in questo modo l'economia inglese altres\u00ec estremamente vulnerabile a tassi di interesse sub-ottimali. I critici sostengono che un'eventuale adesione all'euro sarebbe disastrosa per il Regno Unito se avvenisse senza che tale differenza strutturale sia stata risolta."}
{"id": "1983120", "revid": "262457", "url": "https://it.wikipedia.org/wiki?curid=1983120", "title": "Hieizan", "text": ""}
{"id": "1983123", "revid": "80339", "url": "https://it.wikipedia.org/wiki?curid=1983123", "title": "Ekaterina Anikeeva", "text": ""}
{"id": "1983124", "revid": "287204", "url": "https://it.wikipedia.org/wiki?curid=1983124", "title": "Jean-Jules-Antoine Lecomte du Nou\u00ff", "text": "Biografia.\nFiglio di Jules Michel Lecomte e di F\u00e9licit\u00e9 Alexandrine du Nou\u00ff, fratello maggiore dell'architetto Andr\u00e9 Lecomte du Nou\u00ff (1844-1914), fu allievo di Charles Gleyre (1806-1874), di \u00c9mile Signol (1804-1892) e infine di Jean-L\u00e9on G\u00e9r\u00f4me (1824-1904). Il suo quadro \"Francesca da Rimini e Paolo nella caverna\" segna il suo debutto al Salon parigino del 1863, dove espose regolarmente tutti gli anni: nel 1866, a 24 anni, ottenne una medaglia per \"L'invocazione di Nettuno\" e, nel 1872, conquist\u00f2 il secondo posto al Prix de Rome con la \"Morte di Giocasta\".\nAncora nel 1872 lo Stato acquist\u00f2 il dipinto \"I portatori di cattive notizie\" per il Palazzo del Luxembourg, nel 1873 \"L'incantatore\" per il Museo di Reims e nel 1874 l\"Eros\" per il Museo di Tours. Nel 1873 gli commission\u00f2 vaste decorazioni della chiesa della Sainte-Trinit\u00e9 di Parigi: si tratta del \"Saint Vincent de Paul ram\u00e8ne des gal\u00e9riens \u00e0 la foi\" (1876) e del \"Saint Vincent de Paul secourant les Alsaciens et les Lorrains apr\u00e8s la guerre de 1637\" (1879). Nel 1875 Jean Lecomte du Nou\u00ff viaggi\u00f2 lungamente tra la Grecia e la Turchia e poi ancora in Egitto e in Romania.\nConservatore e cattolico, spos\u00f2 in prime nozze, nel 1876, Valentine Peign\u00e9-Cr\u00e9mieux (1855-1876), ebrea, nipote del senatore Adolphe Cr\u00e9mieux, la quale mor\u00ec pochi mesi dopo; risposato con Caroline Evrard (1851-1892), ebbe l'unico figlio Jacques Th\u00e9odore Jules Lecomte du Nou\u00ff (1885-1961), che sar\u00e0 architetto e archeologo. Si rispos\u00f2 ancora, in tarda et\u00e0, con la giovane T\u00e9r\u00e9sa Marie Fisanne."}
{"id": "1983125", "revid": "80339", "url": "https://it.wikipedia.org/wiki?curid=1983125", "title": "Galina Rytova", "text": ""}
{"id": "1983126", "revid": "80339", "url": "https://it.wikipedia.org/wiki?curid=1983126", "title": "Galina Mihajlovna Rytova", "text": ""}
{"id": "1983127", "revid": "80339", "url": "https://it.wikipedia.org/wiki?curid=1983127", "title": "Galina Mikhajlovna Rytova", "text": ""}
{"id": "1983128", "revid": "80339", "url": "https://it.wikipedia.org/wiki?curid=1983128", "title": "Galina Mikhaylovna Rytova", "text": ""}
{"id": "1983129", "revid": "599013", "url": "https://it.wikipedia.org/wiki?curid=1983129", "title": "Johny Schleck", "text": "Biografia.\nSchleck \u00e8 sposato ed ha tre figli, due dei quali, Fr\u00e4nk ed Andy, sono stati anch'essi ciclisti professionisti.\nCarriera.\nDa giovane vinse la Fl\u00e8che du sud, ed una tappa al Tour de l'Avenir. Schleck \u00e8 stato professionista dal 1965 al 1974, e - fra le altre corse - prese parte per sette volte al Tour de France dove spesso ha svolto ruoli da gregario per Jacques Anquetil e per Eddy Merckx. Dal 1965 al 1969 ha corso per la \"Pelforth - Sauvage - Lejeune\", dal 1969 al termine della carriera per la \"Bic\" entrambe le squadre guidate dal manager Maurice De Muer.\nLa vittoria pi\u00f9 importante \u00e8 stata la tappa alla Vuelta a Espa\u00f1a 1970. Nel 1965 e nel 1973 fu campione del Lussemburgo. \u00c8 stato tre volte vicecampione lussemburghese. Il suo miglior piazzamento al Tour fu il 19\u00ba posto nella classifica finale del 1970. Nel 1973 fu lui a portare in squadra Luis Oca\u00f1a, futuro vincitore del Tour de France."}
{"id": "1983130", "revid": "80339", "url": "https://it.wikipedia.org/wiki?curid=1983130", "title": "Elena Tokun", "text": ""}
{"id": "1983131", "revid": "16758", "url": "https://it.wikipedia.org/wiki?curid=1983131", "title": "Johnny Schleck", "text": ""}
{"id": "1983132", "revid": "80339", "url": "https://it.wikipedia.org/wiki?curid=1983132", "title": "Elena Vasilyevna Tokun", "text": ""}
{"id": "1983133", "revid": "2153076", "url": "https://it.wikipedia.org/wiki?curid=1983133", "title": "Crossroads (Tracy Chapman)", "text": "Crossroads \u00e8 il secondo album di Tracy Chapman, pubblicato nel 1989."}
{"id": "1983134", "revid": "729019", "url": "https://it.wikipedia.org/wiki?curid=1983134", "title": "Tranvia Sassi-Superga", "text": "La tranvia Sassi\u2013Superga (meglio nota come \"Dentiera\" o, in piemontese, \"Dentera\") \u00e8 una linea tranviaria collinare a cremagliera di Torino, gestita dal GTT. Collega il quartiere precollinare di Sassi con la collina di Superga a un'altitudine di 672 metri.\nSulla sommit\u00e0 del colle, uno dei pi\u00f9 alti della collina torinese, si trova l'omonima basilica, da cui si gode un notevole panorama sulla citt\u00e0 attraversata dai fiumi Po e Dora, con lo sfondo dell'intero arco alpino.\nStoria.\nDopo un anno di lavori, la linea venne inaugurata il 27 aprile del 1884, in concomitanza con l'edizione torinese dell'Esposizione generale italiana, come prima funicolare a vapore adottante il sistema Agudio. Esso consisteva in un cavo di acciaio che, scorrendo accanto al binario, azionava due grandi pulegge a lato del convoglio che, a loro volta, muovevano gli ingranaggi che insistevano sulla cremagliera centrale. La forza di trazione era prodotta da un motore a vapore che azionava l'argano.\nA causa della vetust\u00e0 degli impianti, nell'autunno del 1934 la linea fu chiusa per un totale rinnovo degli impianti, che videro l'originario sistema Agudio sostituito con l'ormai consolidata tecnologia a cremagliera senza fune con trazione elettrica: la nuova tranvia venne inaugurata il 16 aprile 1935 con avvio del servizio regolare il giorno successivo. I lavori furono condotti a cura del TIBB e delle Officine Savigliano.\nCaduta in disuso negli anni settanta, la cremagliera venne riattivata negli anni ottanta, dopo la necessaria manutenzione e restauro delle vetture, tornando ad essere una delle principali attrazioni turistiche del capoluogo piemontese.\nAll'ingresso della stazione Sassi \u00e8 presente una rappresentazione della massima pendenza a cremagliera della tranvia, ideata e realizzata nell'aprile 2010 dall'allora Capo Tecnico GTT Michele Scalera. \nCaratteristiche.\nLa linea utilizza una cremagliera Strub a binario unico: si sviluppa su 3.100 metri con uno scartamento ordinario di 1.435\u00a0mm, che tuttavia consente di superare agevolmente il dislivello di 425 metri con una pendenza massima del 21% nell'ultimo tratto. La linea \u00e8 elettrificata con una terza rotaia a 600 V a corrente continua.\nLa linea comprende 2 ponti e 2 gallerie. Esistono lungo la linea, 3 fermate intermedie, eseguite solo su richiesta dei passeggeri (\"Prima galleria\", \"Raddoppio\" e \"Pian Gambino\")\nSi tratta dell'unico esempio italiano di tranvia a cremagliera, nonch\u00e9 uno dei pochi rimasti nel mondo intero.\nCorse.\nLe corse sono impostate tutti i giorni eccetto il mercoled\u00ec (giorno di manutenzione linea) con cadenza oraria. Le corse vengono raddoppiate nel pomeriggio della domenica (dalle 14:00 alle 20:00) con treni ogni mezz'ora.\nNello specifico, le corse si effettuano dal luned\u00ec al venerd\u00ec (eccetto mercoled\u00ec) dalle 10:00 alle 18:00 da Sassi e dalle 10:30 alle 18:30 da Superga. Il sabato e la domenica le corse sono impostate dalle 9:00 alle 20:00 da Sassi e dalle 9:30 alle 20:30 da Superga.\nMercoled\u00ec la cremagliera non \u00e8 in servizio per consentire la necessaria manutenzione ed \u00e8 sostituita da autobus che percorrono la strada comunale per Superga (linea 79).\nMateriale rotabile.\nCon una velocit\u00e0 massima di 14\u00a0km/h, ogni convoglio impiega approssimativamente sedici minuti per completare il tragitto tra le due stazioni.\nLa tranvia dispone di 3 elettromotrici, D1 a 2 assi, poco usata per le ridotte dimensioni e per via del passo di 4 metri (limite fisico della linea) che usura il binario, e D2, D3 a carrelli (a 4 assi) e risalgono al 1934, anno di trasformazione della linea da funicolare a cremagliera elettrica. Tutte le motrici sono a ruote libere, quindi non collegate ai motori, che quindi muovono solo le ruote dentate. I rimorchi sono 4: D11, D12 chiusi, e D13, D14 aperti, risalgono all'apertura della linea del 1884 ed oggi sono ancora in uso, rendendoli i rotabili pi\u00f9 anziani in regolare servizio in Europa. Il deposito presente alla stazione \"Sassi\" non ha cremagliera, n\u00e9 terza rotaia elettrificata; le motrici vengono quindi manovrate con l'ausilio di un veicolo tranviario di servizio alimentato da linea aerea, la T450."}
{"id": "1983136", "revid": "767487", "url": "https://it.wikipedia.org/wiki?curid=1983136", "title": "L'ora della violenza", "text": "L'ora della violenza (\"The Substitute\") \u00e8 un film del 1996 diretto da Robert Mandel.\nNel 1998 \u00e8 stato realizzato un sequel televisivo dal titolo \"L'ora della violenza 2\", con Treat Williams e Edoardo Ballerini.\nTrama.\nJonathan Shale \u00e8 un mercenario professionista che ha effettuato sotto copertura lavori per il governo, dopo aver combattuto in Vietnam. Quando fa ritorno a Miami per riposarsi e aspettare altri incarichi che non arrivano, la sua fidanzata Jane Hetzko insegnante in una scuola dove agisce la malavita locale e governata all'interno da studenti appartenenti a una gang, viene picchiata e le viene spezzata una gamba.\nPer risolvere la situazione Shale si presenta come sostituto di Jane, con il nome e cognome di John Smith. Preso servizio, scopre che nella scuola opera una organizzazione di trafficanti di droga capeggiata dal preside, ex poliziotto corrotto, e rifornita dalla mafia, con una rete di spaccio gestita da studenti agli ordini del preside. Dopo che un insegnante viene assassinato per aver visto il deposito della droga all'interno della scuola stessa, Shale e i suoi mercenari passano all'azione. Lo scontro avviene non solo con la banda di teppisti, ma con altri mercenari assoldati per un incarico che Shale aveva rifiutato, proteggere l'ingresso di una grossa partita di droga negli Stati Uniti, e si conclude sanguinosamente."}
{"id": "1983138", "revid": "729019", "url": "https://it.wikipedia.org/wiki?curid=1983138", "title": "Linea T\u014dzai (metropolitana di Tokyo)", "text": "La , ufficialmente conosciuta come \"Line No.5 - Tozai Line\", \u00e8 delle linee della metropolitana di Tokyo, gestita dall'operatore Tokyo Metro, a servizio della citt\u00e0 di Tokyo, in Giappone. \u00c8 contrassegnata dal colore azzurro cielo e le sue stazioni assumono una sigla in codice composta dalla lettera \"T\" seguita dal numero progressivo della stazione. Alcuni convogli continuano la loro corsa sulla Linea Ch\u016b\u014d-S\u014dbu e fino alla stazione di Mitaka, oppure sulla Ferrovia Rapida Toyo.\nPanoramica.\nLa linea T\u014dzai \u00e8 attualmente l'unica linea della metropolitana di Tokyo che offre l'interscambio con tutte le altre linee (eccetto che con la linea Fukutoshin), e la prima, in ordine cronologico, a servire anche aree esterne al centro di Tokyo.\nI treni inoltre proseguono oltre i due capolinea su infrastrutture esterne, come la linea Ch\u016b\u014d-S\u014dbu della JR East per Mitaka a ovest, e la Ferrovia Rapida T\u014dy\u014d fino a T\u014dy\u014d-Katsutadai a est, rendendo quindi la linea un percorso alternativo alla linea Ch\u016b\u014d-S\u014dbu fra Nakano e Nishi-Funabashi.\nIn base ai dati dell'Ufficio metropolitano dei trasporti di Tokyo del giugno 2009, la linea T\u014dzai era la linea metropolitana pi\u00f9 affollata di Tokyo, con un carico del 199% della capacit\u00e0 fra le stazioni di Kiba e Monzen-Nakach\u014d. A partire dal 20 novembre 2006, durante l'ora di punta sono disponibili carrozze per sole donne.\nServizi.\nLa linea T\u014dzai \u00e8 stata la prima linea metropolitana di Tokyo ad offrire servizi espressi con tre tipi di treni rapidi che saltano le stazioni a est di T\u014dy\u014dch\u014d. Durante l'ora di punta sono presenti anche servizi che proseguono fino a Tsudanuma attraverso la linea principale S\u014dbu della JR East.\nMateriale rotabile.\nI treni della linea T\u014dzai sono elettrotreni a 10 casse da 20 metri ciascuna, con quattro porte per lato e sedili longitudinali. La velocit\u00e0 massima \u00e8 di 100\u00a0km/h."}
{"id": "1983140", "revid": "767487", "url": "https://it.wikipedia.org/wiki?curid=1983140", "title": "Matters of the Heart", "text": "Matters of the Heart \u00e8 il terzo album di Tracy Chapman, pubblicato nel 1992."}
{"id": "1983141", "revid": "1085247", "url": "https://it.wikipedia.org/wiki?curid=1983141", "title": "Alfa Romeo 890T", "text": "L'Alfa Romeo 890T, \u00e8 stato l'ultimo motore di Formula 1, utilizzato dall'Alfa Romeo nell'omonimo campionato.\nMolto potente, ma non sempre affidabile, aveva la caratteristica di essere sovralimentato, dunque beneficiava di una pressione dell'aria nei condotti d'aspirazione, superiore a quella atmosferica. All'epoca (1983-1988) i motori di Formula 1 potevano essere progettati sia sfruttando la pressione atmosferica (con cilindrata massima 3000\u00a0cm\u00b3), che sistemi di incremento della stessa tramite sovralimentazione (cilindrata massima 1500\u00a0cm\u00b3)\nSostanzialmente, quasi tutti i propulsori della massima serie, nati in negli anni ottanta, vennero concepiti per sfruttare la tecnologia turbo che garantisce prestazioni superiori rispetto ai normali motori ad aspirazione naturale.\nA differenza degli altri motori turbo dell'epoca (a 4 o 6 cilindri), l'890T, era pi\u00f9 frazionato, essendo un \"8 cilindri\" . In teoria a parit\u00e0 di cilindrata, avrebbe sforzato meno il gruppo termico (pistoni, bielle e albero a gomiti), in quanto le sollecitazioni erano distribuite su pi\u00f9 superfici, anzich\u00e9 concentrate su organi s\u00ec pi\u00f9 grandi, ma il cui lavoro era pi\u00f9 oneroso.\nQuesta scelta inoltre, avrebbe garantito una migliore equilibratura delle forze e dei momenti di inerzia, oltre a rendere il motore pi\u00f9 elastico, ossia pi\u00f9 pronto nel fornire potenza ai bassi regimi (uno dei talloni di Achille dei motori turbocompressi almeno sino al 1985)\nMa vi erano per\u00f2 dei punti deboli, come la facilit\u00e0 di surriscaldarsi e rompersi, il maggiore peso e gli ingombri maggiori, rispetto ad un \"sei cilindri\".\nLa scelta iniziale dei turbocompressori (realizzati dalla Alfa Avio, anch'essa del gruppo IRI), non fu delle migliori sia in termini di affidabilit\u00e0 che di risposta. Successivamente saranno adottate turbine della tedesca AG K\u00fchnle, Kopp &amp; Kausch (KKK). Oltre a denunciare un peso eccessivo (che riduceva la prontezza del motore a bassi regimi), erano anch'esse soggette a surriscaldamenti, e frequentemente si incendiavano per le temperature d'esercizio troppo elevate. I danni pi\u00f9 frequenti erano la fusione della testata col monoblocco, e i cuscinetti dei turbocompressori che si bruciavano.\nProgettato dall'Ing.Chiti, venne poi modificato, tenendo invariata la struttura di base, dall'Ing.Tonti per la stagione 1985, senza arrivare per\u00f2 all'affidabilit\u00e0 desiderata e neppure alla potenza necessaria.\nDopo il ritiro dell'Alfa Romeo dal campionato di Formula 1, nel 1985, \u00e8 stato utilizzato dalla Osella fino al 1988, anno in cui fu denominato su richiesta FIAT con il nome di \"Osella V8\", anzich\u00e9 Alfa Romeo. Dal 1989 il motore turbo fu bandito dalla FIA e abbandonato.\nNonostante l'890T non abbia mai brillato per le sue doti di affidabilit\u00e0, \u00e8 riuscito ad ottenere alcune prestazioni interessanti come alcuni piazzamenti a podio e permise a Andrea De Cesaris di condurre la gara per alcuni giri al Gran Premio del Belgio 1983.\nL'insuccesso del motore dipese da alcuni fattori. Prima di tutto la mancanza di competitivit\u00e0 delle vetture allestite dalla Euroracing tra il 1983 e il 1985 e dagli elevati consumi che la penalizzarono dal 1984, quando venne introdotta la limitazione della quantit\u00e0 di carburante utilizzabile. Innumerevoli volte le vetture Alfa Romeo furono costrette a fermarsi o rallentare vistosamente nelle fasi finali di gara per terminare la gara.\nVa anche detto che il progetto inizialmente molto \"autarchico\" prevedeva oltre a turbine italiane, anche un sistema di iniezione semi-elettronica sviluppato dall'Alfa Romeo, che ebbe grossi problemi e dovette essere sostituito da un sistema Bosch. La casa tedesca per\u00f2 forn\u00ec sostanzialmente un sistema derivato dalla serie, mentre per i motori BMW usati dalla Brabham e TAG-Porsche usati da McLaren erano sviluppati sistemi specifici assai avanzati. Addirittura l'Osella prefer\u00ec ad un certo punto sviluppare una iniezione elettronica realizzata da una piccola casa italiana la JOFA.\nLa sua cilindrata era di 1496\u00a0cm\u00b3. Era un motore a V, e disponeva di otto cilindri, quattro per bancata. Fu l'unico 8 cilindri turbo della storia della Formula 1 e con una delle pi\u00f9 basse cilindrate unitarie della storia.\nL'impianto di sovralimentazione, era costituito da due turbocompressori, ognuno dei quali veniva alimentato dagli scarichi di una singola bancata.\nLa distribuzione, prevedeva quattro valvole per cilindro, comandate da un doppio albero a camme in testa, azionati da una cascata di ingranaggi.\nIl peso del motore si attestava attorno ai 127 chilogrammi.\nLa potenza erogata invece, era di circa 640 cavalli per la versione da gara del 1983, mentre nel 1984 crebbe a 670, fino ai 700 cavalli (sempre in gara) del 1985. la potenza scese negli anni successivi per la limitazione imposta dalla FIA alla pressione di sovralimentazione (4 bar nel 1986 e 2,5 bar nel 1988)."}
{"id": "1983145", "revid": "729019", "url": "https://it.wikipedia.org/wiki?curid=1983145", "title": "Miotonia", "text": "La miotonia \u00e8 un segno clinico che caratterizza un piccolo gruppo di malattie neuromuscolari caratterizzate dal rilassamento ritardato (contrazione prolungata) dei muscoli scheletrici dopo contrazione volontaria o stimolazione elettrica.\nPu\u00f2 essere un segno localizzato o sistemico, che riguarda la muscolatura volontaria striata, ove persiste la contrazione muscolare prolungata anche dopo la fine dello stimolo eccitatorio. Pu\u00f2 altrimenti definirsi come una decontrazione ritardata. Spesso \u00e8 il sintomo di una miopatia, una malattia primitiva del muscolo, in particolare delle miopatie canalopatiche o \"canalopatie\" neuromuscolari, e della distrofia muscolare miotonica.\nAlla palpazione il muscolo contratto miotonicamente appare di consistenza aumentata, quasi lignea, potendo anche sconfinare nel crampo doloroso e nello spasmo (la differenza \u00e8 il crampo puro origina anche spontaneamente). Al rilascio muscolare possono poi notarsi fibrillazioni, miochimie e fascicolazioni.\nSi possono in seguito sviluppare fatica muscolare, astenia, dolore, rigidit\u00e0 muscoloscheletrica, disturbi articolari, stanchezza e lassit\u00e0 addominale, debolezza del muscolo, mioclono, difficolt\u00e0 a deglutire, ipertonia moderata, ipertrofia patologia paradossa, non funzionale, in alcune unit\u00e0, oppure ipotrofia. Alcune miotonie presentano problemi cardiaci, altre peggiorano col freddo o migliorano temporaneamente con l'utilizzo del muscolo. La prognosi \u00e8 buona (con l'eccezione delle cardiomiotonie e delle distrofie) anche se si tratta di malattie croniche.\nSi parla di \"pseudomiotonia\" quando l'affezione da cui deriva non \u00e8 del muscolo primitivo ma deriva dal sistema nervoso.\nTipologia.\nEsistono vari tipi di miotonia a seconda del tipo di canale interessato dal disturbo (canalopatia), e quindi si pu\u00f2 parlare di miotonia congenita se sono interessati i canali del cloro, se invece sono i canali del sodio quelli ad essere soggetti del disturbo ci si trova di fronte alla paralisi periodica iperkaliemica e via dicendo. Tale disturbo infine \u00e8 tipico delle distrofie miotoniche e della sindrome di Isaac o neuromiotonia.\nIl blefarospasmo \u00e8 una forma di miotonia e distonia."}
{"id": "1983146", "revid": "181699", "url": "https://it.wikipedia.org/wiki?curid=1983146", "title": "B\u00e9k\u00e9s (disambigua)", "text": ""}
{"id": "1983152", "revid": "287204", "url": "https://it.wikipedia.org/wiki?curid=1983152", "title": "Krasnotur'insk", "text": "Krasnotur'insk \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume Tur'ja, affluente della Sos'va, 348\u00a0km a nord di Ekaterinburg; dal punto di vista amministrativo, dipende direttamente dalla oblast'.\nVi nacque Aleksandr Stepanovi\u010d Popov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1983153", "revid": "80339", "url": "https://it.wikipedia.org/wiki?curid=1983153", "title": "Krasnoturinsk", "text": ""}
{"id": "1983154", "revid": "767487", "url": "https://it.wikipedia.org/wiki?curid=1983154", "title": "New Beginning (Tracy Chapman)", "text": "New Beginning \u00e8 il quarto album di Tracy Chapman, pubblicato nel 1995."}
{"id": "1983157", "revid": "599013", "url": "https://it.wikipedia.org/wiki?curid=1983157", "title": "Jana \u0160olt\u00fdsov\u00e1", "text": "Discesista pura, fu, assieme alla connazionale Olga Charvatov\u00e1, una delle poche atlete della Cecoslovacchia a emergere nel Circo bianco. .\n\u00c8 e madre di Jana Gantnerov\u00e1, a loro volta sciatori alpini di alto livello.\nBiografia.\nStagioni 1976-1979.\nJana \u0160olt\u00fdsov\u00e1 ottenne il primo risultato di rilievo in Coppa del Mondo il 17 dicembre 1975 sulle nevi italiane di Cortina d'Ampezzo giungendo 6\u00aa in slalom speciale. Debutt\u00f2 quindi ai Giochi olimpici invernali: a fu 33\u00aa nella discesa libera, 25\u00aa nello slalom gigante e non concluse lo slalom speciale. Nella stessa stagione conquist\u00f2 il 3\u00ba posto nella classifica di slalom speciale in Coppa Europa.\nNel 1977 vinse la medaglia d'oro nello slalom gigante agli Europei juniores di Kranjska Gora; il 14 dicembre 1979 ottenne invece il primo podio in Coppa del Mondo, con il 3\u00ba posto nella discesa libera di Piancavallo (Italia) alle spalle di due fuoriclasse: la svizzera Marie-Th\u00e9r\u00e8se Nadig e l'austriaca Annemarie Moser-Pr\u00f6ll.\nStagioni 1980-1985.\nConvocata per i XIII Giochi olimpici invernali di , negli Stati Uniti, ottenne il 10\u00ba posto nella discesa libera, il 21\u00ba nello slalom gigante e non concluse lo slalom speciale. Il 17 dicembre dello stesso anno ad Altenmarkt-Zauchensee in Austria conquist\u00f2 l'unica vittoria di carriera in Coppa del Mondo, in discesa libera.\n15\u00aa nella combinata iridata di Schladming 1982, ai XIV Giochi olimpici invernali di (Jugoslavia, ora Bosnia ed Erzegovina), concluse 5\u00aa nella discesa libera e non termin\u00f2 lo slalom gigante. L'anno seguente si ritir\u00f2 dalle competizioni agonistiche; il suo ultimo piazzamento in carriera fu l'8\u00ba posto ottenuto nella discesa libera di Coppa del Mondo disputata a Saint-Gervais-les-Bains il 20 gennaio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1983159", "revid": "767487", "url": "https://it.wikipedia.org/wiki?curid=1983159", "title": "Telling Stories", "text": "Telling Stories \u00e8 il quinto album di Tracy Chapman, pubblicato nel 2000.\nTracce.\nVideo.\nIl video del brano che d\u00e0 il titolo all'album \u00e8 diretto dal famoso fotografo Herb Ritts."}
{"id": "1983160", "revid": "287204", "url": "https://it.wikipedia.org/wiki?curid=1983160", "title": "Aleksandar Sostar", "text": ""}
{"id": "1983163", "revid": "287204", "url": "https://it.wikipedia.org/wiki?curid=1983163", "title": "Ufficio metropolitano del trasporto di Tokyo", "text": "L'ufficio metropolitano dei trasporti di Tokyo, o anche Toei, \u00e8 l'ente del governo metropolitano di Tokyo deputato alla gestione dei sistemi di trasporto pubblico.\nAltre linee.\nOltre alla metropolitana, Toei gestisce anche:"}
{"id": "1983167", "revid": "117240582", "url": "https://it.wikipedia.org/wiki?curid=1983167", "title": "Eugenio de Blaas", "text": "Biografia.\nEugenio nacque a Albano, vicino a Roma, da padre austriaco (Karl von Blaas) e madre italiana (Agnesina Ajuda). Suo padre Karl era un pittore nazareno, che nel 1856 si trasfer\u00ec con la famiglia a Venezia, diventando professore presso l'Accademia di Venezia. Studi\u00f2 all'Accademia di Roma e all'Accademia di Venezia, allievo del padre Karl, dove subito si notarono i suoi progressi, nel 1860 vinse il premio Selvatico e gi\u00e0 espose nelle sale dell'Accademia.\nLa sua prima opera di un certo rilievo \u00e8 datata 1863 una pala d'altare per la parrocchiale di San Valentino di Merano (oggi nella Domus Mercatoruma di Bolzano). Negli anni si susseguirono varie opere per lo pi\u00f9 sul tema di paesaggi veneziani, raffigurato la vita dei pescatori, gondolieri e bellezze veneziane. Fu anche ritrattista di nobili romani e veneziani, tra le opere pi\u00f9 celebri spicca il ritratto dell'uomo Philip Richard Morris e della duchessa Ersilia Canevaro. \nEspose in Italia e all'estero: a Vienna, a Londra fra il 1875 e il 1892; a Parigi, Berlino, Monaco, Bruxelles e san Pietroburgo. Dal 1884 al 1890 venne nominato Professore Onorario di Pittura all'Accademia di Venezia. Mor\u00ec a Venezia nel 1931. Le sue opere sono esposte nei musei di Leicester, Melbourne, Nottingham, Sheffield, Sydney, Vienna e Trieste."}
{"id": "1983170", "revid": "767487", "url": "https://it.wikipedia.org/wiki?curid=1983170", "title": "Collection (Tracy Chapman)", "text": "Collection \u00e8 una raccolta dei successi di Tracy Chapman, pubblicata nel 2001."}
{"id": "1983177", "revid": "174925", "url": "https://it.wikipedia.org/wiki?curid=1983177", "title": "Faustino Facchetti", "text": ""}
{"id": "1983180", "revid": "767487", "url": "https://it.wikipedia.org/wiki?curid=1983180", "title": "Let It Rain (Tracy Chapman)", "text": "Let It Rain \u00e8 il sesto album di Tracy Chapman, pubblicato nel 2002."}
{"id": "1983182", "revid": "181699", "url": "https://it.wikipedia.org/wiki?curid=1983182", "title": "Heves", "text": ""}
{"id": "1983184", "revid": "287204", "url": "https://it.wikipedia.org/wiki?curid=1983184", "title": "Denzil Douglas", "text": "\u00c8 leader politico del Partito Laburista di Saint Kitts e Nevis dal 1989, ed ha vinto le elezioni generali nel 1995, succedendo a Kennedy Simmonds. Eletto Primo Ministro dal 7 luglio 1995 \u00e8 diventato anche Ministro degli Esteri fino al 2000. Nel 2004 \u00e8 stato rieletto Primo Ministro.\nLaureatosi in medicina presso la Universit\u00e0 delle Indie Orientali, ha due figli, una femmina dottoressa che studia all'Universit\u00e0 di Harvard ed un maschio suo omonimo.\nIl 27 ottobre 2006 \u00e8 stato invitato a scopo benefico alla Carmel Pentecostal Church nel quartiere del Bronx a New York da due nativi della sua patria."}
{"id": "1983185", "revid": "180559", "url": "https://it.wikipedia.org/wiki?curid=1983185", "title": "Istv\u00e1n Gergely", "text": ""}
{"id": "1983187", "revid": "767487", "url": "https://it.wikipedia.org/wiki?curid=1983187", "title": "Where You Live", "text": "Where You Live \u00e8 il settimo album di Tracy Chapman, pubblicato nel 2005."}
{"id": "1983188", "revid": "767487", "url": "https://it.wikipedia.org/wiki?curid=1983188", "title": "From tha Chuuch to da Palace", "text": "From tha Chuuuch to da Palace \u00e8 un brano musicale di Snoop Dogg, presente nel suo sesto album \"Paid tha Cost to Be da Bo$$\", ed estratta come singolo.\nLa canzone \u00e8 stata prodotta, e figura la partecipazione di Pharrell Williams. La canzone contiene elementi ricantati del brano \"Contagious\" di R. Kelly, Ron Isley e Chante Moore. Il testo stesso \u00e8 anche un riferimento a Ron Isley.\nIl video del brano \u00e8 stato diretto da Diane Martel ed include apparizioni cameo di Tony Cox, Tommy Davidson, Lauren London e dei rapper, Soopafly, Goldie Loc, Uncle Junebug, Daz Dillinger e Warren G. Tuttavia nel video non compare affatto Pharrell.\nLa canzone \u00e8 stata utilizzata nella colonna sonora del film \"50 volte il primo bacio\"."}
{"id": "1983189", "revid": "729019", "url": "https://it.wikipedia.org/wiki?curid=1983189", "title": "Stazione di Ikebukuro", "text": "La \u00e8 una stazione ferroviaria di Tokyo, si trova a Ikebukuro nella zona di Toshima ed \u00e8 la seconda stazione della capitale giapponese per numero di passeggeri annui (dopo la stazione di Shinjuku).\nStoria.\nLa stazione fu inaugurata il 1\u00ba aprile 1903 su iniziativa delle ferrovie nazionali. Attualmente \u00e8 raggiunta da diversi operatori ed \u00e8 una delle stazioni principali della Linea Yamanote. La zona in cui la stazione venne costruita inizialmente non era molto popolare, ma in seguito all'apertura delle linee \"T\u014dj\u014d Railway Line\" (attuale linea T\u014dbu T\u014dj\u014d) nel 1914 e della \"Musashino Railway Line\" (attuale linea Seibu Ikebukuro) nel 1915 ha conosciuto un rapido sviluppo.\nStruttura.\nLa stazione ha due entrate: Est e Ovest. Le linee della JR East corrono da Nord a Sud al centro della stazione mentre quelle della Tobu sono nella parte Nord-Ovest e quelle della Seibu nella Sud-Est. Ironicamente, \"Seibu\" (\u897f\u6b66) comincia con il kanji che significa Ovest (\u897f) ma i suoi binari sono situati nella parte a Est, viceversa \"T\u014dbu\" (\u6771\u6b66) comincia con il kanji che significa \"Est\" (\u6771), ma i suoi binari sono situati nella parte a Ovest.\nLe linee Tokyo Metro corrono in senso Est-Ovest.\nStazione JR East.\nLa stazione JR East \u00e8 servita dalle linee Yamanote, Saiky\u014d e Sh\u014dnan-Shinjuku con 8 binari totali. A partire dal 2 marzo 2013 i marciapiedi della linea Yamanote sono protetti da porte di banchina a met\u00e0 altezza.\nStazione T\u014dbu.\nLe Ferrovie T\u014dbu dispongono di una stazione di testa con 5 binari.\nStazione Seibu.\nLe Ferrovie Seibu dispongono di una stazione di testa con 7 binari.\nStazione Tokyo Metro.\nA Ikebukuro si incrociano 3 linee di metropolitana. Le linee Fukutoshin e Y\u016brakuch\u014d si incrociano e possiedono due binari passanti, mentre la linea Marunouchi ha qui il suo capolinea e possiede due binari tronchi.\nNei dintorni della stazione.\nLa zona attorno alla stazione \u00e8 ricca di negozi ed \u00e8 diventata un centro importante di commercio. A Est della stazione si possono trovare grandi magazzini come \"Sunshine City\", \"Parco\", \"Mitsukoshi\" e \"Bic Camera\", dall'altra parte si pu\u00f2 trovare il \"Metropolitan Plaza\"."}
{"id": "1983191", "revid": "48344", "url": "https://it.wikipedia.org/wiki?curid=1983191", "title": "Vimalakirtinirdesasutra", "text": ""}
{"id": "1983193", "revid": "78273", "url": "https://it.wikipedia.org/wiki?curid=1983193", "title": "People Satisfaction", "text": ""}
{"id": "1983200", "revid": "59785", "url": "https://it.wikipedia.org/wiki?curid=1983200", "title": "Polittico Stefaneschi", "text": "Il Polittico Stefaneschi \u00e8 una tempera su tavola (78x89 cm pannello centrale, 168x83 pannelli laterali e 45x83 gli scomparti della predella) di Giotto e aiuti di bottega, realizzata nel 1320 circa; con ogni probabilit\u00e0 era destinato non all'altare maggiore dell'antica basilica di San Pietro in Vaticano, bens\u00ec all\u2019altare dei canonici, ed oggi \u00e8 conservato nella Pinacoteca Vaticana (inv. 40120).\nStoria.\nIl dipinto, pi\u00f9 specificamente un trittico, deve il suo nome al cardinale Jacopo Caetani degli Stefaneschi, che lo commission\u00f2, ed \u00e8 dipinto su entrambi i lati, poich\u00e9 doveva essere visto non solo dai fedeli, ma anche dai canonici quando officiavano nel presbiterio. Nello stesso periodo, sempre su commissione del cardinal Stefaneschi, Giotto esegu\u00ec anche un ciclo di affreschi perduto nella tribuna dell'abside di San Pietro.\nDella commissione del trittico resta una precisa traccia documentaria scoperta nel 1603 all'interno del \"Liber benefactorum\" della basilica vaticana, dove alla data di morte del cardinale \u00e8 ricordato come egli avesse donato la tavola dipinta da Giotto pagandola 800 fiorini, una cifra altissima. Nel Seicento sarebbe stata visibili anche la data 1320 sulla cornice originaria, una data sicuramente coerente nel percorso stilistico dell'artista. La presenza di Celestino V nella scena di \"San Pietro in trono\" offre comunque un prezioso termine \"post quem\": il papa era stato infatti canonizzato solo nel 1313.\nL'opera \u00e8 citata da Ghiberti e da Vasari ed ha una vasta letteratura critica alle spalle. Nonostante la documentazione, non \u00e8 affatto scontato che l'opera sia interamente autografa poich\u00e9 all'epoca il maestro, al culmine della fama, riceveva numerosissime commissioni alle quali attendeva talvolta accelerando i tempi grazie all'uso di aiuti.\nDescrizione e stile.\nLa scelta delle scene verte essenzialmente su san Pietro, titolare della basilica, e san Paolo, l'altro apostolo le cui reliquie si trovano a Roma, simboli della Chiesa cattolica romana stessa; ad essi venivano ad aggiungersi il Cristo, ovviamente, e gli altri apostoli maggiori. Non \u00e8 assolutamente sicuro quale fosse il recto e quale il verso, ma le ipotesi pi\u00f9 accreditate indicano il lato col \"Cristo in trono\" come recto, cio\u00e8 il lato destinato alla visione dei canonici dall'altare, mentre il verso, con il \"san Pietro\", titolare della chiesa, visto dai fedeli nella navata.\nSul recto:\nSul verso:\nNelle cuspidi sono presenti tondi con angeli e santi o profeti.\nIl polittico venne ideato dal maestro, ma dipinto probabilmente principalmente dagli aiuti della sua bottega, ed \u00e8 caratterizzato da una certa aderenza alla tradizione per quanto riguarda le iconografie, probabilmente legata al carattere ufficiale dell'opera. Notevole appare la variet\u00e0 cromatica, a scopo decorativo, ma le figure presentano una minor evidenza plastica rispetto ad altre opere di Giotto; l'importanza del luogo a cui era destinato imponeva l'uso del fondo oro dal quale le figure monumentali si stagliano con grande evidenza. Curatissimo \u00e8 l'impianto decorativo, tanto che ha fatto pensare alla presenza di un aiuto di formazione senese. Pi\u00f9 probabilmente \u00e8 da mettere in relazione innanzitutto con la destinazione del polittico, specchio e celebrazione della potenza e sontuosit\u00e0 della corte pontificia.\nNell'opera le forme sono solide e solenni, dimostrando l'incontro con la scuola di pittura locale e con la statuaria classica, e non mancano alcune citazioni dell'antico, come la Piramide Vaticana nell'episodio della \"Crocifissione di Pietro\" (ripresa peraltro dalla tradizione iconografica, usata gi\u00e0 ad esempio da Cimabue negli affreschi della basilica superiore di Assisi). La ieraticit\u00e0 sacramentale di alcune figure, da alcuni vista come indizio della presenza di collaboratori, venne probabilmente adottata consapevolmente dall'artista, per rispondere alla particolare destinazione dell'opera, dimostrando cos\u00ec la sua versatilit\u00e0."}
{"id": "1983207", "revid": "92723", "url": "https://it.wikipedia.org/wiki?curid=1983207", "title": "Sede titolare di Anglona", "text": "Anglona, Pandosia (in latino: \"Anglonensis\") \u00e8 una sede titolare della Chiesa cattolica.\nStoria.\nSecondo la tradizione, non confermata storicamente, la citt\u00e0 di Anglona sarebbe diventata sede di cattedra vescovile di rito latino prima della citt\u00e0 di Tursi e si attribuirebbe l'istituzione del vescovado a San Pietro o a San Marco, come riporta lo storico Antonio Nigro\nNel 968 \u00e8 menzionata per la prima volta la sede vescovile di Tursi, documentata fino alla fine dell'XI secolo, quando la cattedra venne trasferita nella chiesa di Santa Maria Regina di Anglona, a pochi chilometri dall'antica citt\u00e0 episcopale. Nel 1544 la sede episcopale venne nuovamente trasferita a Tursi da papa Paolo III, che decret\u00f2 anche il nuovo nome della diocesi in \"diocesi di Anglona-Tursi\".\nL'8 settembre 1976, con il decreto \"Ex historicis\" della Congregazione per i Vescovi, la diocesi ha assunto la nuova denominazione di diocesi di Tursi-Lagonegro. Contestualmente Anglona \u00e8 stata inserita nell'elenco delle sedi vescovili titolari della Chiesa cattolica; dal 4 dicembre 2001 l'arcivescovo, titolo personale, titolare \u00e8 Giuseppe Pinto, gi\u00e0 nunzio apostolico."}
{"id": "1983209", "revid": "36426", "url": "https://it.wikipedia.org/wiki?curid=1983209", "title": "Trittico Stefaneschi", "text": ""}
{"id": "1983210", "revid": "180559", "url": "https://it.wikipedia.org/wiki?curid=1983210", "title": "Norbert Madaras", "text": ""}
{"id": "1983214", "revid": "729019", "url": "https://it.wikipedia.org/wiki?curid=1983214", "title": "Linea Y\u016brakuch\u014d", "text": "La , ufficialmente chiamata \"Line No.8 - Yurakucho Line\", \u00e8 una delle linee della metropolitana di Tokyo, gestita dall'operatore Tokyo Metro, a servizio della citt\u00e0 di Tokyo, in Giappone. La linea connette la stazione di Wak\u014dshi situata a Wak\u014d nella prefettura di Saitama con quella di Shin-Kiba localizzata a K\u014dt\u014d, Tokyo. Nei diagrammi ufficiali la linea \u00e8 dipinta con il colore oro e la lettera che rappresenta le stazioni \u00e8 la Y. La linea condivide infrastruttura e stazioni a partire da Kotake-Mukaihara e fino al capolinea di Wak\u014dshi con la linea Fukutoshin.\nStoria.\nLa linea \u00e8 stata aperta nella sua prima sezione il 30 ottobre 1974 fra le stazioni di Ikebukuro e Ginza-itch\u014dme. In seguito l'allargamento \u00e8 andato per fasi:\nNel 1994 fu aperto il quadruplicamento della linea da Kotake-Mukaihara a Ikebukuro, inizialmente conosciuto come \"Nuova Linea Yurakucho\" (Yurakucho-shinsen), assorbito nel 2008 dalla Linea Fukutoshin.\nI servizi diretti sulla linea Seibu Ikebukuro iniziarono nel 1998, l'introduzione dei vetture per sole donne nel 2005 e dei nuovi treni della serie 10000 nel 2006.\nServizi.\nLa linea interscambi nella sua parte nord ai treni con alcune ferrovie private. Una di esse sono le Ferrovie T\u014dbu passanti per la stazione di Wak\u014dshi e l'altra sono le Ferrovie Seibu che offrono l'interscambio a Kotake-Mukaihara nonch\u00e9 una linea di bypass fino a Ikebukuro. Alcuni treni inoltre percorrono il percorso fino a Kotesashi o Hann\u014d.\nSecondo l'ufficio dei trasporti metropolitano di Tokyo, a giugno 2009 la linea Y\u016brakuch\u014d \u00e8 la quinta pi\u00f9 utilizzata di tutta la metropolitana di Tokyo, raggiungendo il 173% della saturazione fra Higashi-Ikebukuro e Gokokuji. In passato, dal 14 giugno 2008 al 6 marzo 2010 sulla linea erano disponibili anche servizi rapidi, in seguito aboliti.\nCuriosit\u00e0.\nData la presenza di numerose strutture delle Forze di Autodifesa Giapponesi (JSDF) e di altri enti governativi lungo la linea, come il Ministero della Difesa a Ichigaya, la sede della Polizia Metropolitana a Sakuradamon, la Dieta Nazionale a Nagatacho e le basi militari a Nerima, Heiwaidai e Wakoshi, nel tempo si \u00e8 fatta strada una leggenda metropolitana, secondo la quale, la Linea Yurakucho fosse costruita (o il suo progetto originale fosse in parte modificato) anche per scopi militari."}
{"id": "1983215", "revid": "599013", "url": "https://it.wikipedia.org/wiki?curid=1983215", "title": "\u00c1d\u00e1m Steinmetz", "text": ""}
{"id": "1983216", "revid": "547034", "url": "https://it.wikipedia.org/wiki?curid=1983216", "title": "Slot (elettronica)", "text": "Uno slot, in elettronica, indica una tipologia di connettore elettrico utilizzato per collegare elettricamente due circuiti stampati semplicemente mediante operazioni di tipo meccanico (dette \"alloggiamento\") rendendoli quindi facilmente collegabili/scollegabili elettricamente senza nessuna operazione di saldatura/dissaldatura elettrica.\nLo slot permette dunque l'alloggiamento meccanico del circuito stampato destinato ad essere inserito nello slot il quale pu\u00f2 anche essere (e spesso lo \u00e8) fissato direttamente sul circuito stampato a cui si collega. Esistono molte tipologie di slot, per schede elettroniche sia interne sia esterne."}
{"id": "1983217", "revid": "47767", "url": "https://it.wikipedia.org/wiki?curid=1983217", "title": "Ljuba", "text": ""}
{"id": "1983218", "revid": "119982", "url": "https://it.wikipedia.org/wiki?curid=1983218", "title": "Toei (trasporti)", "text": ""}
{"id": "1983219", "revid": "438678", "url": "https://it.wikipedia.org/wiki?curid=1983219", "title": "Pieve di Arcola", "text": ""}
{"id": "1983221", "revid": "180559", "url": "https://it.wikipedia.org/wiki?curid=1983221", "title": "Tam\u00e1s Varga", "text": ""}
{"id": "1983228", "revid": "767487", "url": "https://it.wikipedia.org/wiki?curid=1983228", "title": "Alfa Coronae Borealis", "text": "Gemma, detta anche Alphecca (: ), Perla della Corona e Margherita, (/ \u03b1 CrB) \u00e8 una stella binaria a eclisse nella costellazione della Corona Boreale. Con una magnitudine apparente di +2,21 \u00e8 la stella pi\u00f9 luminosa della costellazione.\nIl nome \"Alphecca\" proviene dall'arabo \"al-na\u00b4ir al-fakkah\", che significa \"la (stella) brillante nell'anello rotto\". Gemma non era usato come nome in tempi antichi, probabilmente il riferimento era alla corona floreale, \u00e8 ci\u00f2 sarebbe in accordo con la prima idea che si fece sulla costellazione intera.\nOsservazione.\nGemma ha una declinazione di +26\u00b0N e quindi \u00e8 una stella dell'emisfero boreale, dove diventa circumpolare nei pressi del circolo polare artico. Sebbene dall'emisfero australe la sua osservazione risulti svantaggiata, data la declinazione la stella risulta visibile in tutte le aree popolate della Terra. La magnitudine di +2,21 le consente di essere scorta anche dai piccoli e medi centri urbani senza difficolt\u00e0. Il periodo migliore per la sua osservazione ricade durante la primavera ed estate dell'emisfero nord, mentre dall'emisfero sud la sua osservazione si limita principalmente al tardo autunno ed inizio inverno australi.\nCaratteristiche fisiche.\nSi tratta di una binaria ad eclisse, simile ad Algol; il suo periodo \u00e8 di 17,36 giorni, con una magnitudine apparente che varia fra +2,21 e +2,32, dunque quasi impercettibile.\nLa principale \u00e8 una stella di classe A di sequenza principale con una massa ed un raggio che sono quasi il triplo di quelli solare. Attorno alla stella si \u00e8 scoperto un anello di polveri, probabilmente un disco protoplanetario simile a quello che si osserva attorno a Vega.\nLa componente B invece \u00e8 una stella molto simile al Sole, di tipo spettrale G5 e con una massa del 92% di quella solare. B dista mediamente appena 0,20 U.A. da A, vale a dire circa la met\u00e0 della distanza di Mercurio dal Sole, ed \u00e8 una forte sorgente di raggi X, molto pi\u00f9 forte di quella del Sole, il che implica un forte campo magnetico che la circonda.\nLa stella fa parte dell'Associazione dell'Orsa Maggiore, un gruppo di stelle con un'origine comune che si muovono congiuntamente nello spazio."}
{"id": "1983229", "revid": "729019", "url": "https://it.wikipedia.org/wiki?curid=1983229", "title": "Vladimir Gojkovi\u0107", "text": ""}
{"id": "1983230", "revid": "161273", "url": "https://it.wikipedia.org/wiki?curid=1983230", "title": "2002 RP120", "text": ""}
{"id": "1983232", "revid": "287204", "url": "https://it.wikipedia.org/wiki?curid=1983232", "title": "Campionato europeo femminile di pallacanestro 1999", "text": "Il 27\u00ba campionato europeo di pallacanestro femminile si \u00e8 svolto dal 28 maggio al 6 giugno 1999 in Polonia, tra le citt\u00e0 di Pozna\u0144, Pruszk\u00f3w e Katowice."}
{"id": "1983236", "revid": "36426", "url": "https://it.wikipedia.org/wiki?curid=1983236", "title": "L'annuncio a sant'Anna", "text": ""}
{"id": "1983237", "revid": "838137", "url": "https://it.wikipedia.org/wiki?curid=1983237", "title": "Giuseppe Pinto", "text": "Biografia.\nIl 1\u00ba aprile 1978 \u00e8 ordinato presbitero.\nMinistero episcopale.\nIl 4 dicembre 2001 \u00e8 nominato nunzio apostolico per il Senegal e delegato apostolico in Mauritania, e contestualmente eletto arcivescovo titolare di Anglona da papa Giovanni Paolo II. Il 6 gennaio 2002 riceve l'ordinazione episcopale, nella basilica di San Pietro in Vaticano, per l'imposizione delle mani dello stesso pontefice, coconsacranti gli arcivescovi Leonardo Sandri, all'epoca sostituto alla Segreteria di Stato della Santa Sede, e Robert Sarah, all'epoca segretario della Congregazione per l'evangelizzazione dei popoli.\nIl 5 febbraio 2002 viene nominato nunzio apostolico anche per gli stati di Guinea-Bissau, Capo Verde e Mali.\nIl 6 dicembre 2007 \u00e8 nominato nunzio apostolico in Cile, il 10 maggio 2011 nunzio apostolico nelle Filippine e il 1\u00ba luglio 2017 in Croazia.\nIl 16 aprile 2019 lascia anticipatamente l'incarico. Il 31 luglio 2020 papa Francesco accoglie la sua richiesta di rinuncia all'incarico di nunzio apostolico.\nConoscenza degli abusi in Cile.\nNel 2018 emerge un'e-mail del 2009 scritta a monsignor Pinto dal cardinale Francisco Javier Err\u00e1zuriz Ossa, allora arcivescovo di Santiago del Cile, in cui quest'ultimo racconta una versione diversa rispetto a quella sostenuta sotto giuramento negli anni seguenti; il cardinale riconosce, infatti, di aver ordinato di chiudere la causa contro l'ex sacerdote Fernando Karadima e di aver vietato al procuratore di giustizia dell'arcivescovado di interrogare l'accusato. In seguito alla scoperta del contenuto di tale e-mail il cardinale viene querelato dalle principali vittime di Karadima (Juan Carlos Cruz, Andr\u00e9s Murillo e James Hamilton); dopo la querela, accolta e avviata dall'Ottavo Tribunale di Garanzia di Santiago del Cile, viene accusato di falsa testimonianza, con il capo d'accusa di \u00abautore del crimine di falsa testimonianza, previsto e sanzionato nell'articolo 209 del Codice Penale\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1983238", "revid": "137928", "url": "https://it.wikipedia.org/wiki?curid=1983238", "title": "Random access memory", "text": ""}
{"id": "1983241", "revid": "21079", "url": "https://it.wikipedia.org/wiki?curid=1983241", "title": "Rette iperparallele", "text": ""}
{"id": "1983242", "revid": "466539", "url": "https://it.wikipedia.org/wiki?curid=1983242", "title": "I Believe I Can Fly", "text": "I Believe I Can Fly \u00e8 una canzone del 1996, scritta, prodotta ed interpretata dal cantante R&amp;B R. Kelly. Composta per la colonna sonora del film \"Space Jam\", la canzone \u00e8 stata successivamente inserita nell'album \"R.\" del 1998.\nIl brano \u00e8 considerato essere il maggior successo del cantante, nonch\u00e9 come uno dei migliori singoli degli anni '90 dalla critica.\nDescrizione.\nIl brano fu un enorme successo internazionale, ed \u00e8 rimasto sicuramente il pi\u00f9 celebre del cantante. Il singolo riusc\u00ec ad arrivare fino alla seconda posizione della \"Billboard Hot 100\", alla prima della \"R&amp;B Singles chart\", ed alla prima della classifica dei singoli inglese. Inoltre \"I Believe I Can Fly\" vinse 3 Grammy Awards, ed \u00e8 stata classificata alla posizione #406 della Lista delle migliori 500 canzoni secondo Rolling Stone.\nNegli anni successivi il brano \u00e8 stato oggetto di cover da parte di Yolanda Adams, Me First and the Gimme Gimmes, Luca Jurman, Ruth Brown, Scialpi, James Ingram, e Bianca Ryan. Jim Carrey la canta in playback nel film \"Dick &amp; Jane - Operazione furto\" del 2005 ed \u00e8 cantata da uno dei due opossum nel film d'animazione Blue Sky Studios, \"L'era glaciale 2 - Il disgelo\".\nLa canzone inoltre \u00e8 stata utilizzata come sveglia del decimo giorno per l'equipaggio della missione spaziale STS-122.\nVideo musicale.\nIl video inizia mostrando un bambino che gioca nel cortile della sua casa con il suo pallone. Dopo si vede un campo di grano e poi il cantante R. Kelly che canta in un campo pieno d'erba, in un campo di grano, in un campo pieno di alberi e infine in una palestra insieme al coro con al centro del parquet il logo del film \"Space Jam\". Durante il video si vedono sullo sfondo nei campi e nella palestra, dei maxischermi con delle scene del film."}
{"id": "1983251", "revid": "767487", "url": "https://it.wikipedia.org/wiki?curid=1983251", "title": "Hentie's Bay", "text": "Hentie's Bay (in afrikaans Hentiesbaai, in tedesco Hentiesbucht) \u00e8 una cittadina della Namibia nordoccidentale, nella regione di Erongo, sulla costa dell'Oceano Atlantico. Si trova all'inizio del tratto di costa che viene indicato col nome di Skeleton Coast, a met\u00e0 strada fra la citt\u00e0 di Swakopmund (a sud) e la riserva naturale di Cape Cross (a nord). \u00c8 principalmente una localit\u00e0 di villeggiatura per i namibiani e sudafricani, particolarmente rinomata per le spiagge incontaminate e come paradiso della pesca sportiva. Poich\u00e9 \u00e8 anche uno dei pochi insediamenti di dimensioni significative in una zona altrimenti quasi disabitata, molti itinerari turistici che attraversano la Skeleton Coast fanno tappa a Henties Bay per rifornimento o pernottamento.\nStoria.\nNel 1929, un cacciatore tedesco di nome Hentie van der Merwe giunse nella localit\u00e0 oggi nota come Henties Bay durante una battuta di caccia grossa. Egli fu colpito dalla bellezza del paesaggio, e pochi mesi dopo torn\u00f2 sul luogo e si costru\u00ec una baracca in cui trascorrere le vacanze estive. Negli anni successivi altri suoi conoscenti e amici lo imitarono, e il luogo divenne noto come \"la baia di Hentie\" (da cui il nome odierno). A partire dal 1951, l'amministrazione coloniale dell'Africa del Sudovest regolament\u00f2 l'edificazione nella zona, e iniziarono a sorgere le prime case in muratura. Lo sviluppo della cittadina ebbe un ulteriore impulso negli anni sessanta, in seguito alla scoperta di una miniera di diamanti a sud dell'insediamento. Parte delle abitazioni oggi presenti a Henties Bay, e utilizzate come residenze di villeggiatura, furono originariamente edificate come dormitori per i minatori."}
{"id": "1983252", "revid": "1573940", "url": "https://it.wikipedia.org/wiki?curid=1983252", "title": "Predrag Joki\u0107", "text": ""}
{"id": "1983253", "revid": "729019", "url": "https://it.wikipedia.org/wiki?curid=1983253", "title": "Metropolitana di Tokyo", "text": "La Metropolitana di Tokyo \u00e8 la rete metropolitana che serve la citt\u00e0 di Tokyo. Essa \u00e8 gestita da due aziende separate: la societ\u00e0 Tokyo Metro e l'Ufficio Metropolitano dei Trasporti di Tokyo, comunemente noto come \"Toei\".\nAd oggi, la metropolitana di Tokyo \u00e8 composta di 13 linee (9 della Tokyo Metro e 4 della Toei) per un totale di 274 stazioni. T\u014dky\u014d Metro e Toei trasportano ogni giorno oltre 8 milioni di passeggeri. Sebbene sia classificata come il primo sistema al mondo in termini di passeggeri trasportati, la metropolitana di Tokyo in senso stretto rappresenta solo una piccola parte di tutti gli spostamenti della Grande Tokyo, che si attestano a circa 40 milioni di transiti al giorno.\nOltre alle 13 linee \"propriamente\" metropolitane, a Tokyo, e nei dintorni, vi sono moltissime altre ferrovie che offrono servizi equivalenti e assimilabili ad una metropolitana (come le linee della JR East, tra le quali l'importantissima Linea Yamanote; le numerose ferrovie private come la Tokyu Corporation o le ferrovie minori come la Linea Rinkai o la Ferrovia Rapida di Saitama).\nRete e linee.\nLa Metropolitana di Tokyo \u00e8 gestita da due operatori principali:\nGestione della rete.\nSia le linee Tokyo Metro che Toei sono profondamente integrate, con un sistema di colori, codici e numeri. Tuttavia l'amministrazione dell'enorme rete ha alcune ramificazioni:\nServizi diretti.\nCome \u00e8 prassi e caratteristica per le metropolitane giapponesi, la maggioranza delle linee della Metropolitana di Tokyo operano diversi servizi diretti (il treno della metropolitana prolunga il suo viaggio sulle linee ferroviarie, e viceversa, un treno \"ferroviario\" prosegue il suo percorso sulla metropolitana) con la JR East, le ferrovie private e le \"Ferrovie Rapide\" (delle particolari linee ferroviarie suburbane costruite apposta per permettere servizi diretti con la metropolitana), permettendo di raggiungere il centro direttamente dai quartieri di periferia, e viceversa."}
{"id": "1983255", "revid": "767487", "url": "https://it.wikipedia.org/wiki?curid=1983255", "title": "Antunovac", "text": " Antunovac \u00e8 un comune della Croazia di 3.559 abitanti della Regione di Osijek e della Baranja."}
{"id": "1983258", "revid": "121837", "url": "https://it.wikipedia.org/wiki?curid=1983258", "title": "Sesamoidi", "text": ""}
{"id": "1983259", "revid": "400694", "url": "https://it.wikipedia.org/wiki?curid=1983259", "title": "Bilje", "text": " Bilje \u00e8 un comune della Croazia di 5.480 abitanti della Regione di Osijek e della Baranja."}
{"id": "1983260", "revid": "767487", "url": "https://it.wikipedia.org/wiki?curid=1983260", "title": "Bizovac", "text": " Bizovac \u00e8 un comune della Croazia di 4.979 abitanti della Regione di Osijek e della Baranja."}
{"id": "1983262", "revid": "47767", "url": "https://it.wikipedia.org/wiki?curid=1983262", "title": "Torta di riso", "text": ""}
{"id": "1983264", "revid": "599013", "url": "https://it.wikipedia.org/wiki?curid=1983264", "title": "Slobodan Niki\u0107", "text": ""}
{"id": "1983265", "revid": "110157", "url": "https://it.wikipedia.org/wiki?curid=1983265", "title": "\u010ceminac", "text": " \u010ceminac \u00e8 un comune della Croazia di 2.856 abitanti della Regione di Osijek e della Baranja."}
{"id": "1983266", "revid": "1305772", "url": "https://it.wikipedia.org/wiki?curid=1983266", "title": "Black Sunday", "text": ""}
{"id": "1983267", "revid": "767487", "url": "https://it.wikipedia.org/wiki?curid=1983267", "title": "\u010cepin", "text": " \u010cepin \u00e8 un comune della Croazia di 12.901 abitanti della Regione di Osijek e della Baranja."}
{"id": "1983268", "revid": "18985614", "url": "https://it.wikipedia.org/wiki?curid=1983268", "title": "Socket (hardware)", "text": ""}
{"id": "1983269", "revid": "486946", "url": "https://it.wikipedia.org/wiki?curid=1983269", "title": "Kair ed-Din", "text": ""}
{"id": "1983270", "revid": "729019", "url": "https://it.wikipedia.org/wiki?curid=1983270", "title": "Gaio Fufio Gemino", "text": "Biografia.\nPersonaggio di spicco della colonia di \"Urbs Salvia\" durante i primi decenni dell'era volgare, ha percorso una carriera di cui conosciamo le singole tappe grazie al frammento di un'epigrafe rinvenuta nel 1955 durante l'ultimazione degli scavi presso il teatro patrocinato da Fufio Gemino stesso ed eretto nel 23. La definitiva consacrazione l'ebbe con il consolato ottenuto nel 29. Nel 31 fu per\u00f2 condannato per lesa maest\u00e0 a causa di orazioni sgradite all'Imperatore Tiberio e si diede la morte insieme alla moglie.\nNell'epigrafe Fufio Gemino viene definito anche \"pater coloniae\" e \"praetor\" ponendo in forte dubbio quelle che erano state le convinzioni degli studiosi in merito alla fondazione di Urbs Salvia.\nLa buona stella sotto cui viaggiava Fufio Gemino non era per\u00f2 dovuta alle sue sole capacit\u00e0: la sua famiglia era infatti balzata agli allori grazie a suo padre (suo omonimo) che, legatus in \"Illyricum\" durante la guerra civile che vedeva contrapposti Marco Antonio e la regina Cleopatra da una parte e Ottaviano dall'altra, si schier\u00f2 dalla parte di quest'ultimo proteggendo il lato sinistro della sua flotta nello scontro campale nelle acque al largo di Azio nel 31 a.C. L'esito della guerra avrebbe condotto con la \"pax augustea\" alla fine delle guerre civili: in questo il futuro \"princeps\" non dimentic\u00f2 chi gli era stato fedele. Pertanto da questo momento ad Urbs Salvia cominci\u00f2 probabilmente, anche grazie all'assegnazione delle terre ai veterani di Azio, un periodo di splendore e di nuova monumentalizzazione, primo fra tutti il tempio-criptoportico dedicato al culto imperiale come mostrano tra l'altro le scene relative alla deposizione delle armi nel ciclo degli affreschi in III stile pompeiano ancora visibili sulle pareti del criptoportico."}
{"id": "1983271", "revid": "110157", "url": "https://it.wikipedia.org/wiki?curid=1983271", "title": "Darda", "text": " Darda \u00e8 un comune della Croazia di 7.062 abitanti della Regione di Osijek e della Baranja.\nSport.\nIn citt\u00e0 ha sede la squadra di basket K.K. Darda protagonista nel massimo campionato nazionale."}
{"id": "1983273", "revid": "599013", "url": "https://it.wikipedia.org/wiki?curid=1983273", "title": "Denis \u0160efik", "text": ""}
{"id": "1983279", "revid": "599013", "url": "https://it.wikipedia.org/wiki?curid=1983279", "title": "Vanja Udovi\u010di\u0107", "text": ""}
{"id": "1983281", "revid": "729019", "url": "https://it.wikipedia.org/wiki?curid=1983281", "title": "Born into the 90's", "text": "Born into the 90's \u00e8 l'album di debutto del cantante R&amp;B R. Kelly, all'epoca membro del gruppo Public Announcement. Pubblicato nel 1992, l'album fu un successo immediato, grazie ai singoli \"She's Got That Vibe\", \"Dedicated,\" \"Honey Love\" e \"Slow Dance (Hey Mr. DJ)\"."}
{"id": "1983284", "revid": "649830", "url": "https://it.wikipedia.org/wiki?curid=1983284", "title": "Sistotremataceae", "text": ""}
{"id": "1983285", "revid": "287204", "url": "https://it.wikipedia.org/wiki?curid=1983285", "title": "Karma (Marvel Comics)", "text": "Karma il cui vero nome \u00e8 Xi'an \"Shan\" Coy Manh, \u00e8 un personaggio dei fumetti, creato da Chris Claremont (testi) e Frank Miller (disegni), pubblicata dalla Marvel Comics. La sua prima apparizione avviene in \"Marvel Team-Up\" (prima serie) n. 100 (dicembre 1980).\n\u00c8 una giovane mutante, di origine vietnamita che fa parte dell'Universo Marvel. Ha fatto parte del primo gruppo dei Nuovi Mutanti. Karma \u00e8 anche uno dei primi personaggi lesbici ad apparire in un fumetto mainstream.\nBiografia del personaggio.\nXi'an Coy Manh \u00e8 la figlia di un colonnello dell'esercito vietnamita . Xi'an e suo fratello gemello, Tran Coy Manh , erano mutanti , con il potere di impossessarsi mentalmente delle menti degli altri. Quando era ancora un bambino, Xi'an vide un soldato nemico minacciare Tran. Non rendendosi conto di avere un potere sovrumano, agendo in modo impulsivo, ha preso possesso della mente del soldato e gli ha impedito di uccidere ilo fratello. Mentre Tran prova grande gioia nell'uso del suo potere risvegliato, Xi'an era spaventata dalla sua abilit\u00e0. Cosi mantenne segreto i loro poteri, ma Tran lo disse allo zio, Nguyen Ngoc Coy , un generale dell'esercito vietnamita. Il generale Coy in seguito fece in modo che la famiglia di Xi'an lasciasse il Vietnam, che ora era interamente sotto un governo comunista, ma solo Tran fu inviato all'estero. Alla fine, il resto della famiglia lasci\u00f2 il Vietnam su una piccola barca affollata. Il padre di Xi'an \u00e8 stato assassinato attaccando i pirati, che hanno aggredito le donne; sua madre mor\u00ec il giorno in cui i sopravvissuti furono salvati dalla Marina degli Stati Uniti. Il generale Coy era diventato un criminale potente negli Stati Uniti (sebbene fosse pubblicamente noto come un uomo d'affari) e Tran stava usando i suoi poteri al servizio di suo zio. Quando Coy ha chiesto a Xi'an di usare i suoi poteri al suo servizio, ha rifiutato. Poco dopo, Xi'an, che ora si chiamava Karma quando usava i suoi poteri, fu raccomandata da Reed Richards e accett\u00f2 l'invito del professor Charles Xavier ad iscriversi alla sua scuola per imparare a usare meglio i suoi poteri mutanti. Cos\u00ec, \u00e8 diventata il primo leader della nuova squadra di giovani mutanti sovrumani che stava addestrando, i Nuovi Mutanti . Sebbene la squadra sia stata originariamente creata perch\u00e9 il Professore era posseduto dall'uovo della Brood Queen dentro di lui per futuri embrioni, rimasero insieme. Avendo bisogno di sostenere i suoi due fratelli, il professor Xavier le assegn\u00f2 anche la posizione di segretaria presso la Xavier's School for Gifted Youngsters. Si pensava che Karma fosse scomparso o morto per un breve periodo, [4] ma era caduto sotto il controllo del Re delle Ombre . Shadow King possedeva il corpo di Shan e us\u00f2 i suoi poteri e quelli di Karma per creare un impero criminale. Shadow King assecondava i suoi appetiti eccessivi, facendo diventare il Karma incredibilmente obeso. Dopo aver preso il controllo dei Gladiatori , Empath girato Sunspot e Magma verso Shan, dove sono stati costretti a combattere per l'intrattenimento. Dopo aver appreso che la loro ex compagna di squadra era effettivamente viva, i Nuovi Mutanti decisero di salvarla. Dopo aver rintracciato Karma a Madripoor , poi al Cairo , i Nuovi Mutanti furono raggiunti da Storme tutti erano posseduti da Karma, tranne Mirage, Warlock e Magik . Dopo che Mirage \u00e8 stato posseduto, Magik e Warlock hanno rilasciato Karma dal Re delle Ombre e Karma ha combattuto una battaglia psichica, che ha vinto, costringendo il Re delle Ombre a fuggire di nuovo sul Piano Astrale. Pi\u00f9 tardi, Amora l'Incantatrice rap\u00ec i Nuovi Mutanti ad Asgard . Durante il tentativo di fuga, Magik ha usato i suoi dischi di teletrasporto, ma la magia dell'Incantatrice ha influenzato la destinazione e i Nuovi Mutanti sono stati separati nel tempo e nello spazio. Karma si \u00e8 ritrovata bloccata nei mesi passati del deserto, dove ha incontrato una giovane ragazza che ha protetto. Attraversando il deserto spietato per mesi, Karma riusc\u00ec a perdere il peso che aveva guadagnato sotto l'influenza del Re delle Ombre e divenne piuttosto formidabile nell'uso del suo potere. Dopo la loro avventura ad Asgard, i Nuovi Mutanti si trovarono sotto la guida di un nuovo insegnante, Magneto , e Xi'an torn\u00f2 alla sua posizione di segretaria di scuola. Pi\u00f9 tardi, mentre guardavano i Wildways, Leong e Nga furono catturati da Spiral e Mojo , maturati negli adulti, Template e controllati mentalmente da Psylocke per unirsi a un nuovo spettacolo, il Bratpack . Dopo una breve battaglia con i Nuovi Mutanti, Psylocke fu liberata dal suo controllo mentale e liber\u00f2 anche gli altri. \nKarma da adulta si \u00e8 tinta i capelli di rosa e ha fatto un po' 'di piercing. Ha incontrato la maggior parte dei suoi ex compagni di squadra dei Nuovi Mutanti che ora erano membri della X-Force al festival Burning Man. Mentre studiava e lavorava all'Universit\u00e0 di Chicago come bibliotecaria, Xi'an ha incrociato la strada con Shadowcat e l'ha aiutata a combattere le minacce di Purity e Sentinel . Poco dopo la laurea di Karma, Moonstar \u00e8 arrivato nel tentativo di reclutare David Alleyne per lo Xavier Institute . Xi'an ha presentato i due e si \u00e8 diretta verso la relativa sicurezza dell'Istituto insieme ai suoi fratelli. \u00c8 stato anche in questo periodo che Karma ha confermato il suo lesbismo a Dani e ha confessato un'attrazione incontrollata per Kitty Pryde. Alla scuola, Karma si riun\u00ec brevemente con i Nuovi Mutanti originali per combattere Donald Pierce. Xi'an aveva molte responsabilit\u00e0 presso l'Istituto. Era la bibliotecaria della scuola, l'insegnante di francese e la consulente per gli studenti troppo giovani per essere assegnati a una squadra. Con Northstar creduta morta e Wolfsbane che lasciava l'Istituto dopo che la sua relazione con uno studente era stata smascherata, Karma stava anche supervisionando le loro squadre.\nPoteri ed Abilit\u00e0.\nKarma \u00e8 un mutante con poteri telepatici e psionici che si occupano di possesso, scansione mentale e telepatia limitata. I suoi poteri includono:"}
{"id": "1983287", "revid": "122848715", "url": "https://it.wikipedia.org/wiki?curid=1983287", "title": "12 Play", "text": "12 Play \u00e8 il secondo album del cantante R&amp;B R. Kelly, pubblicato per la Jive Records nel 1993. \"Bump N' Grind\", uno dei singoli estratti da \"12 Play\", rappresenta il primo singolo al numero 1 della classifica statunitense per il cantante di Chicago."}
{"id": "1983291", "revid": "731511", "url": "https://it.wikipedia.org/wiki?curid=1983291", "title": "Michail Ignat'ev", "text": "Su pista \u00e8 stato oro olimpico nella corsa a punti ad Atene 2004 e bronzo olimpico nell'americana a Pechino 2008, mentre su strada tra gli Under-23 ha vinto l'oro mondiale a Madrid 2005 nella cronometro e l'argento mondiale sia a Salisburgo 2006 che a Stoccarda 2007 sempre a cronometro.\nCarriera.\nIgnat'ev ha iniziato la carriera ciclistica con la Lokomotiv. Nel 2002 e nel 2003 \u00e8 stato campione del mondo juniores, mentre nel 2004 vinse ad Atene la medaglia d'oro nella corsa a punti dei Giochi della XXVIII Olimpiade. Nel 2005 conquist\u00f2 a Madrid il titolo di campione del mondo su strada Under-23 vincendo la gara a cronometro maschile.\n\u00c8 professionista dal 2006, anno in cui firm\u00f2 un contratto con la squadra ciclistica Tinkoff Restaurants. Il team gareggiava principalmente in Russia, ma Ignat'ev fu protagonista di buone prestazioni anche in alcune corse in Spagna a met\u00e0 stagione, senza contare il secondo posto nel campionato del mondo su strada Under-23 a Salisburgo.\nNel 2007, dopo la trasformazione della Tinkoff Restaurants in Tinkoff Credit Systems, Ignat'ev si trasfer\u00ec a Marina di Massa, dove tuttora risiede. Sempre in quell'anno, oltre a vincere alcune tappe di varie competizioni ciclistiche ed il Trofeo Laigueglia, giunse nuovamente secondo nel campionato del mondo su strada Under-23 a Stoccarda e terzo in quello su pista a Palma di Maiorca.\nNel 2008 partecip\u00f2 ai Giochi della XXIX Olimpiade a Pechino, vincendo la medaglia di bronzo nell'americana, in coppia con Aleksej Markov. L'anno dopo, in seguito allo scioglimento della Tinkoff Credit Systems, pass\u00f2 al Team Katusha, mentre durante il 2010 trov\u00f2 la vittoria nella sesta tappa della Tirreno-Adriatico, al termine di una lunga fuga e beffando Stefano Garzelli ed il campione del mondo Cadel Evans."}
{"id": "1983293", "revid": "56588", "url": "https://it.wikipedia.org/wiki?curid=1983293", "title": "Pamfilia", "text": ""}
{"id": "1983294", "revid": "104458", "url": "https://it.wikipedia.org/wiki?curid=1983294", "title": "Campionati mondiali juniores di sci alpino 2007", "text": "I Campionati mondiali juniores di sci alpino 2007 si sono svolti in Austria, ad Altenmarkt-Zauchensee e Flachau, dal 6 all'11 marzo. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili. A contendersi i titoli di campioni mondiali juniores sono stati i ragazzi e le ragazze nati tra il 1987 e il 1991.\nRisultati.\nUomini.\nDiscesa libera.\nData: 6 marzo\nLocalit\u00e0: Altenmarkt-Zauchensee\nOre: 9.00 (UTC+1)\nPartenza: 2\u00a0096\u00a0m\u00a0s.l.m.\nArrivo: 1\u00a0380\u00a0m\u00a0s.l.m.\nLunghezza: 2\u00a0680\u00a0m\nDislivello: 716\u00a0m\nPorte: 43\nTracciatore:\nSupergigante.\nData: 8 marzo\nLocalit\u00e0: Altenmarkt-Zauchensee\nOre: 9.00 (UTC+1)\nPartenza: 1\u00a0903\u00a0m\u00a0s.l.m.\nArrivo: 1\u00a0380\u00a0m\u00a0s.l.m.\nLunghezza: 1\u00a0900\u00a0m\nDislivello: 523\u00a0m\nPorte: 34\nTracciatore:\nSlalom gigante.\nData: 9 marzo\nLocalit\u00e0: Flachau\n1\u00aa manche:\nOre: 9.00 (UTC+1)\nPartenza: 1\u00a0320\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 360\u00a0m\nPorte: 41\nTracciatore:\n2\u00aa manche:\nOre: 12.00 (UTC+1)\nPartenza: 1\u00a0320\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 360\u00a0m\nPorte: 41\nTracciatore:\nSlalom speciale.\nData: 10 marzo\nLocalit\u00e0: Flachau\n1\u00aa manche:\nOre: 8.30 (UTC+1)\nPartenza: 1\u00a0160\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 200\u00a0m\nPorte: 66\nTracciatore:\n2\u00aa manche:\nOre: 12.00 (UTC+1)\nPartenza: 1\u00a0160\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 200\u00a0m\nPorte: 62\nTracciatore:\nCombinata.\nData: 6-10 marzo\nLocalit\u00e0: Altenmarkt-Zauchensee, Flachau\nClassifica stilata attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 7 marzo\nLocalit\u00e0: Altenmarkt-Zauchensee\nOre: 9.30 (UTC+1)\nPartenza: 2\u00a0096\u00a0m\u00a0s.l.m.\nArrivo: 1\u00a0380\u00a0m\u00a0s.l.m.\nLunghezza: 2\u00a0680\u00a0m\nDislivello: 716\u00a0m\nPorte: 43\nTracciatore:\nSupergigante.\nData: 8 marzo\nLocalit\u00e0: Altenmarkt-Zauchensee\nOre: 9.00 (UTC+1)\nPartenza: 1\u00a0903\u00a0m\u00a0s.l.m.\nArrivo: 1\u00a0380\u00a0m\u00a0s.l.m.\nLunghezza: 1\u00a0900\u00a0m\nDislivello: 523\u00a0m\nPorte: 37\nTracciatore:\nSlalom gigante.\nData: 8 marzo\nLocalit\u00e0: Flachau\n1\u00aa manche:\nOre: 8.30 (UTC+1)\nPartenza: 1\u00a0320\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 360\u00a0m\nPorte: 44\nTracciatore:\n2\u00aa manche:\nOre: 11.30 (UTC+1)\nPartenza: 1\u00a0320\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 360\u00a0m\nPorte: 41\nTracciatore:\nSlalom speciale.\nData: 11 marzo\nLocalit\u00e0: Flachau\n1\u00aa manche:\nOre: 8.45 (UTC+1)\nPartenza: 1\u00a0160\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 200\u00a0m\nPorte: 46\nTracciatore:\n2\u00aa manche:\nOre: 11.00 (UTC+1)\nPartenza: 1\u00a0160\u00a0m\u00a0s.l.m.\nArrivo: 960\u00a0m\u00a0s.l.m.\nDislivello: 200\u00a0m\nPorte: 67\nTracciatore:\nCombinata.\nData: 7-11 marzo\nLocalit\u00e0: Altenmarkt-Zauchensee, Flachau\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1983297", "revid": "767487", "url": "https://it.wikipedia.org/wiki?curid=1983297", "title": "R. Kelly (album)", "text": "R. Kelly \u00e8 il terzo album del cantante R&amp;B R. Kelly, pubblicato per la Jive Records nel 1995."}
{"id": "1983298", "revid": "729019", "url": "https://it.wikipedia.org/wiki?curid=1983298", "title": "Stazione di Shinjuku", "text": "La \u00e8 una stazione ferroviaria di Tokyo, si trova a Shinjuku ed iscritta al Guinness dei primati per essere la prima stazione al mondo per numero di passeggeri annui (con una media di circa 3,64 milioni di passeggeri al giorno), inoltre \u00e8 la seconda stazione al mondo per area dopo la Stazione di Nagoya, con oltre 200 uscite. La stazione \u00e8 dotata di 35 binari, ma se si includono anche le stazioni connesse si arriva a un totale di 52.\nStoria.\nLa stazione venne aperta nel 1885 come fermata sulla linea Akabane - Shinagawa (ora parte della linea Yamanote) delle Ferrovie Nazionali Giapponesi. Inizialmente poco utilizzata, man mano che le linee Ch\u016b\u014d, Kei\u014d e Odaky\u016b vennero inaugurate la stazione inizi\u00f2 a diventare molto utilizzata. Nel 1959 arriv\u00f2 anche la metropolitana. \nNel 1968 un corteo di 290.000 persone protest\u00f2 contro la guerra nei pressi della stazione causando il blocco dei treni. \nIl 5 maggio 1995 la setta religiosa Aum Shinriky\u014d tent\u00f2 un nuovo attentato dopo circa un mese di quello che uccise 12 persone nella metropolitana di Tokyo.\nProgetti legati allo Shinkansen.\nCi sono stati diversi progetti che puntavano a collegare Shinjuku con le reti Shinkansen, fra cui quello del 1973 che la vedeva come stazione di termine per il J\u014detsu Shinkansen. Di fatto nei sotterranei dello scalo si trova una camera libera per una futura estensione della linea da \u014cmiya a Shinjuku.\nStruttura e linee.\nJR East.\nLa stazione \u00e8 in una posizione centrale e servita da diversi servizi. \u00c8 costituita da 7 marciapiedi a isola al livello del terreno con 14 binari lungo un asse nord-sud, collegati da due mezzanini sopraelevati e due sotterranei. La maggior parte dei treni che transitano qui offrono servizi urbani, ma sono presenti anche treni a lunga percorrenza, come i servizi espressi per K\u014dfu e Matsumoto sulla linea principale Ch\u016b\u014d, il Narita Express per l'Aeroporto Internazionale Narita e i treni in prosecuzione sulle ferrovie T\u014dbu verso Nikk\u014d e Kinugawa Onsen. La sezione JR \u00e8 utilizzata da circa 1,5 milioni di passeggeri ogni giorno. Di seguito, le linee passanti:\nMelodie di partenza.\nA partire dal 1989 la JR East ha affidato alla Yamaha, azienda nota per gli strumenti musicali, la realizzazione di melodie facilmente distinguibili da utilizzare su ciascuna linea ferroviaria per avvisare i passeggeri dell'arrivo di un treno. In base a uno studio e a una serie di sondaggi effettuati fra i passeggeri, si \u00e8 notato che il classico trillo di campana persistente normalmente utilizzato all'arrivo di un treno infastidiva la maggior parte della gente, vista anche l'elevata quantit\u00e0 di tempo passata dai giapponesi negli spostamenti ferroviari, e cos\u00ec sperimentalmente si decise di utilizzare al suo posto una serie di melodie leggere e morbide, come quelle prodotte dal pianoforte, l'arpa e il marimba, o ancora suoni di campanellini o canti di uccelli.\nGrazie all'elevata popolarit\u00e0 subito riscossa dalle nuove melodie di partenza, queste vennero un po' alla volta introdotte alle altre stazioni JR, e negli ultimi anni anche le diverse ferrovie private di tutto il Giappone le stanno un po' alla volta adottando.\nMelodie attuali\nFerrovie Odaky\u016b.\nLa stazione di testa delle Ferrovie Odaky\u016b \u00e8 parallela ai binari JR sul lato occidentale ed \u00e8 utilizzata da circa 490.000 passeggeri ogni giorno. La linea Odawara \u00e8 un importante asse di collegamento che esce da Tokyo verso sud-ovest passando per i sobborghi residenziali e fino alla citt\u00e0 costiera di Odawara, dopo essere passata per le montagne di Hakone. I dieci binari si trovano su due livelli sotto i grandi magazzini Odakyu; 6 marciapiedi per i servizi espressi (3 binari) al piano terra e quattro marciapiedi (due binari) al livello sottostante. Ogni binario \u00e8 servito da un marciapiede per parte, al fine di separare i flussi dei passeggeri che scendono dai treni e quelli che vi salgono a loro volta. A settembre 2012 sono state installate porte di banchina ai binari 4 e 5.\n Linea Odaky\u016b Odawara\nFerrovie Kei\u014d.\nIl terminal delle Ferrovie Kei\u014d si trova a ovest della linea Odakyu, due piani sotto i grandi magazzini Keio. Consiste di tre marciapiedi lungo l'asse nord-sud. Ogni giorno questa sezione \u00e8 utilizzata da circa 720.000 passeggeri, e ci\u00f2 la rende una delle pi\u00f9 utilizzate ferrovie private (non JR) del Giappone. La linea principale collega Shinjuku alla citt\u00e0 di Hachi\u014dji a ovest.\n Linea Kei\u014d\n Nuova linea Kei\u014d\nFerrovie Seibu.\nSebbene faccia parte di un edificio separato, la stazione di Seibu-Shinjuku \u00e8 direttamente interconnessa da alcuni passaggi sotterranei all'enorme hub di Shinjuku. Da qui \u00e8 possibile prendere i treni della linea Seibu Shinjuku delle Ferrovie Seibu che collega la citt\u00e0 di Tokyo con alcuni suoi sobborghi nella parte nord-occidentale. Un altro grande hub delle ferrovie Seibu \u00e8 la stazione di Ikebukuro.\n Linea Seibu Shinjuku\nMetropolitana.\nLa linea Marunouchi della Tokyo Metro \u00e8 situata sottoterra lungo l'asse est-ovest a nord dei terminali JR e Odaky\u016b, sotto il centro commerciale sotterraneo Metro Promende.\nLa linea Toei Shinjuku condivide alcuni binari con la Nuova linea Kei\u014d situati 5 piani sottoterra lungo l'asse est-ovest, sotto la strada K\u014dsh\u016b Kaid\u014d. Il mezzanino \u00e8 gestito dalle Ferrovie Kei\u014d, ma si trova in una posizione separata. Ancora pi\u00f9 a sud e in una posizione pi\u00f9 profonda si trovano i binari della linea Toei Oedo.\nBinari.\nLinea Marunouchi\nLinea \u014cedo\nLinea Shinjuku\nNei media.\nNel film Baraka alcune impressionanti riprese mostrano l'entit\u00e0 della folla che da qui passa ogni giorno.\nNel manga e anime City Hunter il protagonista bazzica spesso la stazione.\nLa stazione \u00e8 stata teatro di riprese per alcuni film sulla Yakuza."}
{"id": "1983301", "revid": "1543377", "url": "https://it.wikipedia.org/wiki?curid=1983301", "title": "Gioved\u00ec mi ucciderai", "text": "Gioved\u00ec mi ucciderai (\"Fletch\") \u00e8 un romanzo giallo del 1974 di Gregory Mcdonald, il primo di una serie di 11 titoli con protagonista Irwin Maurice Fletcher.\n\u00c8 stato pubblicato per la prima volta in Italia nel 1976 nella collana \"Il Giallo Mondadori\" con il numero 1417.\nTrama.\nNel primo romanzo, Fletch lavora come reporter. Nel corso della serie comunque egli acquisisce un discreto patrimonio e diventa un giramondo, lavorando sulla biografia di un artista di fiction Edgar Arthur Tharp Jr.\nFletch tende ad imbattersi in casi misteriosi, venendo spesso sospettato di crimini dalla polizia, e cavandosela sempre grazie alla sua intelligenza.\nPremi e \"nomination\".\nFletch ha vinto il premio \"Edgar Allan Poe Award\" nel 1975 (miglior primo romanzo)."}
{"id": "1983302", "revid": "125225776", "url": "https://it.wikipedia.org/wiki?curid=1983302", "title": "Club Atl\u00e9tico Tucum\u00e1n", "text": "Il Club Atl\u00e9tico Tucum\u00e1n, o semplicemente Atl\u00e9tico Tucum\u00e1n, \u00e8 una societ\u00e0 calcistica argentina con sede nella citt\u00e0 di San Miguel de Tucum\u00e1n. Milita in Primera Divisi\u00f3n, la prima serie del campionato argentino di calcio.\nStoria.\nIl club venne fondato il 27 settembre 1902 ed \u00e8 il pi\u00f9 antico della provincia di Tucum\u00e1n.\nIl club ha militato per 9 anni in Primera Divisi\u00f3n, la massima serie del calcio argentino, dal 1973 al 1981 e nel 1984. Il miglior risultato raggiunto sono le semifinali del Campionato Nacional del 1979.\nDal 2007 al 2009 ottiene due promozioni consecutive con la vittoria del Torneo Argentino A e in seguito della Primera B Nacional, tornando cos\u00ec in Primera Divisi\u00f3n dopo 25 anni di assenza.\nNel 2017 partecipa per la prima volta ad una coppa internazionale sudamericana, la Coppa Libertadores. Particolare nel febbraio 2017 fu la vicenda relativa alla sua seconda partita in Coppa Libertadores 2017. L'Atl\u00e9tico Tucum\u00e1n, per non risentire troppo degli effetti dell'altura, aveva previsto di arrivare a Quito a ridosso della partita di ritorno del secondo turno preliminare di Libertadores contro El Nacional, dopo il 2-2 casalingo dell'andata. Ma le autorit\u00e0 di volo ecuadoriane, per problemi burocratici non meglio specificati, negarono al charter della squadra di volare da Guayaquil a Quito. La societ\u00e0 dovette cos\u00ec trovarne un altro, questo pi\u00f9 piccolo del precedente, trovandosi costretta a lasciare a terra i tifosi e parte della dirigenza. La squadra arriv\u00f2 a Quito con 15 minuti di ritardo rispetto all'orario programmato di inizio della partita ed El Nacional annunci\u00f2 che avrebbero aspettato al massimo 45 minuti, ossia il tempo massimo di attesa previsto dal regolamento. L'Atl\u00e9tico Tucum\u00e1n, nonostante il bus della squadra sfrecciasse a 130\u00a0km/h, arriv\u00f2 allo stadio con oltre un'ora di ritardo. Ci fu addirittura l'intervenuto l'ambasciatore argentino in Ecuador che chiese di non impuntarsi sul regolamento. Ed in effetti, con un gesto che non tutti avrebbero compiuto, El Nacional si disse disposto a giocare con oltre un'ora e mezza di ritardo nonostante gli annunci. Il problema per\u00f2 era che L'Atl\u00e9tico Tucum\u00e1n lasci\u00f2 sull'altro aereo, a Guayaquil, tutti gli indumenti tecnici, compresi gli scarpini. Fortunatamente a Quito si stava giocando il Sudamericano Sub20, dove c'\u00e8 pure l'Argentina, cosa che permise all'Atletico di ottenere in prestito le maglie della rappresentariva Albiceleste, con i nomi dei giocatori e gli scudi della Selecci\u00f3n bene in vista, e soprattutto anche le scarpe. Solo uno di loro, in passato, aveva vestito la maglia della Selecci\u00f3n: la Pulguita Rodr\u00edguez, leggenda del club, convocato nel 2009 dal CT di allora Maradona. Nonostante una giornata assurda e zero riscaldamento prepartita, il Bati Zampedri (n.9), a meno di mezz'ora dalla fine segn\u00f2 il gol decisivo per la vittoria per 1-0, impresa difficile da compiersi all'altitudine di Quito, gi\u00e0 in condizioni \"normali\", a maggior ragione per l'Atletico, senza riscaldamento, alla sua seconda partita internazionale della storia, e alla prima trasferta assoluta.\nRosa 2018-2019.\n \nRosa 2017-2018.\n \nRosa 2016-2017.\n "}
{"id": "1983305", "revid": "1516566", "url": "https://it.wikipedia.org/wiki?curid=1983305", "title": "Bocca di Leone (Venezia)", "text": "Con bocca di leone (veneziano: \"Boche de Leon\"), nell'antica Repubblica di Venezia, si indicavano dei particolari contenitori, simili alle odierne cassette postali, sparse per la citt\u00e0 di Venezia e in particolare nei pressi e all'interno del Palazzo Ducale, destinate a raccogliere le denunce segrete destinate ai Magistrati.\nCaratteristiche ed uso.\nIl nome di \"bocche\" deriva dal fatto che tali contenitori recavano spesso, esteriormente scolpito, l'aspetto di fauci spalancate, al disopra della dicitura del tipo di denunce che erano destinate a raccogliere. Il fatto, poi, che spesso tali bocche fossero rappresentate in forma di muso leonino, a ricordare il leone di san Marco, simbolo dello Stato veneziano, \u00e8 all'origine del comune nome di \"boche de Le\u00f2n\".\nLe denunzie, pur garantite dal segreto, non potevano rigorosamente essere anonime, pena la distruzione, a meno che non riferissero di casi di particolare e speciale gravit\u00e0, nel qual caso le magistrature avevano l'obbligo di effettuare un attento vaglio prima di procedere. Tali denunce, che spaziavano sul pi\u00f9 ampio campo di reati, risultavano in particolare essenziali per il funzionamento degli speciali tribunali preposti alla sicurezza dello Stato: gli Inquisitori di Stato e, soprattutto, il temibile Consiglio dei Dieci.\nRiferimenti.\nL'atto primo dell'opera \"La Gioconda\" di Amilcare Ponchielli s'intitola \"La bocca del leone\" perch\u00e9 uno dei personaggi, Barnaba, durante il monologo \"O monumento!\", inserisce proprio in una bocca di Leone una denuncia che accusa i due amanti Enzo e Laura."}
{"id": "1983308", "revid": "268849", "url": "https://it.wikipedia.org/wiki?curid=1983308", "title": "Atletico Tucuman", "text": ""}
{"id": "1983309", "revid": "339392", "url": "https://it.wikipedia.org/wiki?curid=1983309", "title": "Mikhail Ignatyev", "text": ""}
{"id": "1983313", "revid": "599013", "url": "https://it.wikipedia.org/wiki?curid=1983313", "title": "Aleksandr F\u00ebdorov", "text": "Ha legato la sua carriera allo Spartak Volgograd, club con cui gioca dal 1998 e con cui ha conquistato 7 campionati russi, 9 coppe di Russia e una LEN Euro Cup."}
{"id": "1983314", "revid": "767487", "url": "https://it.wikipedia.org/wiki?curid=1983314", "title": "R.", "text": "R. \u00e8 il quarto album del cantante R&amp;B R. Kelly, pubblicato per la Jive Records nel 1998."}
{"id": "1983315", "revid": "110157", "url": "https://it.wikipedia.org/wiki?curid=1983315", "title": "Navigon", "text": "Navigon AG \u00e8 una societ\u00e0 tedesca facente parte di Garmin, che produce sistemi di navigazione satellitare. Accanto ai propri navigatori portatili (Personal Navigation Device, PND), Navigon offre software di navigazione per Smartphone e telefoni cellulari, fornisce il proprio software di navigazione a grandi marchi dell'elettronica di consumo quali Sony, Panasonic e Becker e sviluppa singoli componenti software destinati agli strumenti di navigazione pre-installati nelle auto di importanti case automobilistiche quali BMW, Opel o Saab. Ad oggi quasi 6 milioni di persone nel mondo hanno utilizzato un dispositivo di navigazione con software Navigon.\nCon sede ad Amburgo, Navigon impiega pi\u00f9 di 400 collaboratori ed \u00e8 rappresentata in Asia, Europa e Nord America.\nStoria.\nFondata nel 1991, Navigon \u00e8 stata tra i pionieri nel settore della navigazione mobile. Ha inventato la navigazione dinamica GPS, ha inaugurato lo sviluppo di sistemi di navigazione mobile per pocket PC ed \u00e8 stato il primo fornitore di soluzioni per la navigazione portatile fra cui il servizio di informazioni sul traffico TMC. A partire dall'estate 2007 la societ\u00e0 comincia a commercializzare navigatori portatili a marchio Navigon, pur continuando ad offrire il proprio software a importanti clienti OEM. Lo stesso anno collabora con Samsung per i cellulari SGH-i550 e SGH-i560, e lancia sul mercato un navigatore sviluppato congiuntamente col Porsche Design Group. All'inizio del 2008 Navigon e ViaMichelin siglano un accordo per unire le rispettive competenze e portare in Francia PND (navigatori portatili) sotto il marchio comune ViaMichelin-Navigon. \nDopo 6 anni di collaborazione, a luglio Navteq diventa fornitore privilegiato di mappe per tutti i sistemi Navigon. L'accordo triennale prevede anche il servizio Navigon FreshMaps che consente ai clienti Navigon di usufruire di mappe Navteq aggiornate con cadenza trimestrale. A partire dal giugno 2009 Il software Navigon \u00e8 disponibile nell'app store di Apple, diventando il primo vero software di navigazione (approvato da Apple) per gli Iphone.\nTecnologia.\nNel 2007, con i suoi primi PND a proprio marchio, Navigon ha introdotto tecnologie come la \u201cReality View\u201d - che consente di visualizzare gli svincoli e le uscite autostradali in modo foto-realisitico \u2013 e l'\u201dAssistente di corsia\u201d - che mostra con una freccia la corsia sulla quale tenersi per proseguire il proprio tragitto. \nNel 2008, sulla nuova serie di navigatori Navigon sviluppa ulteriormente queste funzioni e lancia per il top di gamma (Navigon 8110) la \u201cPanorama View3D\u201d che propone una visualizzazione tridimensionale delle mappe con la topografia del territorio. \nAltre tecnologie contenute nei vari modelli di navigatori Navigon sono il bluetooth, il riconoscimento vocale, il text-to-speech e il ricevitore delle informazioni sul traffico (TMC) integrato nel caricabatterie da auto.\nProdotti.\nLe sigle dei Navigon sono solitamente composte da 4 numeri: i primi due indicano la serie, gli altri due la cartografia contenuta (xx00 indica mappa locale, xx10 le mappe europee). Unica eccezione il Navigon 2150 max (mappa europea). \n2007: Navigon 7110, Navigon 5110 e Navigon 2100 / 2110\n2008: Navigon 8110, Navigon 2100 / 2110 max, Navigon 2150 max\nNavigon 7210, Navigon 1200 / 1210 e Navigon 2200 / 2210\nDecisione di Garmin di togliere le sue app dal mercato.\nGarmin ha deciso di togliere tutte le sue app di navigazione dal mercato dal 14 maggio 2018"}
{"id": "1983318", "revid": "123842225", "url": "https://it.wikipedia.org/wiki?curid=1983318", "title": "Victimulae", "text": "Victimulae (o \"Victumulae\"), o pi\u00f9 comunemente Victimula, \u00e8 un insediamento di epoca romana (probabilmente sviluppatosi gi\u00e0 in epoca pre-romana) collocato in Piemonte, nella zona a sud ovest del biellese, non distante dal lago di Viverone. Pi\u00f9 precisamente si crede fosse situato alle pendici della Serra Morenica d'Ivrea a ridosso dell'altipiano della Bessa.\nIl centro urbano contemporaneo che risulterebbe pi\u00f9 vicino alla zona interessata \u00e8 il comune di Salussola, nella fattispecie la frazione di San Secondo.\nSi ritiene che il villaggio si fosse gi\u00e0 sviluppato in epoca pre-romana a seguito della concentrazione dei lavoratori dediti alle attivit\u00e0 di estrazione metallifera (in particolare dell'oro) nella zona della Bessa. Tracce di questa intensa attivit\u00e0, proseguita anche in parte in epoca romana, si trovano infatti tutt'oggi.\nNon vi sono per\u00f2 ancora, per il momento, testimonianze dirette che indichino con certezza uno sfruttamento protostorico del giacimento aurifero. Tuttavia gli oggetti in oro di origine locale, provenienti dall'insediamento del vicino lago di Viverone (un villaggio su palafitte risalente circa al XVI \u2013 XV secolo a.C.) lasciano supporre che una modesta attivit\u00e0 di estrazione fosse gi\u00e0 in atto durante il Bronzo medio. Inoltre la presenza di numerosi massi erratici con incisioni \u201ca coppella\u201d attestano una intensa frequentazione protostorica dell'area che, a partire dal V-IV secolo a.C., si ritiene fosse controllata dai Salassi insieme con il territorio biellese, con una parte dell'attuale provincia di Torino e della Valle d'Aosta.\nRiferimenti storici.\nLo storico romano Strabone riferisce (Libri V e VI - Geografia, l'Italia) che nel 143 - 140 a.C., usando come pretesto una contesa sull'acqua tra i Salassi che sfruttavano un giacimento aurifero e le popolazioni che si erano insediate nella pianura (in cui i Salassi venivano accusati di privare dell'acqua del fiume Dora i campi coltivati dalle popolazioni nella pianura, in quanto i primi la utilizzavano per il lavaggio delle sabbie), il console romano Appio Claudio intervenne militarmente e, nonostante una disastrosa sconfitta iniziale, si impadron\u00ec poi del territorio oggetto della contesa. Ritornato successivamente a Roma chiese al senato il \"trionfo\" ma gli fu negato a causa dell'elevato numero di perdite (ma egli se lo concesse poi autonomamente pagando di tasca propria le spese).\nL'identificazione del giacimento aurifero con la Bessa non \u00e8 certa ma \u00e8 piuttosto verosimile, visto che doveva trattarsi di un giacimento di grandi dimensioni e che la quantit\u00e0 di acqua utilizzata sembrava creare problemi di approvvigionamento. Probabilmente lo storico citando la Dora (Duria) non si riferiva all'attuale fiume che scende dalla Valle d'Aosta ed \u00e8 separato dalla Bessa dalla grande collina morenica della Serra, ma lo ha utilizzato come idronimo, dato che non esistevano nella regione altri giacimenti di consistenza tale da giustificare una, per quanto pretestuosa, disputa sull'acqua.\nNon troppo distante dalla zona esistono infatti tuttora numerose \"Dore\": in Piemonte c'\u00e8 la Dora Riparia, in Savoia e nel Canton Vallese sono comuni le \"Doire\", \"Doron\", \"Drance\" e infine \"Durius\" era l'antico nome del fiume Duero.\nNon \u00e8 nota con precisione la durata del periodo di sfruttamento, per\u00f2 \u00e8 noto che all'epoca in cui scriveva Strabone le miniere erano gi\u00e0 state abbandonate (probabilmente perch\u00e9 erano ormai esaurite) e l'oro di Roma proveniva ormai in gran parte dall'Iberia.\nSi ritiene inoltre che nelle vicinanze del villaggio denominato \"Victimulae\" si sia svolta, nel tardo autunno (met\u00e0 novembre) del 218 a.C., la battaglia del Ticino, la quale si present\u00f2 come un breve scontro tra le avanguardie dell'esercito punico e dell'esercito romano. \nIn realt\u00e0 la collocazione precisa del luogo dello scontro non \u00e8 certa. A conferma di questo bisogna dire che la presunta collocazione del suddetto villaggio dista decine di km dal fiume Ticino (essendo collocato vicino al torrente Elvo, tributario del Cervo che a sua volta \u00e8 un affluente del fiume Sesia, non del Ticino)\nArcheologia.\nTra le molte supposizioni in proposito alla citt\u00e0 e alle attivit\u00e0 di estrazione metallifera, di certo vi \u00e8 il fatto che la valletta di San Secondo di Salussola nel corso dei secoli ha restituito moltissimi materiali archeologici di et\u00e0 romana e medievale, che in parte sono entrati a far parte delle collezioni dei musei di Vercelli, Biella e Torino ma in buona parte sono andati persi.\nLa casualit\u00e0 dei ritrovamenti da parte di agricoltori locali durante il lavoro nei campi e la scarsa attenzione prestata alla conservazione dei reperti hanno fatto s\u00ec che molti dei materiali che le fonti ci attestano essere stati scoperti presso San Secondo oggi non siano pi\u00f9 reperibili. Nonostante la scarsa documentazione, si pu\u00f2 per\u00f2 affermare che si tratti di un'area singolare dal punto di vista archeologico, non solo per la quantit\u00e0 dei ritrovamenti ma anche per il fatto che alcune strutture architettoniche, presumibilmente risalenti al periodo romano, erano ancora perfettamente visibili fin nell'Ottocento.\nUn importante contributo alla conoscenza archeologica dell'area \u00e8 stato fornito da indagini abbastanza recenti che hanno interessato alcuni insediamenti nel sito di \"\"Ciapel p\u00ebrfond\u00e0\", nella zona della Bessa di Vermogno (comune di Zubiena). Sono venuti alla luce materiali di ceramica (anfore e vasellame) che sono collocabili cronologicamente tra la fine II secolo a.C. e la met\u00e0 del I secolo a.C.: i ritrovamenti, che si possono inserire nella serie dei reperti ceramici trovati in altri siti della Bessa, confermano quindi le notizie delle fonti antiche che attestavano in questo periodo il massimo sfruttamento delle miniere.\nIl legame tra Victimula e le aurifodinae (che in linea d'aria distano meno di 6\u00a0km) \u00e8 testimoniato dallo stesso Strabone, il quale nella sua opera Geografia (libro V, l'Italia), dopo aver fatto riferimento ad una miniera d'oro situata nel Vercellese (Vercellae), tratta di \"un villaggio presso i Vittimuli\"\".\nTempi moderni.\nLa zona che viene \"turisticamente\" indicata come il sito della citt\u00e0 di Victimula \u00e8 stata adibita dalla seconda met\u00e0 del Novecento ad area attrezzata da pic nic situata nella zona della Bessa di Vermogno (comune di Zubiena), nelle vicinanze del sito di \"Ciapel p\u00ebrfond\u00e0\".\nDalla zona si diramano diversi sentieri che attraversano la riserva naturale della Bessa. Questi si snodano attraverso i boschi ed i grossi cumuli di detriti dovuti all'intensa attivit\u00e0 di estrazione metallifera, tra massi erratici ed alcune rovine di siti di interesse archeologico (\u00e8 presente anche uno scolatoio in pietra di epoca antica che appare molto ben conservato).\nL'area indicata come la \"odierna\" Victimula, sicuramente pi\u00f9 vicina alla zona dei giacimenti che a quello che poteva essere il villaggio vero e proprio, viene anche saltuariamente utilizzata dagli appassionati della ricerca dell'oro per raduni e manifestazioni legate ad un hobby che in questa zona trova un luogo ideale, vista la presenza di oro alluvionale nei corsi d'acqua, specialmente nel vicino torrente Elvo."}
{"id": "1983323", "revid": "39884", "url": "https://it.wikipedia.org/wiki?curid=1983323", "title": "Vitalij Jur\u010dik", "text": ""}
{"id": "1983324", "revid": "125112620", "url": "https://it.wikipedia.org/wiki?curid=1983324", "title": "Piyale Pa\u015fa", "text": "\u00c8 ricordato come lo stratega delle incursioni e delle conquiste della flotta ottomana lungo tutte le coste del Mediterraneo cristiano dalla met\u00e0 del XVI secolo alla Battaglia di Lepanto.\nBiografia.\nNascita ed educazione.\nNato a Viganj, un villaggio nella peninsola di Sabbioncello, era di origini croate, sebbene una controversa leggenda narra che fosse un neonato ritrovato su un vomere di aratro alla periferia di Belgrado, in Serbia.\nFu catturato nel 1526 durante Battaglia di Moh\u00e1cs e divenne un soldato ottomano sotto Turgut Reis.\nPiyale Pa\u015fa fu portato a Istanbul dove riusc\u00ec a distinguersi sufficientemente per essere allevato come \"ghazi\" del Sultano. Ricevette la sua educazione formale presso la accademia imperiale (\"Ender\u00fbn\"), ottenendo il titolo di \"Kap\u0131c\u0131ba\u015f\u0131\".\nPrime imprese.\nNominato inizialmente governatore \"Sanjak Bey\" della penisola di Gallipoli, fu promosso a \"Bahriye Beylerbeyi\" (primo ammiraglio) ottenendo il comando della flotta ottomana alla et\u00e0 di soli 39 anni.\nNel 1554 cattur\u00f2 l'Isola d'Elba e la Corsica, grazie ad una imponente flotta e alla partecipazione degli ammiragli Turgut Reis e Salih Reis. L'anno successivo il sultano Solimano il Magnifico gli assegn\u00f2 il compito di aiutare la Francia contro la Spagna su richiesta della madre del re Francesco II di Francia. Piyale Pa\u015fa part\u00ec con la sua flotta il 26 giugno 1555, per riunirsi con le forze francesi a Piombino e respingere gli spagnoli.\nNegli anni successivi si impieg\u00f2 per numerose incursioni e terribili saccheggi di molte citt\u00e0 (per cui \u00e8 menzionato in diverse \"Memorie Storiche\"), tra cui Amalfi, le Isole Eolie, Massa Lubrense, Cantone, Sorrento, Torre del Greco e Piombino. Nel 1558 la sua flotta assal\u00ec le coste spagnole e Minorca.\nSecondo alcuni storici, potrebbe essere stato lui, attorno al 1553-4 a mettere a morte per tradimento l'ammiraglio ottomano Piri Re\u00ecs, autore di discusse carte geografiche delle Americhe.\nBattaglia di Gerba.\nI continui suoi successi militari spinse il re Filippo II di Spagna a formare una \"santa alleanza\" con le Repubbliche di Venezia e Genova, lo Stato Pontificio il Ducato di Savoia e i Cavalieri di Malta, la cui flotta si scontr\u00f2 con quella ottomana il 11 maggio 1560 presso l'isola di Gerba, al largo di Algeri e Tripoli, nella Battaglia di Gerba. Le potenze cristiane furono pesantemente sconfitte.\nPiyale Pa\u015fa torn\u00f2 Istanbul in trionfo con un gran numero di prigionieri, tra cui il comandante del forte di Gerba Alvaro de Sandi e gli ammiragli di Sicilia e di Napoli Sancho de Leyva e Berenguer de Requenses.\nSolimano il Magnifico gli diede in sposa \"Sultana Gevher Han\", sua nipote e figlia di Selim II, che diverr\u00e0 il successivo sultano.\nConquista di Napoli.\nLa flotta a comando di Piyale Pa\u015fa riprese ben presto l'attivit\u00e0 di conquista e razzia dei porti cristiani.\nNel 1563 conquist\u00f2 Napoli, allora in possesso dei francesi, per lasciarla poi agli spagnoli, non senza prima devastare il porto e i forti sulla costa.\nAssedio di Malta.\nNel 1565 Solimano il Magnifico incaric\u00f2 Piyale Pasha, assieme ai generali Lala Kara Mustafa Pasci\u00e0 e Turgut Reis, di eliminare l'Ordine ospedaliero di San Giovanni e conquistare Malta. Il lunghissimo scontro, noto come il 'grande assedio di Malta', vide la strenua difesa dei cavalieri e dei maltesi obblig\u00f2 gli ottomani a desistere dopo quasi quattro mesi.\nImprese successive.\nIn 1566 Piyale Pasha conquist\u00f2 l'isola di Chio ponendo fine alla presenza genovese nel mar Egeo. Successivamente si dedic\u00f2 a devastare le coste pugliesi, molisane e abruzzesi. A tal proposito, il Tria, riferendo di quanto scrive un certo Tommaso Costo che, \"trattando delle cose avvenute nel Regno nel 1566\", cos\u00ec scrive: \nIn Abruzzo furono particolarmente danneggiate o distrutte le citt\u00e0 di Ortona e Casalbordino. La fortezza di Pescara venne incendiata, mentre il 1 agosto dell'anno veniva assediata Ortona, con la distruzione della chiesa longobarda di San Marco, e l'incendio della Cattedrale di San Tommaso Apostolo. Furono, procedendo a sud, saccheggiate anche l'Abbazia di San Giovanni in Venere e il Monastero di Santo Stefano in Rivomare a Casalbordino. Anche Vasto fu presa d'assedio, con la simbolica distruzione della Cattedrale di San Giuseppe, di cui si conserv\u00f2 solo la facciata. La citt\u00e0 di Termoli, il giorno di Ferragosto, ricorda il suo assalto al Borgo vecchio con degli spettacolari fuochi artificiali. Le scorrerie si protrassero fino alla Terra d'Otranto in Puglia; ragion per cui Carlo V si impegn\u00f2 in un progetto di fortificazione, a base di torri costiere sull'Adriatico.\nNomina a Vizir.\nNel 1567 lasci\u00f2 la carica di \"Kapudanpa\u015fa\" e il comando supremo della flotta a M\u00fcezzinzade Al\u00ec Pasci\u00e0, per essere promosso nel 1568 a Vizir, diventando il primo ammiraglio nella storia dell'impero ottomano a raggiungere tale carica.\nConquista di Cipro.\nIl 15 maggio 1570 la flotta ottomana salp\u00f2 Cipro, allora in possesso alla Repubblica di Venezia, raggiungendola il 1\u00ba luglio. Il 22 luglio il generale Lala Kara Mustafa Pasci\u00e0 inizi\u00f2 l'assedio di Nicosia, che capitol\u00f2 il 9 settembre. Le altre citt\u00e0 furono conquistate in rapida successione tranne Famagosta che, dopo un lungo assedio, cadde il 4 agosto 1571.\nSconfitta di Lepanto.\nNel 1571, la flotta ottomana fu pesantemente sconfitta alla Battaglia di Lepanto. Il comandante il capo, M\u00fcezzinzade Al\u00ec Pasci\u00e0 perse la vita e Piyale Pa\u015fa fu brevemente chiamato al comando della flotta ottomana, finch\u00e9 al suo posto fu nominato Ulu\u00e7 Al\u00ec Pasci\u00e0. Le cronache di Katib Celebi e di Mustafa Selaniki, contemporaneo degli eventi, riferiscono che Pa\u015fa si dimise poco tempo dopo la disfatta di Lepanto.\nIn meno di un anno gli ottomani ricostruirono la flotta in un numero pari quanto era prima della dello scontro a Lepanto e ripresero le azioni di guerra, sebbene con scarso successo. Nel 1574, con la battaglia di Tunisi riconquist\u00f2 la Tunisia dalla Spagna e dai suoi vassalli Hafsid.\nL'ultima spedizione navale di Piyale Pa\u015fa fu nel 1573 in Puglia.\nMorte.\nPiyale Pa\u015fa mor\u00ec il 21 gennaio 1578 e fu seppellito a nella \"Piyale Pa\u015fa Camii\", moschea a lui intitolata, edificata negli ultima anni della sua vita da Mimar Sinan."}
{"id": "1983328", "revid": "21079", "url": "https://it.wikipedia.org/wiki?curid=1983328", "title": "Geometrie non euclidee", "text": ""}
{"id": "1983331", "revid": "122246", "url": "https://it.wikipedia.org/wiki?curid=1983331", "title": "Nazionale di pallavolo femminile dell'Argentina", "text": "La nazionale di pallavolo femminile dell'Argentina \u00e8 una squadra sudamericana composta dalle migliori giocatrici di pallavolo dell'Argentina ed \u00e8 posta sotto l'egida della Federazione pallavolistica dell'Argentina.\nRosa.\nSegue la rosa delle giocatrici convocate per il campionato sudamericano 2021."}
{"id": "1983335", "revid": "30610", "url": "https://it.wikipedia.org/wiki?curid=1983335", "title": "Cassetta postale", "text": ""}
{"id": "1983338", "revid": "1611634", "url": "https://it.wikipedia.org/wiki?curid=1983338", "title": "Edward Neill", "text": "Biografia.\nNato a Firenze di madre genovese e di padre irlandese, Edward Neill studi\u00f2 musicologia a Genova con il maestro Mario Moretti. Si dedic\u00f2 in particolare a Paganini, su cui pubblic\u00f2 numerosi studi, e alla musica popolare ligure, di cui raccolse preziose testimonianze sul campo (in particolare la sua versione del Perigordino, affidata al recupero filologico del gruppo musicale genovese di Max Manfredi La Rionda). \nInteressato pi\u00f9 agli autori rimasti parzialmente in ombra che ai grandi conclamati, nell'autunno 1956 fond\u00f2 l'Associazione Italiana \"A. Bruckner\"; scrisse anche di compositori pi\u00f9 o meno trascurati come Holst, Nielsen, Skrjabin, Berwald, Elgar, Reger, Busoni, Britten, Nastasijevi\u0107, Roussel, e degli scandinavi in genere.\nNel 1970 in qualit\u00e0 di direttore fond\u00f2 a Genova il periodico \u00abMusicalia\u00bb, al quale hanno collaborato musicologi internazionali. Con cadenza trimestrale il periodico ha avuto vita breve, chiudendo i battenti nel 1971 dopo la pubblicazioni di soli sei numeri. \nNel 1972 con Alma Brughera Capaldo, Pietro Berri e altre personalit\u00e0 culturali genovesi, fu fra i soci fondatori dell'Istituto di Studi Paganiniani, e nel 1974, con Diego Carpitella e Roberto Leydi, dette vita alla Societ\u00e0 Italiana di Etnomusicologia. Fond\u00f2 inoltre nel 1983 e diresse l'Istituto Demologico Ligure. Collabor\u00f2 al terzo programma radiofonico della RAI con cicli di trasmissione su Britten, Paganini, Saint-Sa\u00ebns, Stradella e la musica degli Stati Uniti d'America. \u00c8 stato pi\u00f9 volte relatore a congressi internazionali di musicologia. \nNel suo studio in via San Luca, nel centro storico di Genova, custodiva un ricchissimo archivio di partiture, registrazioni e pubblicazioni, che metteva a disposizione di amici e studiosi. Il Comune di Genova gli ha attribuito il Grifo d'Oro nell'ottobre 2000. L'imponente archivio \u00e8 stato rilevato dalla Fondazione De Ferrari, tranne le registrazioni di folklore genovese e ligure cedute alla Regione Liguria."}
{"id": "1983342", "revid": "287204", "url": "https://it.wikipedia.org/wiki?curid=1983342", "title": "Till Death Do Us Part (album)", "text": ""}
{"id": "1983343", "revid": "1573940", "url": "https://it.wikipedia.org/wiki?curid=1983343", "title": "Scrittura Vin\u010da", "text": "La scrittura Vin\u010da, nota anche come alfabeto Vin\u010da o scrittura Vin\u010da-Turda\u0219, \u00e8 un insieme di caratteri trovati su alcuni manufatti preistorici provenienti dall'Europa sud-orientale.\nSecondo la maggioranza degli esperti i simboli Vin\u010da possono essere classificati come un sistema di protoscrittura, ovvero come un sistema di simboli che rimanda ad un concetto, ma non a una scrittura vera e propria.\nAlcuni studiosi sostengono invece che si tratti del primo esempio di scrittura, appartenente alla cultura di Vin\u010da, sviluppatasi lungo il corso del Danubio tra il VI e il III millennio a.C.. Secondo la maggior parte degli studiosi, tuttavia, l'insieme di simboli che la compongono non possono rappresentare un sistema di scrittura, data l'eccessiva ripetizione di alcuni di essi e l'estrema brevit\u00e0 delle successioni di caratteri. Si ritiene quindi che la prima vera testimonianza di scrittura rimanga la scrittura cuneiforme.\nLa scoperta di questo sistema simbolico risale al 1875, durante alcuni scavi archeologici eseguiti dall'archeologa ungherese Zs\u00f3fia Torma presso la localit\u00e0 rumena di Turda\u0219 nel distretto di Hunedoara, dove vennero alla luce alcuni manufatti di terracotta contenenti alcuni simboli fino ad allora sconosciuti. Reperti molto simili vennero trovati nel 1908 nei pressi di Vin\u010da, una localit\u00e0 nelle prossimit\u00e0 di Belgrado, in Serbia, a circa 120 km dal primo ritrovamento. Successivamente altri reperti della stessa natura furono trovati nei pressi di Banjica, un altro sobborgo di Belgrado.\nQuesto sistema simbolico venne messo in relazione alle tavolette di T\u0103rt\u0103ria, ritrovate dall'archeologo Nicolae Vlassa nel 1961 nei pressi di S\u0103li\u0219tea in Romania. Secondo la datazione al carbonio dei reperti, questi risalirebbero a circa il IV millennio a.C., ovvero 1300 anni prima della scrittura cuneiforme. Dopo queste prime scoperte, sono stati trovati circa un migliaio di reperti della stessa natura, in diversi siti disseminati lungo tutto l'arco dei Balcani, in particolare in Grecia, Bulgaria, Romania, Ungheria orientale, Moldavia e Ucraina meridionale.\nGran parte dei simboli sono incisi su vasellame di terracotta, insieme a piccole statuette e manufatti di altra natura. Gran parte delle iscrizioni, circa l'85%, sono composte da singoli simboli. Essi sono in gran parte simboli astratti, mentre altri sono zoomorfi. \nL'importanza di questi simboli consiste nel fatto che essi risalirebbero al IV millennio a.C. ovvero sarebbero una scrittura molto precedente a quella ritrovata ad Uruk. L'analisi di questi simboli ha mostrato una forte differenziazione rispetto alle scritture del Medio Oriente e i risultati portano ad ipotizzare che questi due sistemi si siano sviluppati nel tempo in maniera indipendente e separata. Esistono tuttavia delle analogie con altre iscrizioni e simboli trovati altrove, sempre risalenti al neolitico, come in Egitto, Creta e nella lontana Cina.\nLa natura e lo scopo di questi simboli rimangono tuttora sconosciuti. Non \u00e8 infatti chiaro se essi siano stati prodotti con lo scopo di esprimere un linguaggio specifico, o se essi siano una sorta di alfabeto, sillabario o altro del genere. Sebbene siano stati fatti numerosi tentativi di decifrare i simboli, non esiste tuttavia una traduzione plausibile del loro significato."}
{"id": "1983347", "revid": "339392", "url": "https://it.wikipedia.org/wiki?curid=1983347", "title": "Mikhail Ignatiev", "text": ""}
{"id": "1983348", "revid": "188323", "url": "https://it.wikipedia.org/wiki?curid=1983348", "title": "Interasse", "text": ""}
{"id": "1983349", "revid": "1543377", "url": "https://it.wikipedia.org/wiki?curid=1983349", "title": "Universit\u00e0 statale della California", "text": "La California State University (CSU) \u00e8 un sistema di universit\u00e0 pubbliche dello stato della California. La California State University \u00e8 una delle tre suddivisioni del sistema pubblico di educazione superiore californiano, insieme con l'Universit\u00e0 della California e il California Community College. Il quartier generale \u00e8 situato al 401 Golden Shore di Downtown Long Beach.\nCampus.\nLa California State University (CSU) \u00e8 composta dai seguenti 23 campus, elencati qui in base all'anno di fondazione :"}
{"id": "1983350", "revid": "1305772", "url": "https://it.wikipedia.org/wiki?curid=1983350", "title": "Senato italiano", "text": "Senato italiano pu\u00f2 riferirsi a:"}
{"id": "1983351", "revid": "115318424", "url": "https://it.wikipedia.org/wiki?curid=1983351", "title": "Cypher (Marvel Comics)", "text": "Cypher il cui vero nome \u00e8 Douglas Aaron Ramsey, \u00e8 un personaggio dei fumetti, creato da Chris Claremont (testi) e Sal Buscema (disegni), pubblicata dalla Marvel Comics. La sua prima apparizione come Doug Ramsey avviene in \"New Mutants\" (prima serie) n. 13, mentre la seconda apparizione come Cypher avviene in \"New Mutants Annual\" n. 1 (1984).\n\u00c8 un giovane mutante che ha fatto parte del primo gruppo dei Nuovi Mutanti.\nBiografia del personaggio.\nDoug Ramsey, figlio di Philip e Sheila Ramsey era un amico d'infanzia di Kitty Pryde, che conobbe quando lei si trasfer\u00ec nella scuola per giovani dotati del professor Xavier. Divennero molto legati quando scoprirono di avere un comune interesse per i videogiochi, i computer e l'informatica. Il talento di Kitty nella costruzione di hardware era il complemento ideale all'abilit\u00e0 di Douglas di scrivere software.\nIl Professor X sospettava che Doug possedesse un potere mutante, collegato con ogni probabilit\u00e0 alle comunicazioni, ma non lo aveva avvicinato per convincerlo a frequentare la scuola, forse ritenendo che un potere passivo sarebbe facilmente passato inosservato. Il fatto di essere all'oscuro delle attivit\u00e0 degli X-Men divenne un problema quando gli fu offerta una borsa di studio da Emma Frost per frequentare la Massachusett's Academy. Non sapendo che Emma Frost era un'avversaria degli X-Men, Kitty Pryde lo accompagn\u00f2 all'accademia e venne catturata, per poi essere salvata dai Nuovi Mutanti. Emma Frost cancell\u00f2 questi eventi dalla memoria di Doug ed egli rinunci\u00f2 alla borsa di studio.\nDoug divenne membro dei Nuovi Mutanti dopo l'arrivo di Warlock, un alieno tecnorganico. Venne letteralmente buttato gi\u00f9 dal letto e informato della vera natura degli studenti del Professor Xavier quando i Nuovi Mutanti ebbero la necessit\u00e0 di comunicare con lo spaesato alieno. Data la sua passione per la tecnologia ed essendo l'unico a poter comunicare correntemente con Warlock, Doug e l'alieno divennero rapidamente amici.\nWarlock si rifer\u00ec sempre ai suoi compagni di squadra con la locuzione \u00abamico di s\u00e9\u00bb, ma dopo aver ricevuto da Doug parte della sua forza vitale per avere salva la vita, cominci\u00f2 a rivolgersi a Doug con l'epiteto unico di \u00abmigliore amico di s\u00e9\u00bb.\nBench\u00e9 il suo potere fosse totalmente inoffensivo (essendo mentale e passivo) e i suoi genitori gli avessero sempre dimostrato un affetto incondizionato, Doug fu l'unico dei Nuovi Mutanti originali a non dire mai la verit\u00e0 sulla propria natura ai genitori, temendo di venire respinto.\nLa sua abilit\u00e0 gli dava accesso a qualunque linguaggio di programmazione, rendendolo un hacker formidabile. Gi\u00e0 esperto prima di entrare nel gruppo, divenne rapidamente il punto di riferimento in fatto di computer e di ricerche e conoscenze in genere. A lui si devono molti dei programmi in uso nella Stanza del Pericolo, la palestra di addestramento degli X-Men.\nBench\u00e9 grazie alle sue abilit\u00e0 sia stato in grado di salvare molte situazioni (incluso evitare la distruzione del mondo intero), Doug soffr\u00ec a lungo di un complesso di inutilit\u00e0. Warlock spesso lo inglobava per proteggerlo nei momenti di pericolo, dandogli cos\u00ec la sensazione di essere ancora pi\u00f9 inutile.\n\u00c8 stato recentemente resuscitato durante la storyline Necrosha, e i suoi poteri hanno subito una notevole evoluzione: ora \u00e8 in grado di decifrare anche il linguaggio del corpo, permettendogli cos\u00ec di anticipare e sbaragliare qualsiasi avversario nel combattimento corpo a corpo. \u00c8 anche in grado di parlare \"binario\" e comandare quindi ogni apparecchiatura elettronica.\nPoteri e abilit\u00e0.\nCypher era un mutante con la capacit\u00e0 psionica sovrumana di capire intuitivamente qualsiasi tipo di comunicazione o di linguaggio con cui venisse in contatto: scritto, parlato, umano, animale, alieno. La stessa abilit\u00e0 si estendeva alla decifrazione immediata di qualsiasi tipo di codice, compresi i programmi linguistici delle intelligenze artificiali, come i computer e lingue morte senza alcuna parentela con idiomi conosciuti."}
{"id": "1983353", "revid": "169529", "url": "https://it.wikipedia.org/wiki?curid=1983353", "title": "Palazzetto Zuccari", "text": "Il Palazzetto Zuccari \u00e8 un edificio situato a Roma, costruito da Federico Zuccari, tra via Sistina e via Gregoriana, su piazza Trinit\u00e0 dei Monti. \u00c8 conosciuto anche con l'appellativo popolare casa dei mostri, per le decorazioni delle porte e delle finestre della facciata che d\u00e0 su via Gregoriana.\nStoria.\nFederico Zuccari era un artista di origine urbinate, che aveva gi\u00e0 lavorato a Roma e a Firenze (suoi gli affreschi nella cupola di Santa Maria del Fiore) creandosi una notevole fama. Richiamato nell'Urbe per una serie di commissioni, decise di crearsi una sontuosa dimora che rispecchiasse l'importanza dell'artista, il suo estro e la sua creativit\u00e0, con un progetto molto pi\u00f9 grandioso di quello che aveva creato a Firenze (il palazzo Zuccari).\nNel 1590 compr\u00f2 il lotto di terreno posto in una invidiabile posizione panoramica vicino alla Trinit\u00e0 dei Monti, sui resti degli antichi giardini di Lucullo, e inizi\u00f2 la realizzazione di quello che \u00e8 uno dei pi\u00f9 importanti esempi di casa d'artista in Italia. L'artista si rovin\u00f2 quasi per portare a termine i suoi grandiosi progetti, che dovettero essere in parte ridimensionati. Alla sua morte (1609) lasci\u00f2 la casa agli artisti dell'accademia di San Luca, anche se di fatto se ne impossess\u00f2 Marc'Antonio Toscanella. Girolamo Rainaldi ingrand\u00ec poi il complesso, dandogli l'aspetto che venne mantenuto fino al 1904, quando fu ristrutturato pesantemente. La famiglia Zuccari riacquist\u00f2 il palazzo dai Toscanella e lo stesso rest\u00f2 patrimonio degli Zuccari fino a che l'avvocato Federico Zuccari (1843-1913), ultimo discendente della dinastia, decise di venderlo ad Henrichetta Hertz.\nNel frattempo vi visse anche la regina Maria Casimira di Polonia dal 1702, che vi fece costruire un arco in legno sopra via Sistina e la facciata a portico balconato verso la piazza, opera dello Juvarra applicandovi lo stemma di Polonia. Vi fece allestire, anche, un piccolo teatro privato che funzion\u00f2 dal 1704 al 1714, rappresentandovi a beneficio della nobilt\u00e0 romana opere in musica del suo musicista di corte Domenico Scarlatti.\nNel 1756 divenne sede della prima casa romana dei \"Fratelli delle Scuole Cristiane\", fin allora ospitati nel vicino convento dei Minimi alla Trinit\u00e0 dei Monti, sicch\u00e9 l'edificio assunse la denominazione popolare di \"Palazzo dei frati\". Questa destinazione \u00e8 testimoniata in un'incisione di Giuseppe Pinelli che rappresenta l'uscita dei ragazzi dalla scuola, accompagnati da due fratelli dell'ordine.\nDurante il \"Grand Tour\" divenne una locanda per artisti e vi soggiornarono Joshua Reynolds, Johann Joachim Winckelmann, Jacques-Louis David e i Nazareni, che vi lasciarono un affresco oggi a Berlino. In seguito divenne di propriet\u00e0 di Enrichetta Hertz, che poi lo don\u00f2 al governo tedesco, costituendo la Biblioteca Hertziana, specializzata in storia dell'arte.\nGabriele D'Annunzio cit\u00f2 il palazzo nel romanzo \"Il piacere\" (vi si trasferisce Andrea Sperelli).\nArchitettura.\nLa caratteristica pi\u00f9 curiosa del palazzetto risiede nella decorazione, in particolare nelle cornici delle porte e finestre esterne che hanno l'aspetto di mostruose bocche aperte, ispirate al Giardino di Bomarzo e legate allo stile fantasioso dell'architettura manierista alle soglie del XVII secolo.\nIl palazzo era costituito inizialmente da tre corpi: quello adibito a studio su piazza Trinit\u00e0 dei Monti, quello residenziale con facciata principale su via Sistina, e il giardino con ingresso da via Gregoriana. In contrasto con la semplicit\u00e0 degli esterni, l'interno si presenta come la dimora di un illustre artista. Il tono di rappresentanza toccava il culmine nella scalinata, nel salone, nella galleria e soprattutto nel giardino. Lo studio occupava la punta dell'intero complesso a pianta trapezoidale e ne rappresentava, in una similitudine antropomorfica, la testa. La rappresentazione dell'arme di famiglia - \"i pani di zucchero\" - sono ben visibili nel fregio della trabeazione dorica alternati dalle stelle comete, parti anch'esse dello stemma di famiglia. All'interno si trovano alcuni affreschi di Giulio Romano, provenienti da Villa Lante sul Gianicolo.\nI tre mascheroni su via Gregoriana formano tuttora una delle maggiori attrattive del Palazzo. Per Zuccari che anni prima aveva usato una forma analoga per una illustrazione della porta dell'inferno dantesco, essi avevano un chiaro significato: erano destinati a sbalordire e spaventare il visitatore, che avrebbe esitato dapprima a oltrepassare la soglia, ma sarebbe stato poi tanto pi\u00f9 colpito, per contrasto, dall'incanto paradisiaco del giardino.\nQuest'ultimo, di forma pressoch\u00e9 quadrata con ben 17 metri di lato, era forse coperto da un pergolato di rose simile a quello dipinto sulla volta della loggia contigua ed era abbellito da fontane e statue, come nelle vedute di giardini che decorano quella che era la camera da letto del pittore. La singolarit\u00e0 e bellezza dell'edificio doveva essere il testimone della grandezza e del successo dell'artista.\nIl complesso restauro del palazzo nei valori architettonici, delle strutture e degli apparati decorativi, degli anni 2000, progettati e diretti dall'architetto Enrico Da Gai, e la realizzazione dell'edificio della biblioteca, opera dell'architetto Juan Navarro Baldeweg, si inseriscono nel programma di ri-funzionalizzazione completa dell'Istituto Max-Planck per la Storia dell'Arte, che fu fondato nel 1913."}
{"id": "1983364", "revid": "1573940", "url": "https://it.wikipedia.org/wiki?curid=1983364", "title": "Erythrura", "text": "Erythrura \u00e8 un genere di uccelli passeriformi, appartenente alla famiglia Estrildidi.\nDescrizione.\nComprende uccelli di piccole dimensioni (9\u201315\u00a0cm), dall'aspetto massiccio e con becco grosso e conico: i colori sono sgargianti soprattutto nei maschi, nella cui livrea \u00e8 prevale generalmente il colore verde, con presenza di aree pi\u00f9 o meno estese di altri colori rosso, verde e giallo e melanine rifragenti (viola, turchese e blu).\nBiologia.\nAlimentazione.\nSono prevalentemente granivori, si nutrono di semi di erbe prative e di graminacee (miglio, scagliola, panico) e frugivori (soprattutto i frutti delle piante di \"Ficus\", genere molto comune nell'areale di molte specie ascritte al genere) ma occasionalmente possono nutrirsi anche di insetti (termiti volanti).\nRiproduzione.\nIl periodo della riproduzione \u00e8 legato ai monsoni che con la pioggia garantiranno vegetazione e cibo per la prole; il maschio durante il corteggiamento si esibisce nel \"rituale del filo d'erba\" cio\u00e8 una caratteristica danza con oscillazioni del capo tenendo un filo d'erba nel becco come offerta per la femmina.\nDistribuzione e habitat.\nIl genere \"Erythrura\" \u00e8 presente principalmente nelle isole del sud-est asiatico, in Australia settentrionale ed in numerose isole della Melanesia e della Polinesia occidentale. Gli uccelli ascritti a questo genere sono abitatori degli ambienti caldo-umidi come la foresta pluviale e la foresta di bamb\u00f9.\nTassonomia.\nNell'ambito della sottofamiglia Lonchurinae, il genere \"Erythrura\" costituisce un clade a s\u00e9 stante separato rispetto a tutti gli altri appartenenti alla sottofamiglia, all'interno del quale sono nel tempo confluiti i generi \"Chloebia\" (contenente il diamante di Gould) ed \"Amblynura\" (contenente i diamanti melanesiani). Al genere attualmente vengono ascritte le seguenti specie:\nPare inoltre che una specie estinta e non ancora descritta scientificamente di questi uccelli abitasse le isole Marianne.\nIl nome \"Erythrura\" deriva dall'unione delle parole greche \"\u03b5\u03c1\u03c5\u03b8\u03c1\u03cc\u03c2\" (\"erythros\", \"rosso\") e \"\u03bf\u03c5\u03c1\u03ac\" (\"oura\", \"coda\"), col significato di \"dalla coda rossa\", in riferimento al codione che si presenta di colore rosso intenso in tutte le specie (ad eccezione del diamante di Gould, nel quale esso assume colorazione azzurra)."}
{"id": "1983366", "revid": "1605525", "url": "https://it.wikipedia.org/wiki?curid=1983366", "title": "Gregory Mcdonald", "text": ""}
{"id": "1983368", "revid": "115318496", "url": "https://it.wikipedia.org/wiki?curid=1983368", "title": "Magma (Amara Aquilla)", "text": "Magma, il cui vero nome \u00e8 Amara Juliana Olivians Aquilla, nota anche come Alison Crestmere, \u00e8 un personaggio dei fumetti creato da Chris Claremont (testi) e Sal Buscema (disegni), pubblicato dalla Marvel Comics. Apparsa per la prima volta come \"Amara\" su \"New Mutants\" (prima serie) n. 8 (ottobre 1983) e come \"Magma\" su \"New Mutants\" (prima serie) n. 10 (dicembre 1983).\nAmara \u00e8 una giovane mutante, originaria di \"Nova Roma\", colonia romana all'interno della foresta amazzonica, che durante la sua storia editoriale ha fatto parte del primo gruppo dei Nuovi Mutanti, per poi passare ai Satiri di Emma Frost ed infine riunirsi agli X-Men.\nBiografia del personaggio.\nOrigini.\nAmara crebbe nella fittizia citt\u00e0 di Nova Roma, colonia della repubblica romana fondata intorno al 44 a.C., poco dopo l'assassinio di Giulio Cesare. Nascosta nel folto della foresta Amazzonica, la citt\u00e0 era governata dall'immortale Selene, e fu proprio a causa della donna e del suo astioso rapporto con Lucio Antonio, padre di Amara, che la giovane fugg\u00ec nella foresta, dove incontr\u00f2 i Nuovi Mutanti. Tornata in citt\u00e0, Amara venne utilizzata da Selene come sacrificio umano e gettata in una pozza di lava, dalla quale riemerse nella sua forma incandescente e sconfisse l'immortale. Detto addio al padre, la ragazza abbandon\u00f2 Nova Roma e part\u00ec in compagnia dei Nuovi Mutanti, preparandosi a conoscere il mondo esterno.\nNuovi Mutanti.\nUnitasi ai Nuovi Mutanti, Magma irruppe nella sede newyorkese del Club infernale per scontrarsi con Selene, ma venne catturata e costretta, assieme a Sunspot, a partecipare ad alcuni giochi gladiatori controllati dal Re delle Ombre. Salvata dai suoi amici, la ragazza lott\u00f2 parecchie volte contro i Satiri di Emma Frost, squadra di adolescenti mutanti, e a dispetto della crudelt\u00e0 mostrata da Empath, Amara cominci\u00f2 a provare attrazione per questo Satiro capace di manipolare i sentimenti delle persone. Dopo essere stata trasportata, assieme agli altri, nel magico reame di Asgard, Magma venne manipolata e costretta a scontrarsi con i suoi amici, fino a che Cannonball non la sconfisse e riport\u00f2 la sua mente allo stato originario, prima dell'eventuale ritorno a casa.\nSatiri.\nTempo dopo, Magma riconobbe una sua antenata in una statua raffigurante la dea lunare Selene, e dopo la rivelazione che la statua era stata modellata sulle fattezze della strega Selene e la rivelazione che questa altri non era se non la sua antenata, Magma abbandon\u00f2 i Nuovi Mutanti per unirsi ai Satiri. Tornata a Nova Roma assieme ad Empath, comunic\u00f2 ai Nuovi Mutanti che suo padre aveva organizzato il suo fidanzamento con un principe del Sud America. Fuggita, venne catturata dall'Alto Evoluzionario ed in ultimo soccorsa dai Nuovi Mutanti ed Ercole.\nAllison Crestmere.\nRivelato che Nova Roma non era affatto una colonia romana, bens\u00ec un insediamento costituito grazie ai poteri di Selene, che forz\u00f2 alcuni cittadini inglesi ad abbandonare la loro patria per ricreare la citt\u00e0, gli usi, i costumi e le tradizioni di Roma, Magma scopr\u00ec che il suo vero nome era \"Allison Crestmere\", appartenente ad una ricca famiglia inglese. Sconvolta da queste rivelazioni, decise di unirsi al gruppo dei \"Nuovi Satiri\" e tagliare i ponti con i vecchi amici.\nCrocifissione.\nMagma riapparve pi\u00f9 tardi sulla soglia degli X-Men crocifissa dalla \"Chiesa dell'Umanit\u00e0\", assieme a molti altri mutanti. Salvata attraverso una trasfusione del sangue di Arcangelo, cadde in un profondo coma dal quale si riebbe grazie all'operato di Elixir che agendo contro i desideri di Xavier, che temeva il risveglio di Magma perch\u00e9 ancora mentalemte instabile, la guar\u00ec attraverso i suoi poteri. Distrutta l'infermeria della scuola nella quale risiedeva, Magma fugg\u00ec via.\nAmara vs Allison.\nGiunta a Los Angeles, incontr\u00f2 il vecchio amico Cannonball al quale spieg\u00f2 che la guarigione di Elixir aveva rimosso la personalit\u00e0 di \"Allison\" dalla sua mente, lasciandole comprendere come la scoperta che Nova Roma fosse un insediamento inglese era una menzogna. Aiutati gli \"X-Treme X-Men\" di Tempesta in varie missioni, ritorn\u00f2 allo Xavier Institute dove assunse il ruolo di tutor sostitutivo della squadra mutante Paragons.\nDecimazione.\nSubito dopo il risveglio dall\"'M-Day\", Magma perse il proprio fidanzato mentre i due stavano esplorando l'interno di un vulcano. La morte del giovane le fece temporaneamente perdere il controllo dei propri poteri tanto da causare l'eruzione del vulcano. Riportata allo Xavier Institute da Empath, mentre si trovava all'accampamento dei mutanti sopravvissuti cadde sotto l'influenza del mutante Johnny Dee, infatuato di lei, e si scontr\u00f2 col suo ex temendo che lui stesse nuovamente manipolando i suoi sentimenti come gi\u00e0, in passato, aveva fatto.\nYoung X-Men.\nAssieme a Moonstar, Cannonball e Sunspot Amara viene mostrata come una dei nuovi membri della Confraternita dei mutanti. Ciclope le invia contro alcuni membri degli Young X-Men e durante il combattimento in una delle tante strade di L.A. Amara riscalda Dust, mentre si trovava nella sua forma sabbiosa fino a trasformarla in vetro impedendole qualsiasi movimento. Stordita da Rockslide, viene messa fuori combattimento da Wolf Cub che la trasporta e rinchiude in una delle celle del passato quartier generale di Westchester. Liberata a sua insaputa da Cipher, Magma si unisce ai suoi passati compagni di squadra per dare la caccia a Donal Pierce, mascheratosi da Ciclope. Catturatolo, decide di spostarsi a San Francisco nuovo quartier generale degli X-Men.\nDurante Secret Invasion, Magma aiuta gli X-Men a fronteggiare la minaccia Skrull.\nPoteri e abilit\u00e0.\nMagma \u00e8 una mutante con vaste capacit\u00e0 geotermiche e pirocinetiche, vale a dire la generazione e manipolazione di calore e fiamme, che utilizza principalmente per rendere incandescente il proprio corpo, e per fondere tutto ci\u00f2 che si trova nelle sue vicinanze. Questa capacit\u00e0 la rende, inoltre, completamente immune a qualsiasi temperatura ed emanazione luminosa, infatti non rimane accecata dalle intense fiammate che genera. Quando si trova nella sua forma incandescente non necessita di respirare, ci\u00f2 \u00e8 provato dal fatto che riesce a sopravvivere ai gas nocivi e alle polveri tossiche che si sviluppano all'interno dei vulcani. Su scala limitata pu\u00f2 inoltre influenzare i movimenti delle placche tettoniche e della crosta terrestre, generando piccoli ma potenti terremoti o facendo emergere vulcani e magma presenti nel sottosuolo, anche da notevoli profondit\u00e0.\nOltre alla sua mutazione, Magma pu\u00f2 anche contare sulla sua preparazione di spadaccina e come retaggio della sua cultura, parla fluentemente la lingua latina in uso a Nova Roma.\nAltre versioni.\nEra di Apocalisse.\nDurante il crossover l\"'Era di Apocalisse\", Amara viene utilizzata come assassina da Apocalisse ed inviata a Londra per eliminare tutti i membri dello \"Human High Counsil\". Ingaggiata una lotta con Weapon X, viene infilzata e uccisa dagli artigli di quest'ultimo.\nX-Men: The End.\nIn questo futuro alternativo, Magma \u00e8 vista lottare a fianco degli X-Men durante l'assalto degli Skrull allo Xavier Institute.\nAltri media.\nTelevisione.\nMagma appare nelle serie animate \"\" e \"Wolverine e gli X-Men\", rispettivamente trasmesse in Italia da \"Italia 1\" e \"Rai Gulp\".\nCinema.\nIl nome di Magma appare nella lista che Mystica sfoglia nello studio di Stryker."}
{"id": "1983371", "revid": "200578", "url": "https://it.wikipedia.org/wiki?curid=1983371", "title": "Turostium", "text": ""}
{"id": "1983372", "revid": "200578", "url": "https://it.wikipedia.org/wiki?curid=1983372", "title": "Tursikon", "text": ""}
{"id": "1983374", "revid": "200578", "url": "https://it.wikipedia.org/wiki?curid=1983374", "title": "Toursikon", "text": ""}
{"id": "1983376", "revid": "1305772", "url": "https://it.wikipedia.org/wiki?curid=1983376", "title": "Till Death Do Us Part", "text": "Till Death Do Us Part o 'Til Death Do Us Part (\"finch\u00e9 morte non ci separi\" in lingua inglese) pu\u00f2 riferirsi a:"}
{"id": "1983377", "revid": "200578", "url": "https://it.wikipedia.org/wiki?curid=1983377", "title": "Tursicon", "text": ""}
{"id": "1983378", "revid": "834", "url": "https://it.wikipedia.org/wiki?curid=1983378", "title": "'Til Death Do Us Part", "text": ""}
{"id": "1983381", "revid": "122726154", "url": "https://it.wikipedia.org/wiki?curid=1983381", "title": "Iperconiugazione", "text": "Per iperconiugazione in chimica organica si intende l'interazione degli elettroni di un legame sigma (di solito C-H o C-C) con un orbitale \"p\" vuoto o parzialmente riempito che pu\u00f2 essere non impegnato in legami o di antilegame oppure con un orbitale \u03c0 riempito. Tale interazione origina un orbitale molecolare esteso che aumenta la stabilit\u00e0 del sistema . L'iperconiugazione pu\u00f2 stabilizzare anche un carbocatione, purch\u00e9 gli elettroni che formano il legame \"\u03c0\" siano in \u03b2 al carbonio carico positivamente, cio\u00e8 a due legami di distanza da questo.\nCome riportato da R.C. Ferreira , il termine \u00e8 stato suggerito per la prima volta da Baker and Nathan nel 1935 , mentre un trattamento approfondito basato sul modello degli orbitali molecolari si deve a Robert S. Mulliken . Durante i suoi studi mediante spettroscopia UV delle molecole caratterizzate da doppi legami, Mulliken osserv\u00f2 che introducendo gruppi alchilici negli alcheni i loro massimi di assorbimento negli spettri si spostavano verso lunghezze d'onda maggiori. Questo spostamento verso frequenze minori si chiama \"batocr\u00f2mo\", dal greco \u03b2\u03b1\u03b8\u03cd\u03c2 (bath\u00ecs), \"profondo\" o \"basso\", e \u03c7\u03c1\u03ce\u03bc\u03b1 (chroma), \"colore\" (\"bathochromic shift\", in inglese) \u00e8 ben conosciuto a proposito dei sistemi di doppi legami coniugati, quali quello dell'1,3-butadiene. Mulliken fu anche il primo ricercatore ad attribuire alla iperconiugazione il minore calore di idrogenazione sviluppato dagli alcheni sostituiti rispetto ai corrispettivi non sostituiti.\nIl concetto di iperconiugazione pu\u00f2 essere preso in considerazione per razionalizzare una serie di altri fenomeni chimici, quali l'effetto anomerico, l'effetto gauche, la barriera rotazionale dell'etano, l'effetto beta-silicon (da controllare), la frequenza vibrazionale del gruppo carbonilico esociclico, e la stabilit\u00e0 relativa dei carbocationi sostituiti. I vecchi libri di testo indicano che la conformazione sfalsata dell'etano sia caratterizzata da una energia potenziale inferiore rispetto alla eclissata per motivi di ingombro sterico. I modelli quantomeccanici dicono che l'interpretazione corretta del fenomeno si basi sulla iperconiugazione.."}
{"id": "1983388", "revid": "155136", "url": "https://it.wikipedia.org/wiki?curid=1983388", "title": "Procuratore (Repubblica di Venezia)", "text": ""}
{"id": "1983389", "revid": "125355300", "url": "https://it.wikipedia.org/wiki?curid=1983389", "title": "BMW E36", "text": "La sigla BMW E36 identifica la terza generazione della Serie 3, un'autovettura di fascia medio-alta prodotta dal 1990 al 2000 dalla casa automobilistica tedesca BMW.\nProfilo e storia.\nGenesi e debutto.\nIl progetto E36, volto alla realizzazione dell'erede della E30, ebbe inizio a met\u00e0 degli anni ottanta. La E30 in produzione a quell'epoca stava riscuotendo un gran successo di vendite, malgrado alcuni difetti ancora non risolti come l'abitabilit\u00e0 interna migliorabile. Per la futura terza generazione della Serie 3, oltretutto, si ritenne opportuno far lievitare le dimensioni esterne, poich\u00e9 cos\u00ec facendo, da una parte ci si sarebbe potuti mantenere al passo con la concorrenza, che sfornava modelli di sempre maggiori dimensioni ad ogni cambio generazionale, mentre dall'altra si sarebbe potuto risolvere o quantomeno migliorare il problema legato all'abitabilit\u00e0. Un'altra specifica richiesta dai vertici BMW in fase di avvio del progetto fu quella di migliorare l'aspetto legato ai consumi di carburante e all'efficienza dei motori, nonch\u00e9 ai costi di esercizio. Ed ancora, si richiese ai progettisti della Casa dell'Elica di ottimizzare anche il fattore sicurezza. Infine, un'altra richiesta fu quella di ridurre al minimo possibile (per l'epoca, si intende) l'impatto ambientale legato al ciclo vitale di ogni esemplare. Pi\u00f9 nello specifico, si richiese che la vettura fosse assemblata con componenti riciclabili per almeno l'80%. L'incarico di disegnare il nuovo modello fu nuovamente affidato a Claus Luthe, qui in uno dei suoi ultimi incarichi alla Casa di Monaco.\nPer quanto riguarda la meccanica, venne imposta una maggior maneggevolezza e migliori doti dinamiche in generale. A questo proposito va citato un aneddoto: si scelse per tali esigenze di rivedere il comparto sospensioni, in particolare il retrotreno. Per testare queste nuove geometrie venne realizzato nel 1986 un prototipo con carrozzeria roadster che montava il nuovo retrotreno denominato \"Z-link\". Tale prototipo ebbe un tale successo di pubblico che alla BMW ne decisero la produzione in piccola serie con la denominazione commerciale di BMW Z1. Il debutto della nuova Serie 3 avvenne nell'ottobre del 1990 in Francia, presso il Circuito Prove di Miramas, quando il modello venne presentato finalmente alla stampa.\nDesign ed interni.\nCome si \u00e8 gi\u00e0 detto, la E36 fu uno degli ultimi lavori di Claus Luthe presso la BMW, prima dei nefasti eventi che colpirono tragicamente la vita personale del capo designer tedesco, delle conseguenti vicende giudiziarie e delle definitive dimissioni di questi dall'azienda tedesca. Stilisticamente, la nuova E36 non aveva praticamente nulla a che vedere con la precedente \"E30\": pi\u00f9 grande ed imponente (sebbene fosse rimasta al di sotto dei quattro metri e mezzo di lunghezza), vantava soluzioni destinate a tracciare il nuovo corso stilistico BMW anche dopo l'addio di Luthe e l'arrivo di Chris Bangle dal Gruppo Fiat.\nDa qualunque prospettiva si osservasse la nuova Serie 3, l'impressione era quella di avere a che fare con un'auto massiccia, robusta e che dava un gran senso di sicurezza. Il frontale mostrava gi\u00e0 le prime grandi novit\u00e0: prima di tutto i gruppi ottici anteriori, non pi\u00f9 a fari tondi sdoppiati e non pi\u00f9 circondati da una calandra uniforme per tutta la lunghezza del muso. Nella E36 erano infatti presenti doppi gruppi ottici racchiusi sotto un unico proiettore, mentre gli indicatori di direzione vennero integrati ai lati dei gruppi ottici stessi, sebbene al di fuori della zona carenata; ed ancora, lo scudo paraurti era del tutto nuovo, pi\u00f9 massiccio, anche se il fatto di aver optato per la realizzazione in plastica grezza non verniciata fece storcere il naso a non pochi osservatori (in seguito verr\u00e0 infatti sostituito con uno scudo paraurti in tinta). \nLinee pi\u00f9 massicce che in precedenza anche per la vista laterale, dove il profilo del muso era pi\u00f9 arrotondato e pi\u00f9 aerodinamico, grazie anche ai montanti pi\u00f9 inclinati, sia anteriormente che posteriormente. A tale proposito, va detto che un buon lavoro venne svolto sul fronte della penetrazione aerodinamica, come peraltro dimostrato dal Cx pari a 0.29, decisamente ottimizzato rispetto alla E30. La ricerca aerodinamica fu voluta per contribuire al contenimento dei consumi: a ci\u00f2 contribuirono anche gli stessi fari anteriori carenati. I montanti posteriori, caratterizzati dal \"gomito di Hofmeister\", erano anche molto pi\u00f9 massicci e ad accentuare la sensazione di robustezza nella fiancata contribuiva anche la linea di cintura sensibilmente pi\u00f9 alta rispetto alla precedente generazione della Serie 3. La coda era caratterizzata da un taglio pi\u00f9 netto che in passato, grazie anche al padiglione spiovente che la faceva sembrare pi\u00f9 corta. Il suo disegno concavo e tronco era dato anche dalla presenza appena visibile di uno spoiler integrato che donava dinamismo alla visione d'insieme. I fari posteriori di nuovo disegno e di forma trapezoidale erano pi\u00f9 corti ed avvolgenti che non nella E30, ed in parte erano integrati nel portellone bagagli.\nGli interni della E36 erano pi\u00f9 curati che nella E30. In effetti, un gran lavoro era stato svolto a livello di ergonomia, andando ad ottimizzare il gi\u00e0 noto cockpit rivolto verso il conducente. Anche a livello di finitura, si lavor\u00f2 per eliminare quei difetti venuti alla luce nella precedente generazione, vale a dire le plastiche non di qualit\u00e0 eccelsa, cos\u00ec come i rivestimenti in tessuto (la pelle era optional), ed inoltre, il tetto apribile con guarnizioni che tendevano a deteriorarsi lasciando filtrare l'acqua dopo un acquazzone o un lavaggio. Tali problemi costituirono dei veri grattacapi per i progettisti, i quali alla fine riuscirono nell'intento di introdurre finiture pi\u00f9 accurate e migliori materiali. La strumentazione era essenziale ed il disegno della plancia era tutt'altro che allegro e/o personale, ma questo elevato livello di sobriet\u00e0 sarebbe stata una caratteristica che avrebbe accompagnato anche le due successive generazioni della Serie 3. Sempre a proposito della plancia, va detto che venne ridisegnata, oltre che per renderne pi\u00f9 attuale l'aspetto, anche per poter ospitare gli airbag, disponibili a richiesta. Rimase per\u00f2 quasi immutato rispetto a prima il livello di abitabilit\u00e0. Nonostante le dimensioni sensibilmente aumentate, lo spazio a disposizione dei passeggeri posteriori crebbe di soli 3.8\u00a0cm. Gli 11\u00a0cm in pi\u00f9 nella lunghezza del corpo vettura vennero fondamentalmente dedicati all'adeguamento del frontale alle normative anticrash ed alla capacit\u00e0 del bagagliaio.\nStruttura, meccanica e motori.\nIl modesto risultato di 1.5 stelle EuroNCAP ottenuto dalla E36 durante le prove di crash test : durante i crash test effettuati all'inizio della sua carriera, , affermandosi quindi come . Merito anche della struttura monoscocca molto pi\u00f9 rigida che non nella E30 (si parla di un 45% in pi\u00f9 rispetto al modello uscente) e del passo molto pi\u00f9 allungato (13\u00a0cm in pi\u00f9) rispetto al precedente modello, quest'ultimo un fattore che significava maggior stabilit\u00e0 alle alte velocit\u00e0. Come gi\u00e0 accennato, gran parte dell'aumento di ingombri in lunghezza venne dedicato alla realizzazione di un frontale caratterizzato da un pi\u00f9 efficace assorbimento degli urti. Inoltre, vennero utilizzati in gran parte lamiere zincate e altre componenti di carrozzeria in plastica. Quest'ultima soluzione contribu\u00ec al contenimento del peso e quindi anche al risparmio di carburante. La stabilit\u00e0 su strada e quindi anche la sicurezza furono fattori ottimizzati anche dalla perfetta ripartizione dei pesi tra aventreno e retrotreno, esattamente del 50% su ogni asse. \nPer quanto riguardava le sospensioni, la BMW riprese l'avantreno della E30, con architettura di tipo MacPherson, mentre per quanto riguardava il retrotreno fece il suo debutto il nuovo schema \"Z-link\" sperimentato originariamente sulla concept che avrebbe dato i natali alla Z1. Questo nuovo schema, che pochi anni dopo si sarebbe evoluto come schema multilink e che in seguito sarebbe divenuta un must per tutti i modelli premium, fu all'epoca una delle prime soluzioni multilink mai introdotte in un'autovettura stradale (la prima fu la Mercedes-Benz 190 gi\u00e0 nel 1982, ma prima della E36 vi fu anche la gi\u00e0 citata Z1). Non era ancora un multilink in senso stretto, ma un braccio longitudinale coadiuvato da altri due bracci sovrapposti. Su entrambi gli assi furono montati ovviamente ammortizzatori idraulici telescopici, molle elicoidali e barre stabilizzatrici.\nL'impianto frenante era di tipo misto nelle versioni con motore a 4 cilindri, mentre prevedeva freni a disco sulle quattro ruote nelle versioni con motore a 6 cilindri. In questo caso, i dischi anteriori erano di tipo autoventilante. L'ABS era di serie su tutta la gamma. Quanto allo sterzo, venne mantenuta l'economica ma efficace soluzione a cremagliera: il servosterzo era di serie su tutta la gamma, tranne che nei primissimi esemplari della versione di base, cio\u00e8 la \"316i\". Ma pochissimo tempo dopo il lancio commerciale, anche questo modello pot\u00e9 usufruire della servoassistenza.\nAl suo debutto, la E36 venne proposta in quattro motorizzazioni, tutte a benzina, tutte ad iniezione e tutte catalizzate:\nPer quanto riguarda le varianti di trasmissione, era previsto di serie su tutta la gamma un cambio manuale a 5 marce, ma a richiesta si poteva optare per un cambio automatico con convertitore di coppia, che nelle versioni con motore a 4 cilindri (\"316i\" e \"318i\") era a 4 rapporti, mentre nelle altre due era a 5 rapporti.\nDotazioni.\nUn altro dei punti deboli della E36 stava nella dotazione, non di certo da prima della classe, specie considerando il prezzo elevato di ogni versione. La dotazione di serie in comune tra tutte le versioni previste al debutto comprendeva per l'Italia: ABS, chiusura centralizzata, retrovisori esterni elettrici, servosterzo e vetri elettrici anteriori. Quanto elencato era tutto ci\u00f2 che di serie si poteva trovare nei modelli \"316i\" e \"318i\". I modelli per il mercato italiano \"320i\" e \"325i\", invece, potevano contare anche su climatizzatore con funzione di ricircolo aria, vetri elettrici posteriori e volante regolabile, accessori che invece erano optional nei due modelli di base.\nLa lista optional comune a tutte le versioni comprendeva: airbag lato guida e passeggero, cambio automatico, divano posteriore sdoppiabile e tetto apribile. La \"325i\" poteva avere a richiesta anche il controllo di trazione.\nEvoluzione.\nLa produzione venne quindi avviata nell'autunno del 1990, inizialmente nella sola versione berlina (che andava a sostituire sia la E30 a 4 porte che quella a 2 porte) e nelle quattro motorizzazioni descritte. Nel 1991 vi fu una prima novit\u00e0 che and\u00f2 ad arricchire la gamma della neonata berlina bavarese: la 325td, prima E36 a gasolio equipaggiata con un motore turbodiesel da 2498\u00a0cm\u00b3 in grado di erogare una potenza massima di 116\u00a0CV. Il nuovo modello prese in pratica il posto della precedente \"324td\" su base \"E30\".\nNel marzo 1992 vi fu l'arrivo della versione coup\u00e9 (sigla di progetto: E36/2), non solo una variante a 2 porte della berlina di base, ma una vettura con carrozzeria ridisegnata, anche se in maniera discreta e a prima vista poco appariscente. Tra le novit\u00e0 introdotte con la coup\u00e9 vi fu l'arrivo del motore 1.8 bialbero da 140\u00a0CV, direttamente derivato dalla precedente 318is, e che in questo caso and\u00f2 ad equipaggiare la nuova edizione della sportiva tedesca. Sempre nel 1992 le versioni \"320i\" e \"325i\" beneficiarono di alcune migliorie tecniche ai propulsori, migliorie che inclusero tra l'altro anche l'esordio della tecnologia VANOS relativa alla fasatura variabile della distribuzione. Entro la fine dello stesso anno vi fu il lancio della nuova M3, spinta da un nuovissimo motore da 3 litri in grado di erogare fino a 286\u00a0CV.\nNel 1993, in primavera, vi fu l'arrivo della E36 cabriolet (sigla di progetto: E36/2C), che prese il posto della precedente cabriolet E30. Inoltre vennero introdotte due nuove versioni: prima di tutto, il motore 1.8 16v da 140\u00a0CV venne esteso anche alla 318is 4 porte, mentre sul fronte diesel, vi fu l'arrivo della 325tds, il cui motore, ripreso da quello della \"325td\", integrava anche l'intercooler, consentendo cos\u00ec di raggiungere una potenza massima di 143\u00a0CV. Sempre nel 1993 venne introdotto un allestimento semplificato denominato Europa, disponibile per tutta la gamma e caratterizzato dal prezzo leggermente pi\u00f9 basso (circa 1 milione di lire in meno) in cambio della rinuncia ad una piccola parte della dotazione di serie. In pi\u00f9, vi furono alcuni aggiornamenti alle motorizzazioni a 4 cilindri, che migliorarono leggermente le caratteristiche di erogazione.\nNel 1994, dalla gamma E36 di normale produzione vennero derivate due nuove varianti: innanzitutto venne introdotta la versione station wagon, anche in questo caso denominata \"Touring\" (sigla di progetto: E36/3), che sanc\u00ec la fine delle ultime E30, che fino a quel momento avevano resistito in listino proprio in configurazione giardinetta; ma la vera novit\u00e0 fu la prima BMW di segmento C, ossia la Serie 3 Compact, versione a due volumi e mezzo delle consuete berline E36. Un'altra novit\u00e0 dello stesso anno fu l'arrivo della 318tds, la pi\u00f9 economica versione della gamma: con il suo motore turbodiesel da 1665\u00a0cm\u00b3, provvisto di intercooler, la potenza erogata era di appena 90\u00a0CV, ma i consumi erano decisamente inferiori a quelli di qualunque altra versione della gamma E36.\nSempre nel 1994 venne introdotta una versione a tiratura limitata della \"318is\", denominata 318is Racing, caratterizzata da uno stile marcatamente sportivo, con alettone posteriore, spoiler anteriore e minigonne, e la presenza di serie del differenziale autobloccante. Tra la fine del 1994 e l'inizio del 1995, la \"325i\" venne sostituita dalla 328i, spinta da un motore da 2793\u00a0cm\u00b3 in grado di erogare fino a 193\u00a0CV di potenza massima, quindi praticamente identica a quella della \"325i\", ma con soglia di erogazione spostata a regime pi\u00f9 basso e con un maggior picco di coppia motrice, anch'essa disponibile a regimi pi\u00f9 ridotti. Ci\u00f2 si tradusse in un comportamento su strada pi\u00f9 pronto e in una maggior elasticit\u00e0.\nNel corso del 1995, arriv\u00f2 anche il restyling di mezza et\u00e0, peraltro abbastanza leggero e poco visibile. Vennero in ogni caso ridisegnati i paraurti, tra l'altro proposti in tinta con la carrozzeria, e la calandra. Anche i gruppi ottici anteriori ricevettero degli aggiornamenti (le lampade passarono dal tipo H1 al tipo H7) e le plastiche degli indicatori di direzione divennero bianche. Le calotte degli specchietti retrovisori esterni vennero rimodellate per meglio rispondere ad esigenze di tipo aerodinamico e diminuire cos\u00ec il fruscio del vento che in precedenza era avvertibile anche dall'interno dell'abitacolo. Arrivarono anche nuovi cerchi in lega di diverso disegno. Anche all'interno dell'abitacolo gli aggiornamenti furono poco visibili: si ebbero nuovi rivestimenti in tessuto ed una plancia resa pi\u00f9 moderna, mentre il volante ricevette un nuovo stemma della Casa, questa volta colorato, mentre prima era semplicemente impresso nella plastica del volante stesso. Su tutta la gamma divenne di serie l'airbag per il passeggero. Dal punto di vista tecnico, vi furono alcuni leggeri aggiornamenti nel comparto sospensioni, ed in particolare delle barre stabilizzatrici. Per quanto riguardava i motori, l'unica grande novit\u00e0 fu l'introduzione della 323i, modello che and\u00f2 a colmare il gap creatosi tra la \"320i\" e la \"328i\" dopo l'uscita di produzione della \"325i\". Il suo motore, tra l'altro, fu una riedizione aggiornata del precedente 6 cilindri da 2.5 litri, ma con potenza ridotta a 170\u00a0CV. \nNel 1996, vi furono altre novit\u00e0 alla gamma: la M3 ricevette un nuovo motore da 3.2 litri in grado di sviluppare 321\u00a0CV, mentre la \"318iS\" vide l'arrivo di un nuovo 1.9 a benzina, lo stesso montato sulla roadster Z3, sempre della potenza di 140\u00a0CV, ma con un picco di coppia leggermente pi\u00f9 elevato e disponibile ad un regime leggermente pi\u00f9 ridotto. Nessuna novit\u00e0 per il 1997, mentre al Salone di Ginevra del 1998 venne presentata la quarta generazione della Serie 3, siglata E46, e che sanc\u00ec la fine della carriera della E36, ma solo in versione berlina. Coup\u00e9 e Touring continuarono a rimanere in listino ancora per poco pi\u00f9 di un anno, e vennero tolte di listino nel 1999, dopodich\u00e9 fu solo la cabriolet a rimanere nella gamma della Serie 3 vera e propria. Il suo pensionamento avvenne nel 2000, assieme all'ultimissimo modello ufficialmente integrato nella gamma E36, ossia la Compact. Come gi\u00e0 avvenuto l'anno prima per le varie Touring e Coup\u00e9, anche Cabriolet e Compact vennero sostituite dalle corrispondenti versioni su base E46.\nE36 Touring.\nLe prime foto ufficiali della nuova familiare BMW vennero diffuse tra la fine del 1993 e l'inizio del 1994: salt\u00f2 subito all'occhio l'impronta sportiveggiante data alla vettura, che non doveva apparire come una paciosa station wagon tutta spazio e razionalit\u00e0, ma doveva mantenere quella grinta che gi\u00e0 caratterizzava le altre tre versioni gi\u00e0 in commercio. Pertanto vennero mantenute caratteristiche come l'abitacolo arretrato e di conseguenza il lungo cofano motore, ma ne vennero introdotte anche altre, come per esempio il lunotto non verticale, ma inclinato per conferire maggior sportivit\u00e0 alla vista d'insieme. Crebbe la capacit\u00e0 di carico, pari a 340 litri del solo bagagliaio con tendina copribagagli distesa. A pieno carico, ed abbattendo lo schienale posteriore, si potevano anche raggiungere ben 1.320 litri contro i 1.187 della precedente Touring su base E30.\nAl suo esordio, la Touring E36 era disponibile in quattro motorizzazioni, due a benzina e due turbodiesel, tutti mutuati dalla berlina di normale produzione:\nNella seconda met\u00e0 del 1995, la gamma si complet\u00f2 verso il basso con l'arrivo dei modelli 316i Touring e 318i Touring, spinta dai consueti motori 1.6 e 1.8 a benzina da 102 e 115\u00a0CV. Il modello meno potente, non fu previsto inizialmente in alcuni mercati, come per esempio in Italia. Vi fu anche l'esordio della 323i Touring, meccanicamente sempre identica alla berlina. Anche nel caso della Touring, non vi furono novit\u00e0 di rilievo nel 1997, mentre nel 1998, contemporaneamente all'uscita di produzione della berlina, vi fu l'arrivo della \"316i Touring\" anche nel mercato italiano. Ma nel 1999 la E36 Touring venne definitivamente tolta di listino, sostituita dalla E46 Touring.\nE36 Coup\u00e9.\nLa coup\u00e9 su base E36 venne introdotta nel marzo 1992: apparentemente molto simile alla berlina da cui deriva, nascondeva in realt\u00e0 molti particolari del tutto rivisti. Se si esclude il pi\u00f9 evidente, ossia la presenza di due sole porte anzich\u00e9 quattro, la E36 Coup\u00e9 era caratterizzata da una carrozzeria ridisegnata. La parte superiore del corpo vettura, quella che comprende la superficie vetrata, mostrava il differente andamento dei montanti, sia quelli posteriori che quelli anteriori, in entrambi i casi pi\u00f9 inclinati. Ci\u00f2 portava come conseguenza anche il fatto di avere un tetto pi\u00f9 basso e quindi un corpo vettura pi\u00f9 profilato. Anche il montante centrale era pi\u00f9 nascosto, e comunque non era integrato nelle due portiere. In conseguenza di tutto ci\u00f2, anche i finestrini, sia quelli discendenti che quelli fissi, erano ridisegnati, in particolare quelli posteriori. Posteriormente si potevano invece notare i fari ridisegnati, pi\u00f9 ridotti in altezza e meno spigolosi. All'interno dell'abitacolo, anche se la vettura era omologata per cinque persone, l'abitabilit\u00e0 era buona solo per quattro, e pi\u00f9 che altro solo nei sedili anteriori, mentre che sedeva dietro si trovava in ogni caso un po' pi\u00f9 sacrificato. Per il resto, si ritrovavano le stesse caratteristiche delle altre versioni della gamma E36.\nAl suo debutto, la \"E36 Coup\u00e9\" era disponibile nelle seguenti versioni:\nNel 1993 la gamma si arricch\u00ec con l'arrivo della 316i Coup\u00e9, con la quale si voleva dare la possibilit\u00e0 di avere una Serie 3 Coup\u00e9 anche a chi disponeva di budget pi\u00f9 limitati. Contemporaneamente, anche per la coup\u00e9 venne introdotto l'allestimento Europa, pi\u00f9 semplificato ed economico. Anche la coup\u00e9, inoltre, benefici\u00f2 degli aggiornamenti previsti anche per le altre versioni relativamente alla base della gamma.\nAlla fine del 1994, in contemporanea con berlina, cabriolet e Touring, la \"325i\" venne sostituita dalla 328i Coup\u00e9 da 193\u00a0CV, mentre nel 1995, in occasione del restyling di mezza et\u00e0, venne introdotta anche la 323i Coup\u00e9 con motore da 170\u00a0CV. Nel 1996 il nuovo motore da 1895\u00a0cm\u00b3 e 140\u00a0CV equipaggi\u00f2 la nuova versione della \"318iS Coup\u00e9\". Da questo momento in poi non vi furono pi\u00f9 novit\u00e0 di sorta, e la E36 Coup\u00e9 si avvi\u00f2 cos\u00ec alla fase conclusiva della sua carriera, terminata nel 1999 con il lancio della nuova \"Coup\u00e9 E46\".\nE36 Cabriolet.\nNella primavera del 1993 venne lanciata la E36 Cabrio, che and\u00f2 a sostituire la cabriolet su base E30 prodotta e commercializzata fino a quel momento. La nuova convertibile apparve subito molto pi\u00f9 elegante della precedente e fu realizzata sulla base della coup\u00e9, della quale conserv\u00f2 molte componenti (tra cui i fari posteriori) e la configurazione a due porte. La capote in tela venne realizzata in maniera esemplare, sia sotto il profilo della funzionalit\u00e0 (tenuta all'acqua, qualit\u00e0 del tessuto, praticit\u00e0 di utilizzo, ecc.) sia sotto il profilo del design, visto che anche a capote chiusa la E36 cabriolet conservava un equilibrio formale praticamente perfetto. \nPer la realizzazione della cabriolet furono apportate le necessarie modifiche strutturali alla scocca, indispensabili per garantire un'adeguata rigidezza torsionale al corpo vettura. In questo modo la cabriolet arriv\u00f2 ad un aumento di peso di circa 120\u00a0kg rispetto alle corrispondenti versioni chiuse. Di serie, la capote era a chiusura manuale, ma a richiesta si poteva ottenere il dispositivo di apertura e chiusura ad azionamento elettrico. In questo caso, il funzionamento veniva interdetto in caso di velocit\u00e0 superiori a 5\u00a0km/h. Sia che fosse ad azionamento manuale o elettrico, la capote andava a riporsi in un apposito vano situato alle spalle dei passeggeri posteriori, tra lo schienale ed il bagagliaio. Se la coup\u00e9 imponeva un po' di sacrifici ai passeggeri posteriori, nella cabrio il problema si presentava ancor pi\u00f9 evidente, poich\u00e9 il fatto di avere a che fare con una capote e con la necessit\u00e0 di doverla poter aprire e chiudere comportava la presenza di uno spazio nella zona posteriore della linea di cintura da dedicare a tali operazioni e quindi non fu pi\u00f9 possibile omologare la vettura per cinque persone. In ogni caso, anche i due passeggeri posteriori andavano a trovarsi pi\u00f9 stretti. Tra gli accessori a richiesta specifici della Cabrio, vi erano i roll-bar ad estrazione automatica, mentre di serie la vettura era equipaggiata con il dispositivo \"crash control\", che in caso di collisione metteva in atto una serie di misure atte a limitare i danni agli occupanti.\nAl suo debutto, la \"E36 Cabrio\" fu proposta in un'unica motorizzazione, vale a dire il motore da 2.5 litri e 192\u00a0CV. La sola versione che esord\u00ec sul mercato fu quindi la 325i Cabrio. Nel mese di settembre del 1993, la lista optional si arricch\u00ec di un hard-top fisso da montare in sostituzione della capote. Nel corso del 1994, invece, la gamma si estese notevolmente con l'arrivo dei modelli \"320i\" e \"318i\", nonch\u00e9 della potente ed esclusiva M3 Cabrio. Alla fine dello stesso anno, la \"325i Cabrio\" venne sostituita dalla 328i Cabrio, con motore pi\u00f9 ricco di coppia. Nel 1995 arriv\u00f2 il restyling, ma senza particolari novit\u00e0 dal punto di vista della gamma, e non ve ne sarebbero stati pi\u00f9 fino alla fine della carriera del modello, uscito di produzione nel 2000.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma E36.\nDati di produzione.\nLa produzione della terza generazione della Serie 3, ossia la E36, si articol\u00f2 durante l'intero arco degli anni novanta in cinque stabilimenti dislocati in ogni angolo del pianeta. Per quanto riguarda la produzione in Europa, essa ebbe luogo nei due stabilimenti tedeschi di Monaco di Baviera e di Ratisbona. Due furono anche gli stabilimenti dediti alla produzione nel continente americano: uno a Greer, in Carolina del Sud (USA) ed uno a Toluca (Messico). Infine, un quinto stabilimento dedicato alla produzione della E36 era ubicato al Cairo, in Egitto. La produzione totale della E36 fu di 2.236.179 esemplari, dei quali 71.242 erano M3 (in tutte e tre le configurazioni di carrozzeria previste). Al totale non \u00e8 stata invece inclusa la produzione della Compact E36, che comunque fu di 431.527 esemplari.\nDi seguito viene mostrata la produzione della Serie 3 (sempre includendo i modelli M3, ma escludendo le Compact) per modello e carrozzeria:\nLe altre Serie 3 E36.\nLe varianti di E36 descritte finora non furono affatto le uniche esistite (o esistenti), poich\u00e9 ne furono proposte anche altre in via meno ufficiale, anche se in realt\u00e0 non facenti parte della gamma E36.\nVersioni speciali.\nLe versioni Alpina-BMW.\nLa \"Alpina Burkard Bovensiepen\", nota per essere un piccolo costruttore tedesco di particolari versioni di BMW, con allestimenti assai lussuosi ed esclusivi, non si fece scappare le possibilit\u00e0 offerte dalla Serie 3 E36 e gi\u00e0 nel marzo del 1991, al Salone di Ginevra, present\u00f2 la B6 2.8, equipaggiata con un motore da 2752\u00a0cm\u00b3 derivato dalla rialesatura del 2.5 litri di normale produzione che equipaggiava la \"325i\", sulla base della quale nacque proprio questa vettura particolare ed esclusiva. La potenza massima di tale motore raggiungeva 240\u00a0CV, con coppia massima di 293 Nm, abbastanza per spingere la vettura ad oltre 250\u00a0km/h. La commercializzazione della \"B6 2.8\" fu avviata solo l'anno successivo, nel marzo del 1992, per concludersi nell'estate del 1993, dopo essere stata prodotta in 136 esemplari.\nLa \"B6 2.8\" venne sostituita a met\u00e0 del 1993 dalla B3 3.0, che montava un motore da 2997\u00a0cm\u00b3, nato a partire dalla precedente unit\u00e0 da 2.8 litri, e che in questo caso raggiungeva una potenza massima di 250\u00a0CV. La velocit\u00e0 massima superava i 260\u00a0km/h e lo scatto da 0 a 100\u00a0km/h richiedeva solo 6\"1 se con cambio manuale a 5 marce, o 6\"4 se con cambio automatico Switchtronic. La produzione totale fu di 749 esemplari e termin\u00f2 nel febbraio del 1996. Subito dopo fu lanciata la sua naturale evoluzione, la B3 3.2, il cui motore da 3152\u00a0cm\u00b3 rappresentava una nuova evoluzione dello stesso motore dei modelli precedenti. In questo caso la potenza massima saliva a 265\u00a0CV, con accelerazione da 0 a 100\u00a0km/h in 5\"9. Queste non furono le uniche Alpina su base E36: vi fu infatti un modello che si pose al top della gamma, pi\u00f9 performante, raffinato e costoso dei modelli appena descritti, economicamente gi\u00e0 decisamente impegnativi. Questo modello fu la B8 4.6, il cui motore V8 da 4619\u00a0cm\u00b3 raggiungeva un picco di potenza pari a ben 333\u00a0CV, spingendo la vettura ad oltre 280\u00a0km/h. Introdotta nel 1995, la \"B8 4.6\" fu prodotta fino alla fine del 1998 in 221 esemplari.\nLa TC Baur.\nLe due precedenti generazioni di Serie 3 (la \"E30\" e la E21) erano state previste anche con carrozzeria Top Cabriolet realizzata dalla Baur di Stoccarda. Ci\u00f2 non avvenne ufficialmente nel caso della E36, ma la Baur realizz\u00f2 su richiesta dei clienti alcuni esemplari con carrozzeria di tipo \"targa\", simile a quella proposta nelle serie \"E30\" ed \"E21\". La trasformazione poteva essere realizzata sulla base di qualsiasi versione, e quindi con qualsiasi motorizzazione"}
{"id": "1983401", "revid": "143369", "url": "https://it.wikipedia.org/wiki?curid=1983401", "title": "Ama no murakumo", "text": ""}
{"id": "1983403", "revid": "1543377", "url": "https://it.wikipedia.org/wiki?curid=1983403", "title": "Distrofia miotonica", "text": "La distrofia miotonica (DM) \u00e8 una malattia genetica neuromuscolare degenerativa a carattere autosomico dominante, caratterizzata da un quadro clinico ampiamente variabile e da un decorso lentamente progressivo, il cui esordio pu\u00f2 avvenire a qualunque et\u00e0. Rappresenta la seconda forma di distrofia muscolare pi\u00f9 diffusa dopo la distrofia muscolare di Duchenne.\nIl quadro clinico \u00e8 caratterizzato da perdita di massa muscolare, miotono, cataratta, difetti nel sistema di conduzione cardiaco, alterazioni endocrine e deficit cognitivi nei casi congeniti infantili di DM1. \u00c8 presente un fenomeno di anticipazione per cui l'esordio tende a presentarsi ad un'et\u00e0 sempre pi\u00f9 giovane di generazione in generazione nella stessa famiglia.\nI pazienti con distrofia miotonica di tipo 1 o di Steinert, tranne che nella forma tardiva, hanno un'aspettativa di vita pi\u00f9 bassa, essendo soggetti ad aritmia grave e cardiomiopatia (che possono esitare in morte cardiaca improvvisa), e a disturbi respiratori seri. Nella distrofia miotonica di tipo 2 o di Ricker l'aspettativa di vita del paziente pu\u00f2 anche essere normale.\nEpidemiologia.\nLa prevalenza \u00e8 stata calcolata intorno ad 1 su 8.000 persone.\nClassificazione.\nEsistono varie forme di distrofia miotonica riconoscibili mediante l'esame del DNA:\nIl 98% circa di tutti i casi di distrofia miotonica rientrano nel tipo 1, ad ogni modo il tipo 2 \u00e8 caratterizzato da presentazione atipica e fenotipi insoliti, con sintomi diversi dalla forma classica, pertanto verosimilmente la diagnosi \u00e8 sottostimata.\nGli specialisti stanno attualmente indagando sull'esistenza di altri tipi di distrofia miotonica.\nGenetica.\nLa Distrofia Miotonica \u00e8 una malattia genetica a trasmissione autosomica dominante, pertanto si sviluppa in seguito all'acquisizione del gene affetto da un genitore. La probabilit\u00e0 di ereditare il gene affetto \u00e8 del 50%.\nLa DM \u00e8 caratterizzata dalla presenza di triplette nucleotidiche ripetute. Le ripetizioni di coppie o triplette nucleotidiche sono frequenti nel DNA, ma in questa patologia le ripetizioni sono in numero esagerato rispetto alle ripetizioni presenti nel DNA normale; questo fenomeno prende il nome di \"amplificazione\". Negli ultimi anni sono state identificate numerose malattie a trasmissione genetica in cui il meccanismo di danno \u00e8 legato alla presenza di ripetizione di triplette, la prima ad essere studiata e la pi\u00f9 nota fu la Corea di Huntington che condivide con la distrofia miotonica la caratteristica di esordire pi\u00f9 precocemente ad ogni generazione successiva.\nDM1.\nNella forma DM1 (malattia di Steinert) il gene mutato \u00e8 chiamato DMPK (myotonic dystrophy protein kinase) e codifica per una miosin chinasi espressa nei muscoli scheletrici. Questo gene \u00e8 localizzato nel braccio lungo del cromosoma 19 (in posizione 19q13.3). In questo locus vi \u00e8 un difetto molecolare specifico, costituito da una sequenza trinucleotidica instabile (Citosina Timina Guanina) nel 3'UTR che viene ripetuta 50-4000 volte quando nella popolazione normale il range varia da 5 a 37 volte. \nDM2.\nNella forma DM2 (detta anche miopatia miotonica prossimale/PROMM o malattia di Ricker) analogamente c'\u00e8 un difetto nel gene ZNF9 sul cromosoma 3 in posizione 3q21. Il numero di ripetizioni va da 75 ad oltre 11000, ma in questo caso non sembra esserci differenza nella gravit\u00e0 della patologia o nella precocit\u00e0 di esordio. Il fenomeno dell'anticipazione in questa forma sembra essere meno significativo e in letteratura \u00e8 riferita solo una lieve anticipazione. In questo caso la ripetizione coinvolge quattro nucleotidi.\nQuadro clinico.\nIl quadro clinico \u00e8 variabile, frequente nella DM1 il riscontro di miopatia, disartria, atrofia, ipotiroidismo, ritardo mentale (solo se esordio infantile), molto grave pu\u00f2 essere il coinvolgimento del miocardio portando a forme di cardiomiopatia diffusa. La forma congenita e quella infantile sono gravi, mentre lo sono meno la forma giovanile-preadolescenziale e quella dell'adulto. La forma meno grave \u00e8 la tardiva.\nNella DM2 si osservano frequentemente nistagmo, disfagia e dolore addominale mentre nella DM1 si osservano disturbi dello spettro autistico fra cui la sindrome di Tourette.\nI pazienti con DM2 si presentano riferendo dolori muscolari, affaticabilit\u00e0, rigidit\u00e0, debolezza ai muscoli prossimali dell'arto inferiore (coscia). La forma meno grave \u00e8 chiamata miopatia miotonica prossimale.\nLa DM presenta spesso anche problemi endocrini (ipotiroidismo e ipertiroidismo, diabete mellito), cataratta precoce, problemi gastrointestinali, ipersonnia, disturbi psichiatrici, problemi respiratori.\nLa distribuzione della debolezza muscolare \u00e8 diversa per le due forme: nella DM1 sono affette le masse muscolari del volto e della mandibola, con ptosi palpebrale, debolezza dei muscoli del collo, delle mani e della parte distale della gamba (piede). Nella DM2 la debolezza \u00e8 pi\u00f9 evidente ai muscoli prossimali, quindi vicino al tronco: nuca, spalle, flessori dell'anca e parte superiore delle gambe.\nDiagnosi.\nLa diagnosi di distrofia miotonica pu\u00f2 essere difficile poich\u00e9 comporta la diagnosi differenziale con le patologie neuromuscolari che condividono alcuni aspetti del quadro clinico. Le patologie neuromuscolari sono perlopi\u00f9 rare ed attualmente se ne conoscono oltre 40 che diventano 100 se si prendono in considerazione i sottotipi. Perci\u00f2 un paziente con un quadro clinico complesso che potrebbe essere affetto da DM dovr\u00e0 essere indirizzato ad uno specialista, ma a seconda del sintomo d'esordio il paziente potrebbe essere indirizzato ad un neurologo, ad un cardiologo, ad un oculista, ad un endocrinologo o ad un reumatologo. Poich\u00e9 la presentazione \u00e8 frequentemente atipica \u00e8 possibile che se non viene interpellato un esperto di patologie neuromuscolari la diagnosi non venga eseguita.\nNonostante non esistano ad oggi cure specifiche per la DM e la terapia sia basata su interventi sintomatici (si affrontano i problemi mano a mano che si presentano), \u00e8 importante che la diagnosi venga formulata correttamente, sia per monitorare il paziente e poter riconoscere precocemente le manifestazioni pi\u00f9 gravi e potenzialmente fatali (ad esempio i problemi cardiaci), sia per fornire una consulenza genetica rispetto all'elevato rischio di trasmissione alla prole.\nIl rischio anestesiologico \u00e8 tale per cui la presenza di DM deve essere riferita ad ogni visita medica, anche per problemi non correlati alla patologia.\nLa diagnosi di certezza si ha mediante l'esame del DNA.\nTerapia.\nNon esistono trattamenti efficaci contro tale forma di distrofia muscolare, per combattere in parte la miotonia si somministra la mexiletina (dosi 75\u00a0mg - 150\u00a0mg).\nL'attenzione si concentra sulla gestione delle complicanze della malattia, in particolare quelle relative al sistema cardiopolmonare in quanto rappresentano il 70% dei decessi dovuti a DM1. L'inserimento di pacemaker pu\u00f2 essere richiesto per soggetti con anomalie della conduzione cardiaca. Il miglioramento della qualit\u00e0 della vita che pu\u00f2 essere misurato utilizzando questionari specifici \u00e8 anche un obiettivo principale delle cure mediche. L'apnea centrale del sonno o l'apnea ostruttiva del sonno pu\u00f2 causare eccessiva sonnolenza diurna e questi individui dovrebbero sottoporsi a uno studio del sonno. La ventilazione non invasiva pu\u00f2 essere offerta in caso di anomalie respiratorie.\nAlcuni piccoli studi hanno suggerito che l'imipramina, la clomipramina e la taurina possono essere utili nel trattamento della miotonia. Tuttavia, a causa della debole evidenza e dei potenziali effetti collaterali come aritmie cardiache, questi trattamenti sono usati raramente. Un recente studio del dicembre 2015 ha dimostrato che un comune antibiotico approvato dalla FDA, l'eritromicina ha ridotto la miotonia nei topi. Sono previsti studi sull'uomo per l'eritromicina. L'eritromicina \u00e8 stata utilizzata con successo in pazienti con problemi gastrici.\n\u00c8 stato dimostrato che lo splicing alterato del canale 1 specifico per il muscolo (ClC-1) causa il fenotipo miotonico di DM1 ed \u00e8 reversibile nei modelli murini che utilizzano l'antisenso morfolino per modificare lo splicing dell'mRNA di ClC-1.\nPrognosi.\nLa prognosi \u00e8 infausta nella DM1 (tranne nella forma DM1 tardiva); il rischio di morte \u00e8 pi\u00f9 elevato nella tipologia 1 dato che \u00e8 pi\u00f9 soggetta ad aritmie fatali che causano morte improvvisa per torsione di punta. La DM2 \u00e8 meno soggetta a morte cardiaca improvvisa della DM1 e alla cardiomiopatia.\nLa forma tardiva di DM1 \u00e8 a volte asintomatica, mentre la forma miopatia miotonica prossimale di DM2 ha coinvolgimento cardiaco raro e prognosi migliore.\nL'aspettativa di vita media di un paziente \u00e8 generalmente pi\u00f9 bassa, pu\u00f2 essere per\u00f2 normale nelle due forme pi\u00f9 lievi, specie nella DM2."}
{"id": "1983404", "revid": "767487", "url": "https://it.wikipedia.org/wiki?curid=1983404", "title": "Donja Moti\u010dina", "text": " Donja Moti\u010dina \u00e8 un comune della Croazia di 1.865 abitanti della Regione di Osijek e della Baranja."}
{"id": "1983407", "revid": "1573940", "url": "https://it.wikipedia.org/wiki?curid=1983407", "title": "Erythrura prasina", "text": "Il diamante quadricolore (\"Erythrura prasina\" ) \u00e8 un uccello passeriforme appartenente alla famiglia degli Estrildidi.\nTassonomia.\nSe ne riconoscono due sottospecie:\nIl nome scientifico della specie deriva dal latino \"prasinus\", \"di colore verde brillante\".\nDistribuzione ed \"habitat\".\nRispetto ad altre specie congeneri occupa un areale molto vasto, che comprende buona parte dell'Indocina, la penisola malese e le isole indonesiane comprese fra Sumatra, Giava e Borneo. Nel 2007, \u00e8 stata inoltre accertata la presenza di questi uccelli (in particolare della sottospecie \"coelica\") anche nella porzione meridionale dell'isola filippina di Palawan.\nL\"'habitat\" d'elezione del diamante quadricolore \u00e8 rappresentato dalle foreste tropicali e subtropicali primarie o secondarie, nonch\u00e9 le foreste di bamb\u00f9, preferendo in particolar modo le aree di foresta confinanti con radure erbose o aree coltivate.\nDescrizione.\nDimensioni.\nMisura 12\u201315\u00a0cm di lunghezza, coda compresa: le proporzioni dei maschi e delle femmine sono simili a parit\u00e0 d'et\u00e0, tuttavia essi risultano pi\u00f9 lunghi in virt\u00f9 delle penne allungate della coda.\nAspetto.\nL'aspetto \u00e8 piuttosto massiccio, con un becco grosso e robusto di colore nero.\nLa colorazione del maschio rispecchia il nome comune della specie: dorso, ali, fianchi, nuca e vertice sono infatti di colore verde brillante, faccia, gola e porzione superiore del petto sono di un bel colore azzurro, petto e ventre sono rossi (o gialli in alcuni esemplari), mentre la coda \u00e8 di colore rosso scarlatto. Nella femmina, la colorazione \u00e8 pi\u00f9 scialba, con petto e ventre grigio-giallastri e maschera azzurra ridotta o quasi del tutto assente e le timoniere centrali della coda si presentano solo leggermente allungate rispetto alle altre penne, mentre nel maschio esse possono essere lunghe anche il doppio.\nBiologia.\nIl diamante quadricolore \u00e8 una specie diurna e piuttosto socievole seppure abbastanza timida, che al di fuori della stagione riproduttiva si muove in gruppi anche numerosi, spesso insieme anche a varie specie di Lonchure, che calando sulle risaie possono divenire un vero flagello per le popolazioni locali. \nAlimentazione.\nSi nutre principalmente di semi di bamb\u00f9 e riso che ottiene direttamente dalle piante, tuttavia in generale mangia ogni tipo di piccolo seme gli sia possibile rompere col forte becco, non dimostrando invece interesse per i cibi di origine animale.\nRiproduzione.\nIl periodo riproduttivo cade dopo la muta, che in questa specie avviene due volte l'anno: si tratta di uccelli monogami, nei quali ambedue i sessi collaborano alla costruzione del nido (una struttura sferica fatta intrecciando materiale vegetale fibroso ed ubicata nel folto della vegetazione arborea), alla cova delle 4-6 uova arrotondate e biancastre (che dura 15 giorni circa) ed alla cura dei nidiacei, che s'involano attorno alle tre settimane d'et\u00e0, pur rimanendo coi genitori per almeno un'altra settimana. La colorazione adulta viene raggiunta piuttosto tardi in questa specie, attorno ai 6-8 mesi di vita."}
{"id": "1983409", "revid": "287204", "url": "https://it.wikipedia.org/wiki?curid=1983409", "title": "Dra\u017e", "text": " Dra\u017e \u00e8 un comune della Croazia di 3.356 abitanti della Regione di Osijek e della Baranja."}
{"id": "1983410", "revid": "547034", "url": "https://it.wikipedia.org/wiki?curid=1983410", "title": "Vermo", "text": "Vermo (in croato Beram) \u00e8 una localit\u00e0 della regione istriana, in Croazia, frazione del comune di Pisino.\nGeografia fisica.\nVermo si trova nella valle del torrenti Cipri, prolungamento del Vallone di Canfanaro, su un'altura a 321 metri s.l.m.\nStoria.\nIl paese \u00e8 sorto sul luogo di un castelliere preistorico e presenta una struttura urbanistica medievale.\nDel paese di Vermo presso Pisino se ne ha notizie dal 911, quando re Berengario dona questo feudo a Taurino vescovo di Trieste. Posto nella Repubblica di Venezia, nel 1332 era investito del feudo di Vermo Andrea Dandolo. In seguito insieme a Pisino passa agli Asburgo nella Marca d'Istria.\nMonumenti e luoghi d'interesse.\nLa chiesa parrocchiale \u00e8 dedicata a San Martino e conserva degli affreschi del 1431 di Vincenzo da Castua.\nPoco fuori dall'abitato, a circa 1\u00a0km verso nord-est, si trova il santuario di Santa Maria delle Lastre (in croato Sveta \"Marija na \u0160kriljinah\"), noto anche come santuario di Santa Maria di Vermo, \u00e8 un'antica chiesa che costituisce il luogo di culto cimiteriale di Vermo, sorta sui resti dell'antico monastero benedettino di Santa Maria di Vermo.\nNei pressi di Vermo vi \u00e8 una necropoli scoperta nel 1883 dove sono state rinvenute 172 urne cinerarie dell'Et\u00e0 del bronzo."}
{"id": "1983411", "revid": "767487", "url": "https://it.wikipedia.org/wiki?curid=1983411", "title": "Drenje", "text": " Drenje \u00e8 un comune della Croazia di 3.071 abitanti della Regione di Osijek e della Baranja."}
{"id": "1983412", "revid": "223320", "url": "https://it.wikipedia.org/wiki?curid=1983412", "title": "Edward neill", "text": ""}
{"id": "1983413", "revid": "18987372", "url": "https://it.wikipedia.org/wiki?curid=1983413", "title": "Beram", "text": ""}
{"id": "1983414", "revid": "260752", "url": "https://it.wikipedia.org/wiki?curid=1983414", "title": "Diamante Quadricolore", "text": ""}
{"id": "1983415", "revid": "599013", "url": "https://it.wikipedia.org/wiki?curid=1983415", "title": "Fino alla morte", "text": ""}
{"id": "1983416", "revid": "108464122", "url": "https://it.wikipedia.org/wiki?curid=1983416", "title": "\u0110ur\u0111enovac", "text": "\u0110ur\u0111enovac \u00e8 un comune della Croazia di 3.071 abitanti della Regione di Osijek e della Baranja."}
{"id": "1983418", "revid": "1776051", "url": "https://it.wikipedia.org/wiki?curid=1983418", "title": "Erdut", "text": " Erdut (in ungherese \"Erd\u0151d\") \u00e8 un comune della Croazia di 8.417 abitanti della Regione di Osijek e della Baranja.\nSport.\nLa locale squadra di football americano, i Teutoburgium Pitbulls, ha vinto un titolo nazionale croato."}
{"id": "1983419", "revid": "204012", "url": "https://it.wikipedia.org/wiki?curid=1983419", "title": "Miopatia miotonica", "text": ""}
{"id": "1983420", "revid": "287204", "url": "https://it.wikipedia.org/wiki?curid=1983420", "title": "Ernestinovo", "text": " Ernestinovo \u00e8 un comune della Croazia di 2.225 abitanti della Regione di Osijek e della Baranja."}
{"id": "1983424", "revid": "1543377", "url": "https://it.wikipedia.org/wiki?curid=1983424", "title": "Samuel Ryder", "text": "Primo figlio maschio degli otto figli di Samuel Ryder (1823/4\u20131904), giardiniere, e di sua moglie Elizabeth il giovane Samuel fu in grado di frequentare l'Owens College a Manchester per diventare insegnante ma non riusc\u00ec a completare gli studi a causa della salute cagionevole. Inizi\u00f2 a lavorare dapprima per una societ\u00e0 di spedizioni e pi\u00f9 tardi con il padre che nel frattempo si era dedicato al commercio di semenze. In seguito ad alcuni contrasti col padre riguardanti alcune innovazioni proposte abbandon\u00f2 l'attivit\u00e0 di famiglia e si rec\u00f2 a Londra per lavorare per un mercante di semenze.\nNel 1908, in seguito ad un riacutizzarsi dei problemi di salute gli venne consigliata dell'attivit\u00e0 all'aria aperta e Samuel, su consiglio di alcuni amici, si avvicin\u00f2, e ben presto si appassion\u00f2, al golf.\nNel 1924 organizz\u00f2 e finanzi\u00f2 un torneo internazionale fra giocatori professionisti statunitensi e britannici che divenne ben presto un appuntamento regolare e per il quale offr\u00ec come premio in palio la Ryder Cup, un trofeo in oro del valore di 100 guinee che confer\u00ec personalmente ai vincitori nelle prime edizioni del torneo che si svolgeva, e si svolge tuttora, a cadenza biennale.\nLa sua salute peggior\u00f2 drasticamente e nel 1936 Ryder mor\u00ec di polmonite a 77 anni."}
{"id": "1983425", "revid": "729019", "url": "https://it.wikipedia.org/wiki?curid=1983425", "title": "Stazione di Buttrio", "text": "La stazione di Buttrio \u00e8 una fermata sita a Buttrio sulla linea ferroviaria Udine-Trieste.\nStoria.\nGi\u00e0 stazione, venne trasformata in fermata il 20 luglio 2005.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate."}
{"id": "1983428", "revid": "729019", "url": "https://it.wikipedia.org/wiki?curid=1983428", "title": "Stazione di Manzano", "text": "La stazione di Manzano \u00e8 una fermata sita a Manzano sulla linea ferroviaria Udine-Trieste.\nStoria.\nOriginariamente semplice fermata, venne trasformata in stazione il 6 luglio 1916. In seguito, con l'istituzione sulla linea del Blocco Elettrico Manuale o meglio Blocco Elettromeccanico stile Cardani torn\u00f2 ad essere una semplice fermata.\nStrutture e impianti.\nDisponeva di uno scalo oggi dismesso.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate."}
{"id": "1983432", "revid": "1568601", "url": "https://it.wikipedia.org/wiki?curid=1983432", "title": "Padule della Trappola", "text": "Il Padule della Trappola \u00e8 un'area umida di tipo palustre che si estende per circa 490 ettari nel territorio comunale di Grosseto ed \u00e8 inclusa nella parte settentrionale del Parco naturale della Maremma. \u00c8 l'area di maggiore interesse per lo svernamento di oche e anatre di superficie inclusa fra le ICBP.\nDescrizione.\nLa zona umida si trova in prossimit\u00e0 del litorale, pochi chilometri a sud della frazione di Principina a Mare, ed \u00e8 delimitata a nord dall'estremit\u00e0 meridionale della Pineta del Tombolo, a sud dall'ultimo tratto del fiume Ombrone, a ovest dalla vegetazione dunale e retrodunale, mentre a est si esaurisce gradualmente nella pianura maremmana.\nL'area \u00e8 caratterizzata da una serie di acquitrini salmastri, che originariamente costituivano l'appendice meridionale dell'antico Lago Prile, prima delle opere di bonifica settecentesche dei Lorena; la vegetazione \u00e8 quella tipica palustre.\nIl padule \u00e8 parzialmente visitabile percorrendo l'itinerario P1 del Parco della Maremma; \u00e8 possibile effettuare attivit\u00e0 di birdwatching per la presenza di numerosi uccelli migratori che stazionano nella zona per lo svernamento.\nTra le testimonianze architettoniche presenti nell'area, sono da segnalare la Torre della Trappola e la Cappella di Santa Maria alla Trappola; in passato vi erano anche le saline che permettevano l'approvvigionamento di sale alla citt\u00e0 di Grosseto e, storicamente, anche alla Repubblica di Siena.\nL'area protetta.\nIl nome \"Padule della Trappola, Bocca d'Ombrone\" identifica due siti compresi nella rete Natura 2000, il sito di interesse comunitario e zona speciale di conservazione \"Padule della Trappola, Bocca d'Ombrone\" (IT51A0039) e l'omonima zona di protezione speciale (IT51A0013), \u00e8 inoltre un sito di interesse regionale (SIR). \nIl Padule \u00e8 un esempio relittuale di complessi palustri di elevato valore naturalistico. \nL'area \u00e8 notevolmente valorizzata dalla permanenza dell'attivit\u00e0 di pascolo brado (vacche e cavalli di razza Maremmana), svolta da entrambe le aziende agricole presenti.\nI principali elementi di criticit\u00e0 interni al SIR sono: \nI principali elementi di criticit\u00e0 esterni al SIR sono : \nLe principali misure di conservazione da adottare sono :\nIndicazioni per le misure di conservazione :\nGeomorfologia.\nLa tipologia ambientale prevalente nel SIR \u00e8 data dalle zone umide costiere, prevalentemente salmastre, allagate stagionalmente o in modo permanente. Esempio relittuale di complessi lacustri della piana grossetana, \u00e8 un raro ecosistema di notevole valore naturalistico nel quale si conservano specie igrofile ormai sporadiche o in via di estinzione sul territorio italiano. \nAltre tipologie ambientali rilevanti sono: costa sabbiosa, foce fluviale, macchia mediterranea, filari e alberature, piccoli nuclei di pino domestico.\nFauna.\nFra i rettili \u00e8 abbondante la testuggine d'acqua \"Emys orbicularis\"; la tartaruga comune (\"Caretta caretta\") \u00e8 segnalata accidentalmente, insieme alla testuggine di Hermann (\"Testudo hermanni\"). \u00c8 inoltre presente il cervone (\"Elaphe quatuorlineata\").\n, endemica dell'Italia peninsulare.\nTra i pesci: l'alosa (\"Alosa fallax\") .\nDa segnalare la presenza di \"Euplagia quadripunctaria\", un insetto.\nPer quel che riguarda l'avifauna, il Padule della Trappola \u00e8 un'importantissima area di svernamento per uccelli acquatici (area di importanza internazionale e principale sito italiano di svernamento dell'oca selvatica (\"Anser anser\"), area di importanza nazionale per alcune altre specie), ma ospita anche uccelli terrestri di notevole interesse (ad esempio, zigolo golarossa (\"Emberiza leucocephala\"), regolare negli ultimi anni). Altrettanto importante il ruolo svolto come area di sosta durante le migrazioni.\nIl tarabuso (\"Botaurus stellaris\") \u00e8 un migratore regolare, svernante presumibilmente regolare; il falco di palude (\"Circus aeruginosus\") \u00e8 migratore e svernante; il lanario (\"Falco biarmicus\") \u00e8 migratore e svernante, forse regolare; la moretta tabaccata (\"Aythya nyroca\") \u00e8 migratore regolare, svernante occasionale. La volpoca (\"Tadorna tadorna\") \u00e8 migratore regolare, svernante irregolare; l'occhione (\"Burhinus oedicnemus\") \u00e8 sia nidificante che svernante, indicando il Padule come unico sito di svernamento regolare in Toscana. La ghiandaia marina (\"Coracias garrulus\") \u00e8 nidificante.\nFlora.\nNotevole la presenza di specie crassulente alofite salicorniformi. La zona umida \u00e8 importante anche per lo svernamento di limicoli e la nidificazione di specie steppiche (\"Coracias garrulus\").\nPer quel che riguarda la fitocenosi, si segnalano i prati palustri fruticosi retrodunali (\"Carici extensae\"-\"Schoenetum nigricantis\" Arrigoni, Nardi, Raffaelli) di Principina (Parco della Maremma), i\nsalicornieti con \"Halocnemum strobilaceum\" della Trappola (Parco della Maremma).\nTra le specie vegetali ricordiamo il \"Limonium etruscum\", specie endemica del Parco Regionale della Maremma. La stazione situata in prossimit\u00e0 di Foce d'Ombrone \u00e8 scomparsa. Nel 2001 \u00e8 stato realizzato un intervento di semina della specie in una stazione a nord di Foce d'Ombrone, nell'ambito di un progetto Life Natura. \nPresenza di \"Artemisia coerulescens var. palmata\", una specie molto rara in Toscana, segnalata nei prati salsi del Parco della Maremma e del Palude di Scarlino, e di \"Halocnemum strobilaceum\", specie presente in Toscana nell'unica stazione della Palude della Trappola."}
{"id": "1983433", "revid": "729019", "url": "https://it.wikipedia.org/wiki?curid=1983433", "title": "Stazione di Capriva", "text": "La stazione di Capriva era una fermata sita a Capriva del Friuli sulla linea ferroviaria Udine-Trieste.\nMovimento.\nNon \u00e8 pi\u00f9 servita da treni dall'introduzione dell'orario cadenzato il 15 dicembre 2013."}
{"id": "1983436", "revid": "729019", "url": "https://it.wikipedia.org/wiki?curid=1983436", "title": "Linea Chiyoda", "text": "La , ufficialmente chiamata \"Line No.9 - Chiyoda Line\", \u00e8 una delle linee della metropolitana di Tokyo, e gestita dall'operatore Tokyo Metro.\nCaratteristiche.\nLa linea, di 21,9\u00a0km serve i quartieri di Adachi, Arakawa, Bunky\u014d, Chiyoda, Minato e Shibuya, e passa in tunnel sotto il quartiere di Tait\u014d. Oltre alla linea principale, \u00e8 presente una breve diramazione di 2,1\u00a0km fra le stazioni di Ayase e Kita-Ayase.\nSulle tabelle ufficiali, la linea \u00e8 caratterizzata dalla lettera C e dal colore verde.\nI treni, a entrambi i capolinea, proseguono innestandosi su altre linee ferroviarie: oltre la met\u00e0 di essi continuano oltre il capolinea nord di Ayase sulla linea J\u014dban della JR East fino a Toride. Il resto, oltre il capolinea meridionale di Yoyogi-Uehara, continua fino a Hon-Atsugi o Karakida sulla linea Odaky\u016b Tama.\nIn base all'Ufficio metropolitano dei trasporti di Tokyo, nel giugno 2009 la linea Chiyoda era la seconda pi\u00f9 trafficata di Tokyo, con un affollamento del 181% fra le stazioni di Machiya e Nishi-Nippori.\nStoria.\nLa linea Chiyoda venne inizialmente proposta nel 1962 fra Setagaya e Matsudo, nella prefettura di Chiba: il nome iniziale doveva essere Linea 8. Nel 1964 il progetto fu leggermente modificato per permettere ai treni il servizio continuativo sulla linea J\u014dban a nord, e il numero della linea divenne 9. La linea 9 venne designata per passare attraverso le aree urbanizzate di Chiyoda, e per decongestionare le affollate linee Ginza e Hibiya, che seguono una rotta simile. Il primo segmento della linea, fra Kita-Senju e \u014ctemachi venne aperto il 20 dicembre 1969, e nel 1972 la linea fu quasi completa, con il raggiungimento di Yoyogi-K\u014den. Il capolinea occidentale attuale, Yoyogi-Uehara fu raggiunto solo nel 1978, e la diramazione per Kita-Ayase apr\u00ec il 20 dicembre 1979.\nIl 15 maggio 2006 vennero utilizzate per la prima volta le carrozze per sole donne nei treni della mattina provenienti da Toride sulla linea J\u014dban. Inoltre, dal 18 marzo 2008, il treno espresso limitato \"Odaky\u016b Romancecar\" ha iniziato a unire Kita-Senju con Hakone-Yumoto sulla linea Hakone Tozan e Karakida. I treni percorrono anche la linea Y\u016brakuch\u014d dalla stazione di Shin-Kiba. \u00c8 il primo caso in Giappone che un treno con posti a prenotazione obbligatoria percorre una linea metropolitana."}
{"id": "1983437", "revid": "729019", "url": "https://it.wikipedia.org/wiki?curid=1983437", "title": "Stazione di Mossa", "text": "La stazione di Mossa era una fermata (precedentemente stazione) sita a Mossa sulla linea ferroviaria Udine-Trieste.\nStoria.\nI binari della ferrovia che congiungeva Gorizia a Udine, realizzata nel 1860, avevano separato il centro del paese dalla zona degli Olivers. Verso la fine del secolo le amministrazioni di Mossa cominciarono ad intravedere le opportunit\u00e0 che la ferrovia offriva per la crescita del paese. Nodo centrale di queste fu la realizzazione di una stazione.\nNei primi anni ottanta del 1800 si cominci\u00f2 a parlare dei vantaggi che una fermata ferroviaria a Mossa avrebbe presentato anche per i paesi del Collio. Sarebbe stata infatti quella pi\u00f9 facilmente raggiungibile dai loro abitanti per mezzo della strada che attraversava la conca del Preval, strada che gli stessi comuni di San Martino, Vipulzano e San Floriano chiesero fosse dichiarata regionale. Al tempo stesso Mossa poteva essere considerata centrale rispetto Lucinico, San Lorenzo e Capriva: un bacino d'utenza rispettabile, che avrebbe facilmente giustificato l'investimento.\nLa cosa si trascin\u00f2 nel tempo. Appena dieci anni dopo, nel 1892, venne pubblicato sulla stampa locale l'annuncio che una fermata ferroviaria sarebbe stata presto attivata. Il Comune si era impegnato a partecipare alle spese, ci\u00f2 che fece versando nel corso del 1896 alla societ\u00e0 ferroviaria meridionale la non trascurabile somma di 800 fiorini asburgici. Le contemporanee richieste dei paesi vicini avevano rallentato l'iter, che si sarebbe presto sbloccato con la realizzazione della fermata al casello gi\u00e0 esistente presso i casali Olivers. L'apertura effettiva della stazione si ebbe nel maggio del 1899, con una grande festa campestre.\nArriv\u00f2 il primo treno: era la prima domenica che il colosso di ferro fischiante e sbuffante che finora con tutta la sua velocit\u00e0 le passava dinanzi, rallentasse la corsa a Mossa e vi deponesse gli ospiti copiosi e festanti. I festeggiamenti si replicarono l'anno successivo con la festa da ballo, con tanto di fuochi artificiali di fronte alla stazione. Negli anni seguenti il comune si adoper\u00f2 per ampliare le strutture della stazione ed aumentare le fermate, adducendo l'aumento dei passeggeri. Fu iniziato anche l'iter per ottenere uno scalo merci, di cui si intuivano le potenzialit\u00e0 economiche.\nNel 1905 l'amministrazione comunale chiese a tal fine l'appoggio della Camera di Commercio al progetto. La pratica si trascin\u00f2 fino agli anni a ridosso della Grande Guerra. Le diverse amministrazioni comunali di Mossa cercarono di interessare i propri referenti politici provinciali e regionali per sbloccare la situazione, proponendo soluzioni ovviamente contrastate con ampiezza di argomenti della parte avversa. L'ultimo intervento di cui si ha notizia, ad opera di Luigi Faidutti. sembrava aver definitivamente sbloccato la situazione, ma la guerra provvide a chiudere il caso.\nStrutture e impianti.\nIn passato disponeva di uno scalo, dalla singola linea ferroviaria della tratta Cormons Gorizia, nella stazione di Mossa erano presenti tramite scambi tre binari, pi\u00f9 un binario tronco per il carico e scarico merci, con le realizzazione del doppio binario nella tratta Gorizia Cormons negli anni 80, vennero smantellati sia il terzo binario che il binario tronco.\nNegli ultimi anni la stazione a seguito della chiusura della struttura del presidio e biglietteria, la stessa veniva servita con otto treni giornalieri, con la sola fermata, e con l'introduzione dell'orario cadenzato introdotto, non \u00e8 pi\u00f9 servita da treni dal 15 dicembre 2013."}
{"id": "1983438", "revid": "1305772", "url": "https://it.wikipedia.org/wiki?curid=1983438", "title": "Passo dopo passo", "text": ""}
{"id": "1983439", "revid": "177966", "url": "https://it.wikipedia.org/wiki?curid=1983439", "title": "Patareni", "text": ""}
{"id": "1983441", "revid": "104458", "url": "https://it.wikipedia.org/wiki?curid=1983441", "title": "Campionati mondiali juniores di sci alpino 2006", "text": "I Campionati mondiali juniores di sci alpino 2006 si sono svolti nella provincia canadese del Qu\u00e9bec, a Le Massif e Mont-Sainte-Anne, dal 2 al 7 marzo. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili. A contendersi i titoli di campioni mondiali juniores sono stati i ragazzi e le ragazze nati tra il 1986 e il 1990.\nRisultati.\nUomini.\nDiscesa libera.\nData: 2 marzo\nLocalit\u00e0: Le Massif\nSupergigante.\nData: 4 marzo\nLocalit\u00e0: Le Massif\nSlalom gigante.\nData: 6 marzo\nLocalit\u00e0: Mont-Sainte-Anne\nSlalom speciale.\nData: 5 marzo\nLocalit\u00e0: Mont-Sainte-Anne\nCombinata.\nData: 2-6 marzo\nLocalit\u00e0: Le Massif, Mont-Sainte-Anne\nClassifica stilata attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 3 marzo\nLocalit\u00e0: Le Massif\nSupergigante.\nData: 5 marzo\nLocalit\u00e0: Le Massif\nSlalom gigante.\nData: 7 marzo\nLocalit\u00e0: Mont-Sainte-Anne\nSlalom speciale.\nData: 4 marzo\nLocalit\u00e0: Mont-Sainte-Anne\nCombinata.\nData: 3-7 marzo\nLocalit\u00e0: Le Massif, Mont-Sainte-Anne\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1983443", "revid": "287204", "url": "https://it.wikipedia.org/wiki?curid=1983443", "title": "Lista delle aree urbane della Svezia", "text": "Questo \u00e8 l'elenco delle aree urbane in ordine alfabetico in Svezia, come definito dalla Statistiska centralbyr\u00e5n (Statistiska centralbyr\u00e5n usa il termine localit\u00e0 invece di area urbana), del 31/12/2005. \nLe rilevazioni indicano che Le aree urbane in Svezia sono 1.940 con una popolazione totale di 7.631.952 che costituiscono il 84,4% della popolazione dell'intero paese.\nLa superficie totale delle aree urbane \u00e8 di 528.623 ettari (2041 miglia quadrate), che costituivano il 1,3% della superficie di tutto il paese. \nLa densit\u00e0 media della popolazione delle zone urbane \u00e8 di 1.444 abitanti per chilometro quadrato (km\u00b2) (3.740 abitanti per miglio quadrato). Al di fuori delle aree urbane la media rilevata \u00e8 stata solo di 3,5 abitanti per chilometro quadrato (9,1 abitanti per miglio quadrato).\nAree pi\u00f9 popolose.\nLe aree urbane con pi\u00f9 di 20.000 abitanti nel 2010, secondo lo Statistiska centralbyr\u00e5n, sono:"}
{"id": "1983445", "revid": "119982", "url": "https://it.wikipedia.org/wiki?curid=1983445", "title": "Yamanote Line", "text": ""}
{"id": "1983446", "revid": "729019", "url": "https://it.wikipedia.org/wiki?curid=1983446", "title": "Stazione di San Giovanni al Natisone", "text": "La stazione di San Giovanni al Natisone \u00e8 una stazione sita a San Giovanni al Natisone sulla linea ferroviaria Udine-Trieste.\nStrutture e impianti.\nDispone di due binari per il servizio viaggiatori (1 e 2) e di un terzo binario (4, a causa della rimozione del preesistente binario 3) usato per eventuali precedenze (infatti questo \u00e8 l'unico impianto in grado di effettuare precedenze tra Udine e Gorizia) e eccezionalmente per servizio viaggiatori con marciapiedi in terra e ghiaino; dispone altres\u00ec di uno scalo non pi\u00f9 utilizzato.\nL'impianto \u00e8 governato da un banco a leve che rappresenta una rarit\u00e0, unico esempio rimasto in regione.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate."}
{"id": "1983448", "revid": "600229", "url": "https://it.wikipedia.org/wiki?curid=1983448", "title": "Mediterraneo orientale", "text": ""}
{"id": "1983449", "revid": "1573940", "url": "https://it.wikipedia.org/wiki?curid=1983449", "title": "Erythrura psittacea", "text": "Il diamante pappagallo (\"Erythrura psittacea\" ) \u00e8 un uccello passeriforme della famiglia degli Estrildidi.\nDistribuzione ed \"habitat\".\nIl diamante pappagallo \u00e8 endemico della Nuova Caledonia e delle isole limitrofe (isole della Lealt\u00e0, isola dei Pini): pare vi siano stati avvistamenti anche lungo le coste nord-orientali dell'Australia, tuttavia si tratta di eventi non confermati e con tutta probabilit\u00e0 riferiti ad individui sfuggiti dalla cattivit\u00e0 piuttosto che a popolazioni selvatiche stabili presenti sul territorio.\nQuesto uccello \u00e8 diffuso nelle radure erbose o cespugliose confinanti con aree ricoperte da foresta; tuttavia, il diamante pappagallo dimostra di non soffrire eccessivamente la presenza umana e lo si pu\u00f2 pertanto osservare anche nei campi coltivati sul limitare della boscaglia o nei giardini alberati.\nDescrizione.\nDimensioni.\nGli adulti non superano i 12\u201313\u00a0cm, compresa la coda. A parit\u00e0 d'et\u00e0, le femmine sono generalmente leggermente pi\u00f9 piccole rispetto ai maschi.\nAspetto.\nQuesto uccello ha un aspetto massiccio, con grosso becco nero la cui porzione superiore tende ad incurvarsi leggermente in punta (da cui il nome comune e quello scientifico).\nIl piumaggio \u00e8 verde brillante su tutto il corpo, con tendenza a scurirsi sull'estremit\u00e0 delle ali. Su faccia, gola e porzione superiore del petto \u00e8 presente un'estesa maschera rossa che si scurisce nella zona fra becco ed occhio fino a formare in alcuni casi una piccola striscia nera, ed anche il codione e la coda sono dello stesso colore rosso acceso (altra analogia cromatica coi pappagalli): nel maschio sono presenti delle piume rosse sparse anche attorno alla cloaca, che spesso rappresentano l'unico mezzo attendibile per determinare il sesso, in quanto in questa specie il dimorfismo sessuale \u00e8 meno accentuato rispetto ad altre specie congeneri. Le zampe sono di colore carnicino, gli occhi sono invece di un bruno molto scuro.\nSono state finora osservate tre mutazioni cromatiche di diamante pappagallo, attualmente fissate in cattivit\u00e0:\nBiologia.\nAll'infuori del periodo riproduttivo, quando le coppie tendono ad isolarsi, il diamante pappagallo mostra comportamento tendenzialmente gregario, riunendosi in piccoli stormi di circa 20-30 individui che si muovono principalmente durante il giorno fra gli steli d'erba, per poi fare ritorno alle zone alberate durante la notte.\nAlimentazione.\nQuesta specie si nutre principalmente di semi di erbe prative e graminacee, preferibilmente ancora verdi, che coglie direttamente dallo stelo; quando se ne presenta l'occasione esso non disdegna di nutrirsi anche di altro materiale di origine vegetale, principalmente frutti e bacche, mentre solo sporadicamente si ciba anche di piccoli insetti e delle loro larve.\nRiproduzione.\nIl diamante pappagallo presenta due distinti periodi riproduttivi (in marzo ed in settembre), coincidenti con la fine della stagione delle piogge.\nAmbedue i sessi collaborano alla costruzione del nido, che ha forma tondeggiante ed \u00e8 composto da fili d'erba secca, radichette ed altro materiale fibroso intrecciati a formare una struttura sferica con camera di cova foderata da piumino e lanugine e collegata all'esterno tramite un tunnel discendente. Il nido viene generalmente ubicato in cavit\u00e0 naturali fra le rocce, i tronchi d'albero o negli edifici abbandonati, oppure nel folto della vegetazione.\nAll'interno del nido vengono deposte 3-6 uova, di dimensioni maggiori rispetto alle altre specie di \"Erythrura\" e dal caratteristico colore rosato. La cova \u00e8 prerogativa della femmina (anche se a volte il maschio pu\u00f2 alternarsi nella cova) e dura circa 13-14 giorni, al termine dei quali nascono dei \"pulli\" nudi e ciechi, con le caratteristiche verruche blu fluorescenti ai lati del becco. I nidiacei, in caso di pericolo, a partire dalla settimana di vita emettono un sibilo caratteristico, che probabilmente ha la funzione di disorientare gli aggressori e di richiamare i genitori al nido. Il piumaggio viene sviluppato attorno ai 16-17 giorni dalla schiusa, e a questo punto i giovani sono pronti per l'involo: tuttavia, essi tendono a rimanere nei pressi del nido per altre due settimane, venendo imbeccati (con frequenza sempre minore) dai genitori. I giovani si presentano di colore verde uniforme, con aree bruno-grigiastre laddove nella livrea adulta sar\u00e0 il rosso, e con un caratteristico becco bicolore, nero nella parte superiore e giallo in quella inferiore: il piumaggio adulto viene raggiunto attorno ai 3-4 mesi di vita.\nLa maturit\u00e0 sessuale viene raggiunta dai giovani gi\u00e0 attorno alle 8 settimane di vita, tuttavia \u00e8 difficile che essi riescano a riprodursi prima dell'anno di vita."}
{"id": "1983450", "revid": "123537676", "url": "https://it.wikipedia.org/wiki?curid=1983450", "title": "Jules Joseph Lefebvre", "text": "Finissimo ritrattista, fu rivale di William-Adolphe Bouguereau per i suoi nudi di donna.\nBiografia.\nEntrato all'\u00c9cole des Beaux-Arts nel 1852, Lefebvre fu allievo di L\u00e9on Cogniet e vinse il Prix de Rome nel 1861 con \"La morte di Priamo\". Dal 1855 al 1898 espose 72 ritratti nel Salon di Parigi. Insegn\u00f2 all'Acad\u00e9mie Julian, dove ebbe numerosi allievi. Lefebvre dovette la sua notoriet\u00e0 principalmente ai suoi nudi femminili, un genere nel quale rivaleggiava con William-Adolphe Bouguereau.\nNel 1868 la sua \"Donna sdraiata\" fece sensazione, ma la sua opera pi\u00f9 celebre \u00e8 \"La Verit\u00e0\", uno statuario nudo di donna che tiene alto uno specchio, visibile al Museo d'Orsay. Apprezzati ritratti sono quelli di Madame Reynaud e del Principe imperiale (1874). Vinse una medaglia di prima classe all'Expo di Parigi del 1878 e una medaglia d'onore del \"Salon\" nel 1886. Nel 1891 fu eletto membro dell'\"Acad\u00e9mie des Beaux-Arts\" e fu nominato commendatore della Legion d'onore. Jules Joseph Lefebvre mor\u00ec a Parigi all'et\u00e0 di 75 anni. "}
{"id": "1983452", "revid": "260752", "url": "https://it.wikipedia.org/wiki?curid=1983452", "title": "Diamante Pappagallo", "text": ""}
{"id": "1983457", "revid": "767487", "url": "https://it.wikipedia.org/wiki?curid=1983457", "title": "Changeling (film 1980)", "text": "Changeling (\"The Changeling\") \u00e8 un film del 1980 diretto da Peter Medak e interpretato dal premio Oscar George C. Scott e da Trish Van Devere, marito e moglie nella vita, che avevano gi\u00e0 recitato insieme ne \"Il giorno del delfino\" (1973) e in \"Bella e la bestia\" (1976).\nLa pellicola si basa sull'esperienza che Russell Hunter \u2013 che ha firmato il soggetto del film \u2013 sostiene di aver vissuto anni prima durante un suo soggiorno alla \"Henry Treat Rogers Mansion\" di Denver (Colorado).\nTrama.\nUn musicista, dopo la morte della moglie e della figlia a causa di un incidente stradale, va ad abitare in una casa frequentata dal fantasma di un bambino morto settant'anni prima. Spaventato, ma incuriosito dalla vicenda, inizia ad indagare per scoprire come il piccolo abbia perso la vita. Scopre che il piccolo, cos\u00ec come sua figlia, \u00e8 morto di morte violenta: \u00e8 stato ucciso dal padre in quanto minorato e sostituito con un orfano sano. Il sostituto, un ormai anziano e potente senatore, cerca di ostacolare le indagini.\nProduzione.\nIl film \u00e8 stato quasi interamente girato in Canada dal 4 dicembre 1978 al 25 febbraio 1979. Alcune scene sono state girate negli Stati Uniti. Il montaggio \u00e8 avvenuto all'Alpha Cine Service di Vancouver. Il costo della produzione \u00e8 stato di 7,6 milioni di dollari. La regia inizialmente avrebbe dovuto essere affidata a Tony Richardson, che per\u00f2 declin\u00f2 l'offerta per divergenze artistiche.\n\"The Changeling\" viene distribuito in Francia con il titolo \"L'Enfant du diable\" e in Spagna come \"Al final de la escalera\".\nColonna sonora.\nLa colonna sonora, composta da Rick Wilkins, Ken Wannberg e Hoeard Blake, viene pubblicata su CD dalla Percepto Records il 21 dicembre 2001 in sole 1000 copie. Contiene 24 tracce per un totale di 73 minuti di musica, 15 dei quali mai ascoltati prima in quanto non trovarono spazio durante il montaggio del film."}
{"id": "1983459", "revid": "1403695", "url": "https://it.wikipedia.org/wiki?curid=1983459", "title": "Slot", "text": ""}
{"id": "1983461", "revid": "110157", "url": "https://it.wikipedia.org/wiki?curid=1983461", "title": "Feri\u010danci", "text": " Feri\u010danci \u00e8 un comune della Croazia di 2.418 abitanti della Regione di Osijek e della Baranja."}
{"id": "1983465", "revid": "110157", "url": "https://it.wikipedia.org/wiki?curid=1983465", "title": "Gorjani", "text": " Gorjani \u00e8 un comune della Croazia di 1.832 abitanti della Regione di Osijek e della Baranja."}
{"id": "1983466", "revid": "2373", "url": "https://it.wikipedia.org/wiki?curid=1983466", "title": "Agamben", "text": ""}
{"id": "1983469", "revid": "1776051", "url": "https://it.wikipedia.org/wiki?curid=1983469", "title": "Jagodnjak", "text": " Jagodnjak \u00e8 un comune della Croazia di 2.537 abitanti della Regione di Osijek e della Baranja."}
{"id": "1983470", "revid": "1934238", "url": "https://it.wikipedia.org/wiki?curid=1983470", "title": "Pineta del Tombolo", "text": "La pineta del Tombolo \u00e8 una pineta litoranea della provincia di Grosseto che si estende da Castiglione della Pescaia al Padule della Trappola, interessando anche le localit\u00e0 di Marina di Grosseto e Principina a Mare. Il tratto di pineta compreso tra Castiglione della Pescaia e Marina di Grosseto \u00e8 classificato come sito di interesse comunitario.\nTerritorio.\nLa pineta si estende per circa 15 chilometri parallelamente alla linea di costa, parzialmente interrotta soltanto dalle foci della Fiumara e del Canale di San Rocco presso Marina di Grosseto. Il fitto bosco si inoltra anche per alcune centinaia di metri verso l'immediato retroterra, raggiungendo i 2 chilometri presso la localit\u00e0 di Principina a Mare.\nLa pineta si caratterizza per la presenza di pini marittimi e pini domestici, con i primi che risultano pi\u00f9 presenti in prossimit\u00e0 del litorale ed i secondi verso il retroterra. Il folto sottobosco \u00e8 formato da specie arbustive della macchia mediterranea con filliree (\"lillatro\"), lentischi (\"sontrio\"), mirti (\"mortella\"), rari lecci ed alcune querce da sughero (queste ultime nel tratto tra Castiglione della Pescaia e Marina di Grosseto).\nL'originaria pineta, di estensione notevolmente minore rispetto a quella attuale, era caratterizzata quasi unicamente da pini marittimi e macchia mediterranea, ed interessava le aree pi\u00f9 prossime al litorale. Nel corso del Settecento, a seguito delle opere di bonifica effettuate dai Lorena, si rese necessario impiantare un elevato numero di alberi anche verso il retroterra, per evitare che l'originaria palude si reimpossessasse delle terre che le erano state strappate con le opere di canalizzazione: fu decisa, cos\u00ec, l'introduzione dei pini domestici che risultano attualmente in proporzione nettamente prevalente rispetto a quelli endemici marittimi.\nLa pineta del Tombolo \u00e8 attraversata dalla pista ciclabile Marina di Grosseto-Castiglione della Pescaia nel tratto settentrionale e dalla pista ciclabile Marina di Grosseto-Principina a Mare in quello meridionale.\nLa pineta del Tombolo di Grosseto \u00e8 omonima della pineta del Tombolo che si trova fra Pisa e Livorno e che, dopo la seconda guerra mondiale, \u00e8 stata luogo di insediamento di un grande campo militare dell'esercito statunitense.\nI film \"Tombolo, paradiso nero\" di Giorgio Ferroni del 1947 e \"Senza piet\u00e0\" di Alberto Lattuada del 1948 sono ambientati in gran parte nella pineta fra Pisa e Livorno.\nL'area protetta.\nLa pineta \u00e8 anche un'area naturale protetta, riconosciuta sia come sito di interesse comunitario (SIC) e zona di protezione speciale (ZPS) che come sito di interesse regionale (SIR) sotto il nome di Tombolo da Castiglione della Pescaia a Marina di Grosseto.\nIl SIR \u00e8 in gran parte ricompreso nell'area contigua della riserva naturale Diaccia Botrona ed \u00e8 composto da un sistema di pinete costiere ad elevato valore paesaggistico.\nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono: \nLe principali misure di conservazione da adottare sono: \nIndicazioni per le misure di conservazione sono: \nGeomorfologia.\nLa tipologia ambientale prevalente del SIR sono le pinete costiere di origine artificiale, con sottobosco di sclerofille sempreverdi, pi\u00f9 o meno sviluppato, di notevole importanza storica e paesaggistica, secolari. Da segnalare la presenza di vegetazione dunale (ammofileto e crucianelleto). Le altre tipologie ambientali rilevanti sono: i lembi di costa sabbiosa con vegetazione pioniera e ginepreti, in discreto stato di conservazione; i canali.\nFauna.\nLa fauna vede, tra i rettili, la presenza della testuggine di Herman (\"Testudo hermanni\"), mentre tra gli uccelli si segnalano come nidificanti il cuculo dal ciuffo (\"Clamator glandarius\") e la ghiandaia marina (\"Coracias garrulus\")."}
{"id": "1983471", "revid": "1573940", "url": "https://it.wikipedia.org/wiki?curid=1983471", "title": "Nazionale di pallavolo femminile dell'Algeria", "text": "La nazionale di pallavolo femminile dell'Algeria \u00e8 una squadra africana composta dalle migliori giocatrici di pallavolo dell'Algeria ed \u00e8 posta sotto l'egida della Federazione pallavolistica dell'Algeria.\nRosa.\nSegue la rosa delle giocatrici convocate per le qualificazioni mondiali ai Giochi della XXXI Olimpiade (girone B)."}
{"id": "1983473", "revid": "287204", "url": "https://it.wikipedia.org/wiki?curid=1983473", "title": "Made in Italy (album)", "text": ""}
{"id": "1983475", "revid": "1305772", "url": "https://it.wikipedia.org/wiki?curid=1983475", "title": "Linea T\u014dzai", "text": " \u00e8 un nome usato per diverse linee di ferrovia metropolitana in Giappone e pu\u00f2 riferirsi a:"}
{"id": "1983481", "revid": "729019", "url": "https://it.wikipedia.org/wiki?curid=1983481", "title": "Linea di cintura di Udine", "text": "La linea ferroviaria di cintura di Udine, con andamento semicircolare, si sviluppa nella zona meridionale ed orientale di Udine collegando le tre linee ferroviarie che si diramano verso Tarvisio, Trieste e Cervignano. Essa consente, ai treni provenienti dall'Austria, di raggiungere Trieste e lo scalo merci di Cervignano e viceversa senza passare per la stazione di Udine, evitando cos\u00ec l'inversione della locomotiva.\nViene utilizzata principalmente dai treni merci e dagli AutoZug che da Trieste vanno verso l'Austria.\nDal Posto di movimento Vat (PM Vat) verso Tarvisio, la linea diventa il secondo binario della nuova Ferrovia Pontebbana, dato che la tratta Udine-PM Vat \u00e8 a binario semplice.\nStoria.\nDurante l'occupazione nazista, dopo l'8 settembre 1943, per facilitare il traffico e risparmiare una inversione di marcia nella stazione di Udine e per affrettare i trasporti verso i campi nazisti, fu realizzata una linea che collegava direttamente la Udine-Tarvisio a settentrione con la Udine-Trieste a meridione, attraversando a raso la ferrovia Udine-Cividale. Sul lato nord c'era una semplice deviazione, sul lato sud una doppia deviazione a triangolo e nel mezzo era presente, alla immediata sinistra del gi\u00e0 citato attraversamento a raso con la ferrovia Udine-Cividale, un Posto di Movimento. La linea ferroviaria venne costruita dai prigionieri di guerra, che dopo aver finito il raccordo, vennero definitivamente inviati nei campi di sterminio.\nA inizio anni '60, come operazioni prodromiche al potenziamento della linea Pontebbana, anche la linea di cintura fu potenziata. Il vecchio Bivio VAT fu soppresso, in quanto dato lo spazio ridotto, non era possibile potenziarlo e fu attivato un nuovo P.M. Bivio VAT circa 800 metri a monte, dapprima come semplice bivio e, successivamente, con due binari di precedenza rendendo inutile la presenza anche del vecchio Posto di Movimento (situato nei pressi dell'attraversamento a raso con la ferrovia Udine-Cividale) che fu pertanto soppresso. Sia P.M. Bivio VAT, sia l'attraversamento Udine-Cividale ricevettero un A.C.E.I. per snellire la circolazione mentre i vecchi Bivi Laipacco/Pradamano e le Cabine A e B di Udine vennero centralizzati in un unico impianto chiamato Udine Parco che con due postazioni di comando (una che controllava lo scalo merci, chiamata P.M. Udine Parco e l'altra che controllava gli ex bivi di accesso alla cintura, chiamata semplicemente Udine Parco), poteva gestire pi\u00f9 efficientemente il traffico della linea.\nPresumibilmente nello stesso periodo, viene soppresso il raccordo tra la linea di cintura (provenendo da Tarvisio) e la linea per Cividale (in direzione Udine) attivato per probabili esigenze belliche e ragionevolmente inutilizzato da allora (essendo le due amministrazioni gestite da diverse societ\u00e0 un simile raccordo non avrebbe avuto altro senso).\nA inizio anni novanta, in seguito ai finanziamenti giunti per i mondiali di calcio di Italia '90 la linea fu chiusa e completamente ricostruita nell'ottica del potenziamento dei traffici verso l'Austria (nello stesso periodo si stavano svolgendo i lavori per l'apertura, a tratti, della nuova linea Pontebbana a doppio binario). I principali lavori sono consistiti nel prolungamento della linea, sottopassando la linea per Gorizia-Trieste (con due brevi raccordi di collegamento verso Gorizia e un nuovo raccordo a raggio maggiore del precedente verso la stazione di Udine, rimasto per\u00f2 solo allo stadio progettuale) verso la Udine-Cervignano ove si innesta in un nuovo bivio creato appositamente, l'abbassamento del tracciato, con percorso prevalente in trincea, la soppressione dell'incrocio a raso con la Udine-Cividale (che costringeva i treni diretti a quest'ultima localit\u00e0 a percorrere l'attraversamento alla velocit\u00e0 di 4 Km/h a causa delle limitazioni degli incroci a raso) e la soppressione di tutti quanti i passaggi a livello (ben 7, in quanto, all'epoca della costruzione, trovandosi l'Italia in pieno periodo bellico, il modo pi\u00f9 rapido per costruire una ferrovia era quello di attraversare a raso tutte le strade, non essendo praticabile n\u00e9 economicamente n\u00e9 per le tempistiche necessarie, la costruzione di sotto/sovrappassi oltre al fatto che, in tale epoca, le zone attraversate erano scarsamente urbanizzate). La nuova linea fu attivata nel 1995.\nNel 2011, dopo 16 anni di sospensione, con notevole ritardo, viene attivato il nuovo raccordo a raggio maggiore tra la linea proveniente da Trieste e la cintura, con la conseguente soppressione del vecchio (corrispondente al vecchio tratto Bivio Pradamano-Bivio Laipacco) e il nuovo A.C.E.I. di P.M. Udine Parco viene esteso fino ad inglobare anche le funzioni di Bivio Cividale che viene ugualmente soppresso. La soppressione comporta anche la demolizione del ponte sulla SP37, non pi\u00f9 utile per la circolazione ferroviaria, dopo soli 16 anni dalla soppressione del Passaggio a Livello ivi presente, rendendolo di fatto un'opera realizzata inutilmente.\nNel medio futuro, anche in seguito alle proteste dei residenti nelle vicinanze della tratta urbana della linea Pontebbana che per motivi riconducibili alla sindrome NIMBY chiedono il trasferimento totale della circolazione da tale tratta alla cintura, \u00e8 previsto il totale raddoppio della sede, allo stato attuale solo parzialmente eseguito. Tale operazione, una volta trovati gli accordi tra il gestore RFI e gli enti locali, potr\u00e0 avere luogo, per motivazioni di ragione impiantistica, soltanto dopo l'attivazione dell'A.C.C.del nodo di Udine, previsto attualmente in una finestra di tempo tra il 2022 e il 2023."}
{"id": "1983482", "revid": "1719883", "url": "https://it.wikipedia.org/wiki?curid=1983482", "title": "Sibilla Cumana (Michelangelo)", "text": "La Sibilla Cumana (350x380 cm) venne affrescata da Michelangelo Buonarroti nel 1508-1510 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. La \"Cumana\" quindi, che si trova nella quinta campata a partire dalla porta, fu una delle figure della prima fase del secondo blocco, databile all'autunno del 1511.\nDescrizione e stile.\nLa \"Sibilla Cumana\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nLa posizione della Cumana nella campata centrale dell'intera volta ricorda la sua fondamentale profezia riportata da Virgilio nella IV egloga delle Bucoliche, in cui preannunci\u00f2 la nascita di un bambino nel regno di Augusto che avrebbe dato origine a una nuova progenie celeste in grado di riportare l'Et\u00e0 dell'oro: si tratta della pi\u00f9 importante profezia in ambito pagano riletta in chiave cristiana, che spian\u00f2 la strada al raccordo tra cultura classica e dottrina cristiana dell'Umanesimo. Si riteneva infatti che tutta l'umanit\u00e0 nella fase antica fosse vissuta nell'attesa della \"Buona novella\" e che Dio, sebbene si fosse manifestato in maniera pi\u00f9 diretta ai profeti dell'Antico Testamento, avesse trasmesso frammenti della Rivelazione anche ai pagani, in particolare tramite le sibille, sacerdotesse e veggenti.\nLa Sibilla Cumana venne rappresentata da Michelangelo come una vecchia dalla corporatura gigantesca e mascolina (soprattutto nel muscoloso braccio nudo in primo piano), con la carnagione scura e il volto rugoso, dai tratti marcati. La possente volumetria, evidenziata dalle profonde ombreggiature, le d\u00e0 un risalto scultoreo e un notevole effetto dinamico. Essa \u00e8 assisa sul trono con il busto ruotato verso sinistra, diversamente dalle gambe; tra le mani tiene aperto il libro della profezia, appoggiato su un cuscino sopra il lato sinistro del trono. L'espressione \u00e8 dura e concentrata, sembra sforzarsi per decifrare il significato delle scritture. Anche i due putti alle sue spalle hanno lo sguardo fisso sul libro aperto. Altri rotoli si trovano in una bisaccia appesa su questo stesso lato del trono.\nDal punto di vista cromatico le calde tonalit\u00e0 arancioni del suo mantello sono bilanciate dall'azzurro della tunica e il verde del libro, creando cos\u00ec una armoniosit\u00e0 cromatica di grande effetto. In testa indossa una cuffia bianca."}
{"id": "1983483", "revid": "182193", "url": "https://it.wikipedia.org/wiki?curid=1983483", "title": "Benetton B193", "text": "La Benetton B193 \u00e8 una vettura di Formula 1 costruita dalla Benetton ed impiegata nella stagione 1993.\nContesto e sviluppo.\nProgettata sotto la direzione di Ross Brawn e Rory Byrne, la vettura era in sostanza un aggiornamento della precedente B192, sulla quale furono installati il sistema di sospensioni attive e il cambio semiautomatico (entrambi i sistemi progettati dalla stessa Benetton), inoltre la carreggiata fu ridotta di 15 cm in ottemperanza ai nuovi regolamenti. Il motore Ford HB nelle specifiche HBA7 e HBA8 fu fornito in esclusiva alla Benetton fino al Gran Premio di Germania, gara dalla quale anche la McLaren pot\u00e9 usufruirne. Rispetto all'anno precedente, inoltre, la fornitura di carburante pass\u00f2 dalla Mobil 1 alla Elf.\nDurante i test invernali ad Estoril, la vettura evidenzi\u00f2 difficolt\u00e0 di adattamento ai nuovi pneumatici posteriori di larghezza ridotta imposti dalla FIA; il team decise cos\u00ec di sviluppare un nuovo telaio che sfruttasse le gomme in maniera adeguata. A causa delle tempistiche ristrette, il team corse le prime due gare della stagione con la B193, ribattezzata B193A, per poi passare al telaio con specifica 1993 adeguata ai nuovi pneumatici, ovvero la B193B, a partire dal Gran Premio d'Europa.\nLa nuova vettura possedeva pance laterali con un taglio meno pronunciato all'altezza dei radiatori ed un muso rialzato e con la punta arrotondata rispetto a quello B192, insieme ad una parte posteriore pi\u00f9 lunga e piatta in modo da permettere un flusso di aria pi\u00f9 \"pulito\" verso l'alettone posteriore; lo stesso venne ridisegnato con un profilo centrale orizzontale anzich\u00e9 inclinato e con un profilo supplementare sporgente a partire da met\u00e0 stagione.\nUna variante, la B193C, venne equipaggiata con un inedito sistema di quattro ruote sterzanti, che fu testato sia da Schumacher che da Patrese a Silverstone. Entrambi i piloti non riscontrarono vantaggi nell'utilizzo del sistema, con Patrese che segnal\u00f2 come le ruote sterzanti cambiassero il feeling della vettura. La vettura modificata venne utilizzata nelle due corse finali in Giappone ed Australia, dove per\u00f2 entrambi i piloti decisero di lasciare il sistema disattivato in gara. Le quattro ruote sterzanti, insieme agli aiuti elettronici al pilota, furono vietati a partire dalla stagione 1994.\nCarriera agonistica.\nCondotta dai piloti Michael Schumacher e Riccardo Patrese, la vettura si dimostr\u00f2 competitiva e tecnologicamente avanzata, ma (per ammissione dello stesso Patrese) ancora un passo indietro a livello qualitativo rispetto alle Williams.\nIl team si piazz\u00f2 al terzo posto del campionato costruttori, con Schumacher che vinse in Portogallo e fin\u00ec sempre sul podio in tutte le gare che riusc\u00ec a portare a termine; Patrese colse un secondo posto in Ungheria, un terzo a Silverstone e diversi piazzamenti a punti.\nLa B193 fu l'ultima Benetton ad esibire il logo Camel e la relativa livrea gialla, poich\u00e9 dalla stagione successiva il team pass\u00f2 alla sponsorizzazione Mild Seven.\nLa B193B divenne la base per la successiva B194, che permise a Michael Schumacher di vincere il titolo piloti nella stagione 1994."}
{"id": "1983490", "revid": "123064468", "url": "https://it.wikipedia.org/wiki?curid=1983490", "title": "Eleonora Benfatto", "text": "Biografia.\nCon alle spalle sette anni di danza classica, durante la cinquantesima edizione del concorso di Salsomaggiore Terme tenutosi il 2 settembre 1989 viene eletta prima Miss Linea Sprint e poi Miss Italia. Subito dopo la proclamazione se ne teme la squalifica poich\u00e9 il regolamento prevede che le partecipanti abbiano un'et\u00e0 minima di sedici anni, ma i dubbi svaniscono quando un ulteriore controllo conferma che ha superato la soglia anagrafica d'ammissione, seppur per soli dieci giorni. Questo fatto le procurer\u00e0 l'appellativo di \"baby reginetta\", nonostante negli anni '77 e '84 si siano avute due Miss quindicenni come Anna Kanakis e Susanna Huckstep. Terminato il liceo scientifico, ha lavorato come modella per case di moda fra cui Laura Biagiotti, Roberto Cavalli e Gianfranco Ferr\u00e9, \nNel 1992 \u00e8 stata scelta come valletta per \"Il gioco dei 9\", a fianco di Gerry Scotti, e poi nel 1994 per \"Il gioco delle coppie Beach\", a fianco dei Trettr\u00e9. Alla fine degli anni novanta le vengono affidate le conduzioni di alcune trasmissioni di Rai Uno come \"Sanremo Classico\" o \"I pi\u00f9 bei gol della nostra vita\", fino al 2000, anno in cui affianca Carlo Conti alla conduzione di \"Miss Italia nel mondo\", esperienza che ripeter\u00e0 anche nel 2001 e nel 2002.\nNel 2001 partecipa al film di Carlo Vanzina \"South Kensington\", a cui seguono altre conduzioni televisive di programmi Rai, fra cui \"Il lotto alle otto\". Nel 2002 partecipa all'edizione speciale di \"Donnavventura\", programma di Rete 4, alla guida di una 4x4 tra le dune del deserto del Sahara. Dopo di ci\u00f2, viene scelta come inviata del programma di Rete 4 \"Fornelli d'Italia\", condotto da Davide Mengacci.\nNell'estate del 2003 conduce su reti Mediaset il programma itinerante \"Sapore di Vino\", un magazine di cultura e gastronomia; ci\u00f2 si \u00e8 peraltro ripetuto anche nel 2004. Dal settembre del 2003 Fabrizio Trecca la sceglie come co-conduttrice della trasmissione \"Vivere meglio\", in onda su Rete 4, dedicata a medicina, benessere e qualit\u00e0 della vita: lavora al fianco del prof. Trecca fino al 2005. Sempre su Rete 4, nel biennio 2004-2005 \u00e8 inviata speciale a \"Il viaggiatore\", programma condotto da Matteo Mazzocchi, mentre su Telenova \u00e8 presentatrice del programma di cabaret \"Lista d'attesa\".\nAttivit\u00e0 politica.\nDal novembre del 2011 \u00e8 direttore responsabile dell\"'Italian Health Policy Brief\", canale di comunicazione politico-sanitaria, e dal maggio del 2012 si occupa di comunicazione e relazioni in ambito istituzionale e parlamentare.\nDal gennaio del 2014 assume il ruolo di coordinatrice provinciale per Forza Italia, nella sedicesima legislatura arriva al Senato della Repubblica italiana come collaboratrice di Antonio Tomassini, nella diciassettesima lavora con Laura Bianconi per il gruppo Area Popolare (NCD-UDC) e, dal marzo del 2018, nell'attuale legislatura \u00e8 capo segreteria delle senatrici Roberta Toffanin e Maria Alessandra Gallone nonch\u00e9 del senatore Adriano Galliani, tutti e tre appartenenti al gruppo parlamentare Forza Italia-Berlusconi Presidente.\nVita privata.\nHa avuto una lunga storia con il calciatore Enzo Gambaro. Ha poi sposato il figlio di Fabrizio Trecca e nel 2007 \u00e8 diventata mamma. Nel gennaio 2015 ha dato alla luce il suo secondo figlio."}
{"id": "1983494", "revid": "1305772", "url": "https://it.wikipedia.org/wiki?curid=1983494", "title": "Warped", "text": ""}
{"id": "1983495", "revid": "834", "url": "https://it.wikipedia.org/wiki?curid=1983495", "title": "Warped (album)", "text": ""}
{"id": "1983496", "revid": "1543377", "url": "https://it.wikipedia.org/wiki?curid=1983496", "title": "Pineta Granducale", "text": "La Pineta Granducale \u00e8 una pineta litoranea della provincia di Grosseto che si estende nel Parco naturale della Maremma, interessando la parte sud-occidentale del comune di Grosseto, tra Bocca d'Ombrone e le pendici settentrionali Monti dell'Uccellina, nei pressi della frazione di Alberese.\nTerritorio.\nLa pineta \u00e8 costituita principalmente da pini domestici, che furono fatti impiantare in epoca settecentesca dai granduchi di Lorena, a seguito delle opere di bonifica e canalizzazione dell'area palustre che si estendeva tra la foce dell'Ombrone e i Monti dell'Uccellina, che originariamente costituiva il Lago di Alberese. I pini domestici della Pineta Granducale forniscono pinoli di elevata qualit\u00e0.\nGli alberi crescono in alcuni tratti, laddove non \u00e8 presente la vegetazione dunale e retrodunale, fino a pochi metri dalla riva del mare; in prossimit\u00e0 della foce dell'Ombrone, il fenomeno dell'erosione costiera ha portato nel corso dei decenni alla perdita di alcuni ettari di pineta in prossimit\u00e0 della linea di costa, con l'azione salina che tende a farsi sentire anche sulle radici delle retrostanti file di alberi.\nTuttavia, l'estensione della pineta si protrae anche per alcuni chilometri verso il retroterra; la sua imponenza e la sua vastit\u00e0 sono ben visibili osservando il panorama dai poggi sui quali sorgono la Torre di Collelungo e la Torre di Castel Marino.\nL'area protetta.\nLa Pineta Granducale \u00e8 riconosciuta come area naturale protetta, sia come sito di interesse regionale, interamente compreso nel Parco regionale della Maremma, sia come sito importanza comunitaria (pSIC) e zona protezione speciale (ZPS) con la denominazione \"Pineta Granducale dell'Uccellina\", per il notevolissimo valore paesaggistico e per i suoi tipi di utilizzazione, che comportano una non eccessiva densit\u00e0 delle chiome e del sottobosco, a cui si affianca un elevato interesse storico e forestale.\nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono: \nI principali obiettivi di conservazione fissati sono: \nIndicazioni per le misure di conservazione: \nGeomorfologia.\nIl sito di interesse regionale e comunitario \u00e8 a preminente interesse paesaggistico e forestale. \nLe Pinete tendono a rinnovarsi naturalmente costituendo soprassuoli disetanei rari a livello italiano. \nAltre tipologie ambientali rilevanti sono i Canali e le piccole aree umide.\nFauna.\nPresenza fra i mammiferi del \"Suncus etruscus\" e tra i chirotteri il rinolofo euriale (\"Rhinolophus euryale\").\nAbbondante presenza tra i rettili della testuggine palustre (\"Emys orbicularis\") con densit\u00e0 molto elevate nel canale che delimita il sito verso l'entroterra. \u00c8 presente anche la testuggine di Hermann (\"Testudo hermanni\") e da segnalare il cervone (\"Elaphe quatuorlineata\").\nNell'avifauna, \u00e8 probabile nidificante il biancone (\"Circaetus gallicus\"), mentre la ghiandaia marina (\"Coracias garrulus\") \u00e8 nidificante.\nFra gli invertebrati \u00e8 da segnalare \"Euplagia quadripunctaria\" oltre ad alcune specie endemiche..\nStrutture ricettive.\nParte della Pineta Granducale \u00e8 attraversata dalla pista ciclabile Alberese-Marina di Alberese-Bocca d'Ombrone."}
{"id": "1983497", "revid": "287204", "url": "https://it.wikipedia.org/wiki?curid=1983497", "title": "Women's National Basketball Association 2005", "text": "La Women's National Basketball Association 2005 \u00e8 stata la nona edizione della lega professionistica statunitense.\nVi partecipavano tredici franchigie, divise in due \"conference\". Al termine della stagione regolare (34 gare), le prime quattro di ogni raggruppamento si giocavano in semifinali e finali il titolo della \"conference\"; le due vincenti giocavano la finale WNBA.\nIl titolo \u00e8 stato conquistato per la prima volta dalle Sacramento Monarchs. La \"Most Valuable Player\" \u00e8 stata Sheryl Swoopes delle Houston Comets."}
{"id": "1983498", "revid": "8596", "url": "https://it.wikipedia.org/wiki?curid=1983498", "title": "Freddie Prinze, Jr.", "text": ""}
{"id": "1983499", "revid": "156341", "url": "https://it.wikipedia.org/wiki?curid=1983499", "title": "WNBA Finals 2006", "text": ""}
{"id": "1983500", "revid": "156341", "url": "https://it.wikipedia.org/wiki?curid=1983500", "title": "WNBA Finals 2007", "text": ""}
{"id": "1983506", "revid": "18988497", "url": "https://it.wikipedia.org/wiki?curid=1983506", "title": "Memoria elettronica", "text": ""}
{"id": "1983510", "revid": "38120", "url": "https://it.wikipedia.org/wiki?curid=1983510", "title": "Pok\u00e9mon compilation", "text": ""}
{"id": "1983511", "revid": "179777", "url": "https://it.wikipedia.org/wiki?curid=1983511", "title": "Armeniacus maximus", "text": ""}
{"id": "1983512", "revid": "182396", "url": "https://it.wikipedia.org/wiki?curid=1983512", "title": "Medicus maximus", "text": ""}
{"id": "1983513", "revid": "729019", "url": "https://it.wikipedia.org/wiki?curid=1983513", "title": "Hermann Otto von Limburg-Stirum", "text": "Biografia.\nProveniva da una famiglia di antica nobilt\u00e0, i Limburg-Stirum, ed era figlio del conte Adolf Ernst di Limburg-Stirum e della contessa Isabella di Vehlen e Meggen zu Raesfeld. Nel 1675, 18 anni dopo la morte del padre, eredit\u00f2 direttamente la signoria di Gemen, fino ad allora sotto la reggenza materna.\nEntrato nell'esercito imperiale, raggiunse il grado di maresciallo generale e nel 1703, nel corso della guerra di successione spagnola, combatteva sul fronte del Reno. Il 20 settembre dello stesso anno fu sconfitto dal maresciallo di Francia Claude Louis Hector de Villars, al comando di un esercito franco-bavarese, nella prima battaglia di H\u00f6chst\u00e4dt\nNel 1704 condusse, agli ordini del 1\u00ba duca di Marlborough, il secondo assalto contro le postazioni nemiche del generale bavarese Giovanni Battista, conte d'Arco (1650 \u2013 1715) nella battaglia di Schellenberg (2 luglio) presso Donauw\u00f6rth e fu gravemente ferito, morendo pochi giorni dopo.\nMatrimonio e figli.\nNel 1678 Hermann Otto spos\u00f2 la contessa Carlotta Amalia di Vehlen e Meggen zu Raesfeld (1662 \u2013 1718) dalla quale ebbe sei figli:"}
{"id": "1983514", "revid": "110157", "url": "https://it.wikipedia.org/wiki?curid=1983514", "title": "Paleolab", "text": "Il Paleolab \u00e8 un museo di geologia e paleontologia che ricostruisce l'area intorno Pietraroja come doveva essere circa 110 milioni di anni fa, quando era in vita l'esemplare del piccolo dinosauro della specie \"Scipionyx samniticus\", ribattezzato informalmente \"Ciro\", rinvenuto in quell'area.\nIl Paleolab si trova nei pressi del parco geopaleontologico di Pietraroja, un'area nella quale fin dal 1798 il geologo Scipione Breislack segnal\u00f2 la presenza di fossili. La scoperta del primo esemplare di fossile di dinosauro italiano nel 1980 circa, dimostr\u00f2 che in quella zona doveva trovarsi una terra emersa, contrariamente a quanto si credeva precedentemente, ossia che l'intera area fosse sommersa dal mare.\nIl museo, inaugurato il 10 aprile del 2005, presenta diversi allestimenti curati dal fisico Paco Lanciano, comprendenti proiezioni di video, anche tridimensionali, modelli in scala, e l'esposizione di diversi fossili ritrovati nella zona, alcuni dei quali in calco perch\u00e9 esposti presso il Museo di paleontologia dell'Universit\u00e0 di Napoli \"Federico II\".\nIl pezzo pi\u00f9 interessante \u00e8 sicuramente il fossile di \"Scipionyx samniticus\", che presenta l'eccezionale conservazione di parti molli ed organi interni."}
{"id": "1983516", "revid": "106456", "url": "https://it.wikipedia.org/wiki?curid=1983516", "title": "Limburg-Styrum", "text": ""}
{"id": "1983526", "revid": "21880", "url": "https://it.wikipedia.org/wiki?curid=1983526", "title": "John Tradescant il Vecchio", "text": "Nato probabilmente nel Suffolk cominci\u00f2 la sua carriera come giardiniere di Robert Cecil, I conte di Salisbury presso Hatfield House, alla morte del conte rimase al servizio del suo successore William, dedicandosi alla cura dei giardini della residenza londinese, Salisbury House.\nProgett\u00f2 inoltre i giardini dell'Abbazia di Sant'Agostino a Canterbury.\nHeinrich Bernhard Rupp diede in suo onore il nome \"Tradescantia\" ad un genere della famiglia delle Commelinaceae, nome che venne mantenuto da Linneo.\nJohn Tradescant il vecchio fond\u00f2 l'Arca, il primo museo pubblico a noi noto. Introducendo talmente tante piante che dopo di lui i giardini e i frutteti inglesi non saranno pi\u00f9 gli stessi. "}
{"id": "1983529", "revid": "3358", "url": "https://it.wikipedia.org/wiki?curid=1983529", "title": "Washington Consensus", "text": ""}
{"id": "1983531", "revid": "238718", "url": "https://it.wikipedia.org/wiki?curid=1983531", "title": "Banco Di Sardegna", "text": ""}
{"id": "1983533", "revid": "466539", "url": "https://it.wikipedia.org/wiki?curid=1983533", "title": "Colonialismo statunitense", "text": "Per colonialismo statunitense si intende il processo di crescita territoriale degli Stati Uniti, che in un primo momento comport\u00f2 l'espansione nel Nord America (1783-1859), principalmente attuato ai danni delle trib\u00f9 autoctone e dei territori del Messico, per poi evolvere su scala intercontinentale. Il processo ebbe inizio con l'indipendenza della nazione statunitense e in un secondo tempo oltremare in aree dell'America centrale e dell'oceano Pacifico.\nNel 1823 fu enunciata la dottrina Monroe, che affermando il principio di non intervento di potenze non americane nel continente americano ne afferm\u00f2 la supremazia statunitense ponendo gli Stati Uniti come guida e custode del continente. Nel tempo questa dottrina sar\u00e0 condivisa e attuata da tutti i governi americani, e mai formalmente dismessa.\nPrima espansione (1783-1859).\nLa prima espansione fu focalizzata sulle aree limitrofe alle vecchie Tredici Colonie, iniziata quando gli Stati Uniti raggiunsero l'indipendenza, ufficialmente riconosciuta nel 1783, col trattato di Parigi. Gli Stati Uniti attuarono una politica di annessione dei territori abitati da varie comunit\u00e0 degli indiani d'America, arrivando a commettere, in periodo di tempo dilazionato su circa un secolo, quello che oggi pu\u00f2 essere definito come un genocidio. Successivamente l'attenzione del governo si spost\u00f2 sul Messico, che aveva conquistato l'indipendenza dalla Spagna nel 1821, annettondone, a pi\u00f9 riprese, quella parte di territorio al di sopra del Rio Grande e della California, dove vivevano comunit\u00e0 anglofone significative. La repubblica del Texas, autoproclamatasi a seguito di una rivolta contro il potere centrale messicano, venne anch'essa annessa.\nGuerre indiane.\nLa rivoluzione americana inglob\u00f2 due guerre parallele: mentre dal lato est la ribellione era rivolta contro il dominio britannico, quella a ovest fu una \"guerra indiana\". Appena dopo la proclamazione d'indipendenza gli Stati Uniti entrarono in competizione con i britannici in un gioco di alleanze con le varie trib\u00f9 di nativi dislocate a est del fiume Mississippi. Alcune trib\u00f9 si unirono alla causa britannica nella speranza di ottenere in cambio un aiuto per arrestare l'espansione statunitense. \nLa rivoluzione americana risvegli\u00f2 una vera e propria guerra civile interna alle singole comunit\u00e0 indiane, come per esempio nella confederazione irochese, nella quale i gruppi non condividevano le stesse simpatie riguardo alla parte dalla quale schierarsi. La confederazione, chiamata anche con il nome di \"Sei Nazioni\", vedeva gli Oneida e i Tuscarora dalla parte statunitense e gli altri quattro gruppi con gli inglesi. La rivoluzione port\u00f2 gli irochesi a uno scontro intestino che da tempo si era cercato di evitare. Le parti sconfitte (anche le trib\u00f9 che avevano sostenuto gli statunitensi) subirono ampie perdite territoriali. La Corona inglese aiut\u00f2 i nativi rimasti senza terra ricompensandoli con la riserva di Grand River in Canada. Anche i Cherokee, come altre trib\u00f9, subirono una scissione interna tra un gruppo neutrale (o pro-americano) e uno anti-americano, al quale gli statunitensi si riferirono con il nome di Chickamauga.\nLa situazione al fronte era realmente tragica e numerose atrocit\u00e0 coinvolsero anche i non combattenti da ambo le fazioni. Nel 1779, nel tentativo di fermare le continue incursioni nella zona nord di New York, venne organizzata la spedizione di Sullivan, la quale risult\u00f2 essere la pi\u00f9 grande organizzata fino a quel momento e si concluse con la distruzione di pi\u00f9 di quaranta villaggi irochesi. L'effetto desiderato per\u00f2 non si verific\u00f2: da quel momento infatti l'azione degli indiani divenne ancora pi\u00f9 determinata.\nI nativi in seguito rimasero alquanto allibiti nell'apprendere che, con il trattato di Parigi del 1783, i britannici avevano ceduto una gran parte del territorio indiano agli statunitensi senza dar loro avviso. Gli statunitensi inizialmente trattarono i nativi e il loro territorio come una nazione conquistata, ma in seguito questo atteggiamento fu difficile da imporre, dato che in realt\u00e0 l'acquisizione era avvenuta unicamente sulla carta. Le mire espansionistiche non vennero comunque abbandonate e il governo statunitense pens\u00f2 di raggiungere l'obiettivo con una politica basata sull'acquisizione territoriale tramite trattati. I singoli Stati e i relativi coloni si trovarono spesso in disaccordo con questo tipo di politica e quelle che seguirono furono scene di guerra.\nGuerre chickamauga.\nLe guerre chickamauga furono una serie di conflitti che iniziarono con il coinvolgimento dei Cherokee nella rivoluzione americana e si prolungarono fino al tardo 1794. Chickamauga era il nome con il quale venivano identificate le trib\u00f9 che seguirono il capo-condottiero Dragging Canoe verso sud-ovest nell'area dell'attuale Chattanooga, in Tennessee. I primi luoghi a essere soggetti agli attacchi indiani furono le colonie lungo i fiumi Watauga, Holston e Nolichucky, la vallata di Carter nel nord-est del Tennessee cos\u00ec come altri insediamenti nel Kentucky, in Virginia, in Carolina e in Georgia. La tipologia degli attacchi spaziava dalle piccole incursioni ad altre composte da 500 ad oltre combattenti.\nLe campagne condotte da Dragging Canoe e dal suo successore John Watts vennero spesso condotte congiuntamente a quelle del nord-ovest. La risposta armata dei coloni vide la completa distruzione di villaggi cherokee, senza riportare comunque un elevato numero di perdite da ambo le parti. Le guerre continuarono fino al trattato di Tellico-Blockhouse nel 1794.\nGuerra indiana del Nord-Ovest.\nLa cosiddetta ordinanza del Nord-Ovest del 1787 riorganizz\u00f2 ufficialmente il territorio nord-occidentale in relazione agli insediamenti dei coloni, i quali avevano gi\u00e0 cominciato a riversarsi nella regione. La resistenza indiana provoc\u00f2 violenti scontri e l'amministrazione del presidente George Washington organizz\u00f2 delle spedizioni armate atte a sedare le insurrezioni dei nativi. La guerra conseguente, che prosegu\u00ec praticamente senza soluzione di continuit\u00e0 dopo la rivoluzione, fu detta anche \"guerra di Piccola Tartaruga\", dal nome del capo miami che fu uno dei protagonisti e vide il consolidarsi di una grande alleanza indiana, formata principalmente, oltre che dagli stessi Miami, da Shawnee, Lenape e Ottawa, che sconfisse le armate condotte dai generali Josiah Harmar e Arthur St. Clair. Questa fu la pi\u00f9 grande sconfitta mai inflitta dai nativi agli statunitensi.\nSi tent\u00f2 la via della negoziazione, ma i nuovi confini proposti dalla confederazione condotta dagli Shawnee risultarono inaccettabili per gli statunitensi, i quali inviarono una seconda spedizione condotta questa volta dal generale Anthony Wayne. Aspettando un aiuto britannico che non arriv\u00f2 mai, i nativi americani vennero sconfitti nella battaglia di Fallen Timbers nel 1794, e l'anno seguente furono obbligati ad accettare il trattato di Greenville, cedendo cos\u00ec i territori corrispondenti all'odierno Ohio e a una parte dell'Indiana agli Stati Uniti.\nLa guerra di Tecumseh, la guerra anglo-americana del 1812 e la guerra Creek.\nL'erosione del territorio indiano da parte statunitense crebbe velocemente dopo il trattato di Greenville, tanto da destare un serio allarme nelle comunit\u00e0 amerindie. Nel 1800 William Henry Harrison divenne governatore dell'Indiana e sotto la direzione di Thomas Jefferson diede inizio a una politica aggressiva avente come scopo l'acquisizione dei diritti sulle terre indiane. La resistenza all'espansione statunitense trov\u00f2 espressione in due fratelli Shawnee, Tecumseh e Tenskwatawa, i quali si fecero promotori di un'unione tra varie trib\u00f9 con l'intento di arrestare la vendita di territori da parte dei capi trib\u00f9 indiani.\nNel 1811, mentre Tecumseh si trovava nel sud cercando di reclutare alleati tra i Creek, i Cherokee e i Choctaw, Harrison attacc\u00f2 la confederazione dei nativi americani sconfiggendo Tenskwatawa e i suoi seguaci a Tippecanoe. La speranza degli statunitensi, i quali credevano che la recente sconfitta avesse posto fine alla resistenza, fu vanificata dal fatto che Tecumseh opt\u00f2 per un'alleanza con i britannici, che a breve, nel 1812, sarebbero entrati in guerra contro gli Stati Uniti.\nEsattamente come la rivoluzione, sul fronte occidentale la guerra anglo-americana del 1812 coinvolse pesantemente i nativi. Gli americani risultarono vittoriosi sul fronte ovest e Tecumseh perse la vita per mano dell'esercito di Harrison durante la battaglia del Thames, la quale mise fine alla resistenza nel nord-ovest. Cominciata praticamente senza soluzione di continuit\u00e0, la guerra creek (1813-1814) nacque come una guerra civile all'interno della nazione omonima e solo in seguito divenne parte del grande scenario di battaglie relative all'espansione statunitense. In seguito, nel 1818, la prima guerra seminole fu in qualche modo una continuazione della guerra creek ed ebbe come esito l'annessione della Florida da parte degli Stati Uniti nel 1819.\nL'Atto di rimozione.\nUno dei risvolti delle precedenti guerre fu l'approvazione dell'Atto di rimozione degli indiani nel 1830, firmato dal presidente Andrew Jackson. Questo atto non previde una reale \"rimozione\" di alcun nativo ma autorizz\u00f2 la negoziazione di trattati aventi come obiettivo lo scambio delle terre indiane orientali con quelle statunitensi occidentali, recentemente acquisite con l'accordo sulla Louisiana. Ci\u00f2 che spinse primariamente verso una politica di questo tipo fu il fatto che sia i britannici sia gli spagnoli stavano reclutando e armando dei nativi americani all'interno dei confini statunitensi.\nAlcuni gruppi indiani reagirono ed entrarono in guerra per fermare l'incremento di questi trattati territoriali causando cos\u00ec due guerre di breve durata (quella Black Hawk del 1832 e quella creek del 1836) e una invece pi\u00f9 lunga e dispendiosa quale fu la seconda guerra seminole (1835-1842).\nAd ovest del Mississippi (1823 - 1890).\nCos\u00ec come ad oriente, l'espansione dei coloni nelle grandi pianure e nelle alture occidentali cre\u00f2 dei dissidi con le popolazioni di nativi residenti. Molte trib\u00f9, dagli Ute del Gran Bacino ai Nez Perc\u00e9s dell'Idaho, combatterono i coloni, ma coloro che opposero la resistenza pi\u00f9 tenace all'espansione colonica furono i Sioux a nord e gli Apache a sud-ovest. Condotti da capi guerrieri risoluti, come Nuvola Rossa (Red Cloud) o Cavallo Pazzo (Tashunka Witko in lingua dakota), i Sioux erano particolarmente abili nelle battaglie a cavallo; neofiti della vita nelle pianure, provenendo dalla regione dei Grandi Laghi, impararono a domare e a montare i cavalli e da quel momento si mossero verso ovest sconfiggendo ogni trib\u00f9 incontrata sul proprio cammino diventando cos\u00ec temibili ed esperti guerrieri.\nGli Apache invece praticavano l'arte della guerra prevalentemente in zone desertiche e in presenza di canyon. La loro economia veniva integrata principalmente con delle razzie a scapito dei villaggi vicini.\nIl Texas.\nNegli anni cinquanta del XVIII secolo i nativi delle grandi pianure arrivarono in Texas. Un gran numero di anglo-americani raggiunsero il Texas intorno al terzo decennio del XIX secolo e da quel momento, per circa cinquant'anni, cominci\u00f2 una serie di confronti armati che videro opposti principalmente i Texani e i Comanche.\nLa prima battaglia degna di nota fu quella del cosiddetto massacro di Fort Parker nel 1836, nella quale un gruppo di Comanche, Kiowa, Wichita e Lenape attacc\u00f2 i coloni stabilitisi nel forte. Nonostante il relativo basso numero di statunitensi che persero la vita l'assalto dest\u00f2 una vampata di rabbia generalizzata contro i nativi, principalmente dovuta al rapimento durante l'assalto di Cynthia Ann Parker.\nLa Repubblica del Texas guadagn\u00f2 la propria sovranit\u00e0 dopo la guerra messicana e il governo, sotto la direzione del presidente Sam Houston, cominci\u00f2 una nuova politica di cooperazione con i Comanche e i Kiowa. Nonostante Houston visse per un periodo con i Cherokee, questi ultimi sembrarono essersi schierati con il Messico per combattere la nuova e inesperta repubblica texana. A ogni modo, Houston risolse il conflitto senza ricorrere alle armi, rifiutandosi di credere che i Cherokee avessero potuto attaccare il suo governo.\nL'amministrazione di Mirabeau Bonaparte Lamar, che segu\u00ec quella di Houston, attu\u00f2 una politica decisamente differente nel rapporto con i nativi americani. Sotto Lamar la repubblica texana tent\u00f2 di trasferire i Cherokee pi\u00f9 ad ovest. Una serie di battaglie avvenne in seguito al tentativo di deportare i Comanche e i Kiowa. La prima fu lo scontro di Council House dove, durante un colloquio di pace, vennero sequestrati e uccisi, avendo opposto resistenza, alcuni capi Comanche, il che port\u00f2 anche alla grande incursione del 1840 e alla battaglia di Plum Creek.\nL'amministrazione di Lamar rimase famosa per la sua politica costosa e fallimentare: nei quattro anni di gestione i costi per le guerre sostenute superarono le entrate annuali. Segu\u00ec un nuovo governo Houston che riprese una politica diplomatica e assicur\u00f2 al Texas una serie di trattati con tutte le trib\u00f9 native dell'area, Comanche compresi.\nNel 1846 il Texas si aggreg\u00f2 all'Unione e gli anni che andarono dal 1856 al 1858 furono particolarmente sanguinosi sulla frontiera texana con lo spostamento dei coloni all'interno della terra Comanche, la Comancheria. Gli scontri che posero fine alla vitalit\u00e0 del popolo Comanche furono la battaglia di Little Robe Creek e la spedizione di Antelope Hills nel 1858.\nLe battaglie tra i coloni e i nativi americani continuarono e nel 1860, durante la battaglia di Pease River, le milizie texane distrussero un campo indiano, scoprendo in seguito di aver \"liberato\" Cynthia Ann Parker, la ragazzina che era stata in precedenza, nel 1836, rapita dai Comanche e che era diventata la moglie del capo indiano Peta Nocona. Cyntha torn\u00f2 quindi a vivere con la famiglia Parker ma perse i suoi figli, uno dei quali, Quanah Parker, divenne in seguito un capo trib\u00f9, che dopo la Prima battaglia di Adobe Walls dovette arrendersi alla schiacciante superiorit\u00e0 bellica del governo federale e, nel 1875, stabilirsi con il suo popolo in una riserva nel sud-ovest dell'Oklahoma.\nLe Grandi Pianure.\nIl conflitto tra bianchi e indiani continu\u00f2 anche durante la guerra di secessione. La guerra di Piccolo Corvo del 1862 (chiamata anche \"Rivolta Sioux del 1862\") fu il primo grande scontro tra gli Stati Uniti e i Sioux. Dopo sei settimane di battaglie nel territorio del Minnesota, condotte per la maggior parte da T\u02bfaoyate Duta (Piccolo Corvo), si potevano registrare pi\u00f9 di 500 morti tra soldati e coloni statunitensi.\nIl numero di Sioux morti nella rivolta rimane non documentato, ma dopo la guerra 303 nativi furono accusati di assassinio e rapina dai tribunali statunitensi e successivamente condannati a morte. Molte di queste condanne vennero commutate, ma il 26 dicembre 1862 a Mankato, in Minnesota, si consum\u00f2 quella che a oggi rimane la pi\u00f9 grande esecuzione di massa nella storia degli Stati Uniti, con l'impiccagione di 38 Sioux.\nNel 1864 avvenne il massacro di Sand Creek. Il tutto ebbe inizio quando una milizia locale attacc\u00f2 un villaggio Cheyenne e Arapaho situato nel sud-est del Colorado e uccise e mutil\u00f2 la sua popolazione. Gli indiani di Sand Creek erano stati rassicurati dal governo degli Stati Uniti che avrebbero vissuto tranquillamente nella loro area ma ci\u00f2 che caus\u00f2 il massacro fu il crescente risentimento nei confronti dei nativi. I successivi congressi diffusero un appello pubblico contro altri simili carneficine nei confronti degli indiani. Il massacro provoc\u00f2 reazioni di vendetta, e Coda Chiazzata guid\u00f2 i Teton lungo il Platte River, assediando e distruggendo Julesburg, nel Colorado, il 7 gennaio 1865 e attaccando le truppe statunitensi nel territorio, affidate prima al generale Robert B. Mitchell e poi al generale Patrick E. Connor. Le trattative iniziate a Fort Laramie nella primavera 1866 si conclusero con la stipulazione del trattato di Laramie del 27 giugno 1866.\nNel 1875 l'ultima guerra sioux scoppi\u00f2 quando la corsa all'oro nel Dakota arriv\u00f2 alle Black Hills (Colline Nere), territorio sacro per i nativi americani. L'esercit\u00f2 statunitense non precluse ai minatori l'accesso alle zone di caccia Sioux. Nel 1876 dopo vari incontri non conclusivi, il generale George Armstrong Custer trov\u00f2 l'accampamento principale dei Lakota (altro nome dei Sioux occidentali) e dei loro alleati vicino al fiume Little Bighorn. Nella battaglia che prende il nome da questo fiume, Custer e i suoi uomini, i quali erano divisi dal resto della truppa, furono tutti uccisi dai nativi americani che vantavano una netta superiorit\u00e0 numerica nonch\u00e9 un vantaggio tattico dovuto alla precipitazione del generale statunitense.\nNel 1890, nella riserva settentrionale dei Lakota, a Wounded Knee nel Dakota del Sud, il rituale della danza degli spiriti port\u00f2 l'esercito a tentare di sottomettere i Lakota. Durante l'assalto vennero uccisi pi\u00f9 di 300 nativi americani. Tuttavia, gi\u00e0 molto prima di questo evento, erano state eliminate le basi per la sussistenza sociale delle trib\u00f9 delle Grandi Pianure, con lo sterminio quasi completo dei bisonti negli anni ottanta, dovuto a una caccia indiscriminata provocata dalla necessit\u00e0 di rifornire di carne i lavoratori impegnati nella realizzazione delle ferrovie.\nIl sud-ovest.\nI conflitti in quest'area spaziarono dal 1846 al 1895. Essi coinvolsero tutte le trib\u00f9 indiane, con l'eccezione dei Pueblo, e per la maggior parte dei casi furono una continuazione della precedente guerra d'indipendenza messicana. Per vari decenni le trib\u00f9 indiane rimasero coinvolte sia nei commerci sia nelle battaglie con i vari coloni stranieri finch\u00e9 il territorio del sud-ovest, comprendente gli attuali Colorado, California, Utah, Nevada, Wyoming e Nuovo Messico, venne conquistato dagli Stati Uniti a scapito dei messicani tra il 1848 e il 1850. Sebbene le guerre navajo e apache siano le pi\u00f9 conosciute, non furono le uniche. La pi\u00f9 grande campagna statunitense nel sud-ovest coinvolse soldati e costrinse, nel 1886, Geronimo e la sua banda di Apache ad arrendersi.\nGuerra messicano-statunitense.\nLe alte tensioni tra i due governi date da alcune dispute riguardanti la Repubblica del Texas e le ingerenze americane nel territorio messicano sfociarono in una sanguinosa guerra che interess\u00f2 i due Stati tra il 1846 e il 1848. Il governo americano, capeggiato dal presidente James Knox Polk, invase e vinse il Messico guidato dal generale Antonio L\u00f3pez de Santa Ana. Col trattato di Guadalupe Hidalgo del 2 febbraio 1848, venne accorpato agli USA un territorio totale di 1,36 milioni di chilometri quadrati, ossia oltre il 55% dell'allora territorio nazionale messicano, corrispondente agli attuali California, Nevada, Utah, Arizona, Nuovo Messico, Colorado, Wyoming e Texas, a testimonianza di ci\u00f2 sono frequenti i toponimi in spagnolo, come per le celeberrime citt\u00e0 di Los Angeles, Las Vegas, San Francisco, San Diego ed El Paso.\nSecondo espansionismo (1859-1959).\n a partire dal 1859, anno in cui fu acquisito l'atollo di Midway, che divenne il primo territorio d'oltremare sotto amministrazione statunitense. Unica eccezione \u00e8 la Liberia, sotto influenza americana gi\u00e0 dal 1816, ma che sar\u00e0 sempre amministrata dall'American Colonization Society, una societ\u00e0 privata, e mai dal governo statunitense.\nAfrica.\nLiberia.\nNel 1816 l'American Colonization Society si insedi\u00f2 sulla costa occidentale africana, fondando la Liberia, la cui caratteristica peculiare era la composizione dei coloni, afroamericani liberi che avevano liberamente scelto di tornare nel loro continente ancestrale. Il territorio africano sar\u00e0 amministrato dalla societ\u00e0 fino alla sua bancarotta, che avvenne nel 1847. Per evitare di accorparsi eccessivi problemi economici il governo americano prefer\u00ec non subentrare nell'amministrazione della Liberia, che divenne cos\u00ec formalmente indipendente.\nIl governo americano continu\u00f2 ad influenzare la politica liberiana, ci\u00f2 comport\u00f2 nel secondo dopoguerra l'isolamento della Liberia dalle altre nazioni africane che stavano in quel periodo affrontando la transizione verso la loro indipendenza. \nIl dittatore William Tubman condusse una energica campagna anticomunista volta a soffocare le iniziative anti americane liberiane.\nAmerica del Nord.\nAlaska.\nLe zone costiere dell'Alaska erano sotto l'influenza dell'Impero russo gi\u00e0 dal 1784, tuttavia non erano ritenute dallo zar una risorsa cos\u00ec necessaria, era infatti molto pi\u00f9 interessato a un eventuale insediamento russo in California, progetto che naufrag\u00f2 negli anni dieci del XIX secolo. Col naufragare del progetto, l'interesse russo per la colonizzazione dell'America declin\u00f2 progressivamente, fino al 1867, quando si avviarono trattative per vendere l'Alaska agli Stati Uniti.\nL'Alaska pass\u00f2 agli Stati Uniti per la cifra di $, (l'equivalente moderno di circa 200 milioni di dollari). L'acquisto, passato alla storia con il nome di \"Alaska Purchase\", fu gestito dal segretario di Stato William H. Seward e venne ratificato dal Senato degli Stati Uniti il 9 aprile 1867. Il fatto non entusiasm\u00f2 particolarmente l'opinione pubblica statunitense di allora, che considerava l'Alaska un territorio inospitale e del tutto inutile (venne soprannominata \"Follia di Seward\" e \"Ghiacciaia di Seward\"). Nel 1884 divenne un distretto dell'Oregon. L'opinione pubblica sull'Alaska mut\u00f2 drasticamente nel 1898, quando venne scoperto l'oro: questo fatto provoc\u00f2 una vera e propria febbre dell'oro, incentivando lo stabilimento di insediamenti europei. \nDivenuto Stato associato nel 1912, rimase tale fino al 7 luglio 1958, quando il presidente Eisenhower firm\u00f2 l\"'Alaska Statehood Act\" con cui l'Alaska divenne uno Stato degli USA a tutti gli effetti, entrando nell'Unione come il suo 49\u00ba stato il 3 gennaio 1959.\nHawaii.\nIl Regno delle Hawaii, scoperto nel 1778 dall'ammiraglio inglese James Cook, fu fin da subito particolarmente ostile alla colonizzazione straniera, tant'\u00e8 che gli inglesi non riuscirono mai a insediarsi e a colonizzare effettivamente l'arcipelago, che rimase pertanto solamente un protettorato. Il persistere dei sovrani e del popolo hawaiano nell'osteggiare l'imperialismo fin\u00ec per scoraggiare il governo britannico, che nel 1876 ne cedette il protettorato agli Stati Uniti.\nGiunsero cos\u00ec nelle Hawaii molti immigrati, soprattutto americani, ma anche europei, che acquistarono grandi propriet\u00e0 agricole e cominciarono la coltivazione della canna da zucchero. All'immigrazione dei coloni seguirono le ondate di immigrazione volte all'importazione di lavoratori per i campi di canna da zucchero, fra cui principalmente cinesi, giapponesi, abitanti delle Azzorre, filippini, e coreani.\nNel 1893 un colpo di Stato attuato dai latifondisti pose fine al Regno delle Hawaii, deponendo l'ultima regina Lili\u02bbuokalani, che divenne simbolo della indipendenza isolana. I latifondisti richiesero agli Stati Uniti che le Hawaii diventassero territorio americano e non un semplice protettorato, il che avrebbe giovato per alcune questioni economiche legate ai dazi sullo zucchero. Inaspettatamente gli Stati Uniti fecero un passo indietro, rifiutando la proposta degli agrari, che si videro cos\u00ec costretti a fondare la Repubblica delle Hawaii, protettorato americano.\nNel 1898 il governo della Repubblica delle Hawaii offr\u00ec nuovamente la sua adesione agli Stati Uniti. Questa volta l'offerta fu accettata, le isole diventarono il Territorio delle Hawaii fino al 1959, quando divennero il 50\u00ba Stato degli Stati Uniti.\nAmerica Latina.\nLe \"Guerre della banana\".\nLa locuzione \"Guerre della banana\" (en: \"Banana Wars\") indica una serie di occupazioni, azioni di polizia e interventi militari attuati dagli Stati Uniti nel Centroamerica e nei Caraibi tra il XIX secolo e la prima met\u00e0 del XX.\nL'inizio di tali conflitti \u00e8 individuato nello scoppio della guerra ispano-americana nel 1898. Tra il conflitto con la Spagna e il 1934, gli Stati Uniti condussero una serie di operazioni e occupazioni militari in Cuba, Porto Rico, Panama, Honduras, Nicaragua, Messico, Haiti, Repubblica Dominicana e Venezuela. Questa stagione di conflitti termin\u00f2 nel 1934, col ritiro delle truppe statunitensi da Haiti e l'inizio della \"politica del buon vicinato\" (en: \"Good Neighbor Policy\") del presidente Franklin D. Roosevelt.\nA oggi Porto Rico e le Isole Vergini Americane risultano ancora a tutti gli effetti colonie americane, sicch\u00e9 gli oltre tre milioni di abitanti caraibici non hanno il diritto di votare alle presidenziali e non hanno rappresentanza nel Congresso americano.\nCuba.\nNel corso dell'Ottocento, a poco a poco, cominci\u00f2 a crearsi a Cuba l'insofferenza verso il governo spagnolo e il desiderio di una maggiore autonomia. Si ebbero cos\u00ec alla fine del secolo due importanti conflitti: la guerra dei dieci anni (1868-1878) e la Piccola guerra (1879-1880), che furono insurrezioni popolari armate represse nel sangue. Le insurrezioni erano guidate dall'intellettuale Jos\u00e9 Mart\u00ed, conosciuto come il \"Padre della patria\". Mart\u00ed in una lettera al suo amico Gonzalo de Quesada, scritta il 14 dicembre 1889, mise in guardia sulla possibilit\u00e0 di un intervento statunitense: \"Sulla nostra terra, Gonzalo, grava un altro piano pi\u00f9 tenebroso della Spagna [\u2026]: il diabolico piano americano di forzare l'isola, di farla piombare nella guerra per avere il pretesto per intervenirvi e con il credito di mediatore e garante, tenersela per s\u00e9\".\nIntervento che avvenne, durante il terzo conflitto ispano-cubano, la cosiddetta Guerra Necessaria (1895-1898). Gli Stati Uniti entrarono nel conflitto nel 1898 dando inizio alla guerra ispano-americana. Cuba funse da teatro per il \"casus belli\" che giustificher\u00e0 l'intervento statunitense. Il 15 febbraio 1898 si tenne all'Avana una grande festa con invitati tutti gli ufficiali della marina americana, a sorvegliare la nave corazzata \"Maine\" rimasero solo i soldati semplici e l'equipaggio. All'improvviso un'esplosione caus\u00f2 la morte di tutte e 255 le persone presenti sulla corazzata in quel momento, che affond\u00f2. L'opinione pubblica americana, fomentata dalla stampa al grido di \"Remember the Maine! To Hell with Spain!\" (it: \"Ricordate il Maine! All'inferno con la Spagna!\") pretese l'intervento militare a favore dei ribelli nella terza guerra, che era gi\u00e0 in atto da due anni, per vendicare il supposto \"affronto\". Gli spagnoli cercarono invano di cooperare al fine di raccogliere gli elementi che provassero la loro estraneit\u00e0 all'accaduto, ma gli Stati Uniti rifiutarono l'aiuto, il capitano William T. Sampson concluse che la detonazione era stata causata da una mina e che il governo spagnolo era il responsabile. \nGli Stati Uniti vinsero la guerra in tempi molto brevi e con perdite relativamente basse, tanto che questa venne definita \"Splendid little war\" (it: \"Breve splendida guerra\"). Con l'armistizio del 12 agosto venne creato il Protettorato americano di Cuba, amministrato mediante un governo militare sino al 1902. Dal 1902 Cuba, seppur formalmente indipendente, rimase economicamente vincolata agli Stati Uniti.\nCuba riuscir\u00e0 a ottenere la piena sovranit\u00e0 e indipendenza solo con la Rivoluzione cubana di Fidel Castro nel 1959. Tutt'oggi gli Stati Uniti possiedono un territorio a Cuba di circa 120 chilometri quadrati, la baia di Guant\u00e1namo, dove sorge la famosa prigione e la base militare. Il governo cubano chiede lo smantellamento di Guant\u00e1namo, ma \u00e8 puntualmente disatteso da Stati Uniti e comunit\u00e0 internazionale. La situazione ha ispirato anche la nota canzone popolare cubana \"Guantanamera\".\nPorto Rico.\nIl 25 luglio 1898, con lo scoppio della guerra ispano-americana, Porto Rico fu invasa dagli Stati Uniti d'America con uno sbarco a Gu\u00e1nica. Con il trattato di Parigi del 1898 la Spagna cedette la sovranit\u00e0 su Porto Rico agli Stati Uniti che la governarono con un governatore nominato direttamente dal presidente degli Stati Uniti. Nel 1917, la legge Jones-Shafroth approvata dal Congresso americano garantiva ai cittadini portoricani la nazionalit\u00e0 statunitense, in modo che essi potessero essere arruolati come soldati nella prima guerra mondiale. Dopo la guerra una serie di catastrofi naturali e la grande depressione impoverirono l'isola. Alcuni \"leader\" politici pretesero dei cambiamenti e tra questi spicc\u00f2 Pedro Albizu Campos, che capeggi\u00f2 un importante movimento nazionale a favore dell'indipendenza: il Partito Nazionalista Portoricano, fortemente osteggiato dalle autorit\u00e0 americane.\nNel 1947 si arriv\u00f2 a una sorta di compromesso tra Stati Uniti e il popolo portoricano: il governo americano stabil\u00ec che il governatore di Porto Rico fosse eletto dal popolo e non dal governo americano. Nel 1948 Luis Mu\u00f1oz Mar\u00edn divenne il primo governatore di Porto Rico a essere eletto dal popolo. \nIl 1\u00ba novembre 1950 due nazionalisti portoricani, Griselio Torresola e Oscar Collazo, tentarono di assassinare il presidente Truman, ne segu\u00ec la decisione di svolgere un referendum sul futuro dell'isola. Ci\u00f2 avvenne nel 1952, da cui nacque una costituzione che diede a Porto Rico i connotati di un Commonwealth politico, termine spesso usato per designare l'attuale rapporto tra i due Stati.\nPanama.\nNel 1821 il vicereame della Nuova Granada, dopo anni di sanguinose lotte proclam\u00f2 la propria indipendenza dalla Spagna e costitu\u00ec la Grande Colombia guidata dal \"libertador\" Sim\u00f3n Bol\u00edvar. Quando nel 1830 cadde il governo bolivariano la Colombia cominci\u00f2 ad essere di interesse da parte delle compagnie straniere, in special modo di quelle statunitensi. Tra il 1850 e il 1855, venne infatti costruita la prima ferrovia transcontinentale americana, che interessava l'area di Panama, la Panama Railway.\nIl territorio circostante la citt\u00e0 di Panama non aveva mai avuto una propria giurisdizione, in quanto sempre stato parte della Colombia. Il progetto di una Repubblica di Panama fu infatti costruito artificiosamente dal governo statunitense in accordo con l'alta borghesia locale. Nel 1903 il presidente statunitense Roosevelt dichiar\u00f2 la volont\u00e0 di aprire un canale nell'area di Panama che collegasse l'oceano Atlantico al Pacifico e dichiar\u00f2 che avrebbero dovuto essere gli Stati Uniti ad amministrare il punto d'elevatissima importanza economica e strategica. In seguito al rifiuto da parte della Colombia di concedere la gestione a un consorzio americano, gli Stati Uniti inviarono nel territorio una spedizione che conquist\u00f2 facilmente l'area interessata. Lo stesso 3 novembre 1903, la Repubblica di Panama dichiar\u00f2 la propria indipendenza dalla Colombia, gli Stati Uniti, primo Stato a riconoscere la nuova repubblica, inviarono l'esercito a difenderne gli interessi economici legati al canale.\nNel dicembre del 1903, i rappresentanti della nuova repubblica firmarono il Trattato Hay-Bunau Varilla con gli Stati Uniti, che riconobbe la piena sovranit\u00e0 americana sulla Zona del Canale di Panama. La Zona del Canale divenne cos\u00ec territorio americano. \nNel 1968 ebbe luogo la Rivoluzione panamense guidata dal Partito Rivoluzionario Democratico di Omar Torrijos, che riusc\u00ec ad assumere un forte ruolo di potere e scalzare il dominio statunitense da Panama. Con i trattati Torrijos-Carter nel 1979 Panama rientr\u00f2 in possesso del canale e acquis\u00ec piena sovranit\u00e0. Torrijos mor\u00ec in circostanze misteriose in un incidente aereo nel 1981.\nDopo la morte di Torrijos, il potere pass\u00f2 nelle mani del generale Manuel Noriega, precedentemente a capo della polizia segreta panamense ed ex-informatore della CIA. Quando per\u00f2 fu chiaro che Noriega non intendeva abbandonare il progetto di Torrijos, gli Stati Uniti rivolsero a Noriega l'accusa di traffico di droga internazionale e nel 1989 soldati americani invasero Panama per rovesciarlo. Poche ore dopo l'invasione, in una cerimonia che ebbe luogo all'interno di una base militare statunitense, Guillermo Endara prest\u00f2 giuramento come nuovo presidente di Panama. Endara concesse temporaneamente la gestione del Canale agli Stati Uniti.\nIn ottemperanza ai trattati Torrijos-Carter, gli Stati Uniti hanno restituito tutto il territorio del Canale a Panama nel 1999, ma si sono riservati il diritto di intervenire militarmente nell'interesse della \"sicurezza nazionale\".\nHaiti.\nDopo il riconoscimento dell'indipendenza dalla Francia, avvenuto nel 1825, Haiti visse un lungo periodo caratterizzato da disordini spesso fomentati dai vari imperialismi per opera di Francia e Germania. A partire dal 1891 anche diverse \"corporation\" statunitensi di diversi settori (soprattutto agrario, portuale, infrastrutturale e finanziario) misero gli occhi sulla realt\u00e0 di Haiti, iniziando a costruire infrastrutture. A partire dal 1908 venne avviata anche la costruzione ad amministrazione americana di ferrovie, per le quali vennero espropriati terreni ai contadini per riconvertirli in piantagioni di banane di propriet\u00e0 di aziende americane. Nel 1910, la banca statunitense National City acquis\u00ec una quota significativa della Banca della Repubblica di Haiti, ottenendo di fatto il monopolio economico della nazione.\nLa prima guerra mondiale rappresent\u00f2 un fattore determinante per la colonizzazione americana di Haiti, in quanto la comunit\u00e0 di origine tedesca esercitava un potere economico dominante nell'isola, la maggior parte del commercio marittimo era detenuto da tedeschi, che erano spesso alleati con le ricche famiglie mulatte locali. Gli Stati Uniti, usando come \"escamotage\" il conflitto mondiale, occuparono militarmente Haiti nel 1915, quando i tedeschi erano internazionalmente riconosciuti come il nemico. All'occupazione militare si opposero i ribelli \"caco\", guidati da Rosalvo Bobo, fortemente anti imperialista. Il presidente americano Wilson invi\u00f2 i \"marine\" nella capitale Port-Au-Prince, che sbarcarono e la conquistarono in sei settimane. Gli Stati Uniti posero al comando il presidente Philippe Sudre Dartiguenave che legittim\u00f2 lo sfruttamento americano di Haiti. Gli Stati Uniti ottennero il diritto di veto sulle decisioni del governo di Haiti, i \"marine\" presero servizio nelle province, il 40% delle entrate del governo passarono sotto il controllo diretto degli Stati Uniti, l'esercito haitiano fu sciolto in favore di una forza di polizia destinata a mantenere l'ordine, controllata da ufficiali statunitensi. L'occupazione statunitense, particolarmente violenta e razzista, dissemin\u00f2 un forte malcontento tra la popolazione. La rabbia gener\u00f2 anche un nuovo orgoglio razziale, che si espresse attraverso una nuova generazione di storici, di scrittori (come Jacques Rumain) e di artisti. Nel 1918 gli Stati Uniti reintrodussero il sistema di sfruttamento medioevale delle \"corv\u00e9e\", la reazione popolare fu violenta. Alla fine dell'anno il Paese fu in uno stato d'insurrezione generale. I contadini armati \"caco\" arrivarono a contare oltre 40\u00a0000 unit\u00e0 e, guidati da Carlo Magno Peralte, occuparono Port-au-Prince nell'ottobre 1919. Ci vollero due anni perch\u00e9 i \"marine\" sedassero la ribellione.\nIn seguito alla brutalit\u00e0 di questa repressione davanti all'opinione pubblica e senza pi\u00f9 la giustificazione della guerra contro la Germania, gli Stati Uniti inviarono nel 1921 una commissione d'inchiesta del Senato statunitense. Nel 1922, approfittando dell'elezione di un altro presidente Louis Borno, gli USA fornirono a Haiti un aiuto politico ed economico in cambio del perseguimento dell'occupazione. S'install\u00f2 allora quella che l'opposizione defin\u00ec la doppia dittatura di Louis Borno e dell'alto commissario, il generale John Russel.\nNel 1929, la catastrofica crisi provoc\u00f2 nuovi disordini sociali e in dicembre, dei contadini si scontrarono duramente con i \"marine\". Con gli Stati Uniti piegati dalla crisi, il presidente Hoover propose al Congresso di ritirarsi da Haiti. Vedendo che la situazione non migliorava si procedette in tale senso e le truppe statunitensi lasciarono Haiti nel 1934. Gli Stati Uniti tuttavia mantennero il controllo doganale della nazione caraibica fino al 1946.\nRepubblica Dominicana.\nDopo decenni d'instabilit\u00e0 provocate in parte anche dagli imperialismi stranieri, nel 1904, con la nazione sull'orlo di un'ennesima ribellione, Francia, Germania, Italia e Paesi Bassi inviarono navi da guerra verso Santo Domingo per tutelare pi\u00f9 efficacemente i loro interessi. Per anticipare l'intervento militare europeo, il presidente degli Stati Uniti Theodore Roosevelt, grazie all'aggiunta del corollario Roosevelt alla dottrina Monroe, legittim\u00f2 che gli Stati Uniti si assumessero la responsabilit\u00e0 di garantire che tutte le nazioni dell'America Latina rispettassero i loro obblighi finanziari. Nel gennaio 1905, in virt\u00f9 del corollario, gli Stati Uniti assunsero l'amministrazione delle dogane della Repubblica Dominicana, dando inizio al protettorato e nello stesso anno il dollaro statunitense sostitu\u00ec il peso domenicano.\nNel 1913 il \"leader\" nazionalista Horacio V\u00e1squez torn\u00f2 dall'esilio a Porto Rico per guidare una nuova ribellione. Nel giugno 1914, il presidente americano Woodrow Wilson emise allora un ultimatum affinch\u00e9 V\u00e0squez mettesse fine alle ostilit\u00e0 e i portoricani accettassero un nuovo presidente. Dopo la presidenza provvisoria di Ram\u00f3n B\u00e1ez, Jimenes fu eletto in ottobre e presto dovette affrontare le nuove richieste, tra cui la nomina di un direttore dei lavori pubblici e consulente finanziario statunitense e la creazione di una nuova forza militare comandata da ufficiali del Congresso Nazionale degli Stati Uniti. Rifiutate le richieste, gli Stati Uniti rovesciarono Jimenes e occuparono Haiti nel luglio 1915, con la minaccia implicita che la Repubblica Dominicana potesse essere stata la prossima. Il ministro della Guerra di Jimenes, Desiderio Arias, organizz\u00f2 un colpo di Stato nell'aprile 1916, fornendo agli Stati Uniti un pretesto per occupare la Repubblica Dominicana.\nL'occupazione statunitense fu particolarmente dura, e diversi importanti \"leader\" politici dominicani finirono per essere imprigionati o esiliati. Nel 1920, le autorit\u00e0 statunitensi promulgarono il \"Land Registry Act\", che smantell\u00f2 i terreni pubblici ed espropri\u00f2 le terre a tutti i contadini che le occupavano, riassegnandole ad importanti cooperative private. Nel sud-est, i contadini diseredati formarono vere e proprie bande armate, chiamate \"gavilleros\", intraprendendo una guerriglia che dur\u00f2 per tutta l'occupazione americana. Tuttavia, le rivalit\u00e0 tra i vari \"gavilleros\" spesso li portarono a combattersi tra loro e persino a cooperare con le autorit\u00e0 di occupazione. Inoltre, le diversit\u00e0 culturali tra i contadini e gli abitanti delle citt\u00e0 impedirono ai guerriglieri di cooperare con il movimento nazionalista della borghesia. L'eredit\u00e0 principale dell'occupazione statunitense nella Repubblica Domenicana \u00e8 stata la creazione di un Corpo di Polizia Nazionale vincolato agli Stati Uniti, utilizzato dai \"marine\" per combattere i guerriglieri, e in seguito, il principale veicolo per la presa al potere del futuro dittatore Rafael Le\u00f3nidas Trujillo nel 1930. Nelle elezioni presidenziali del 1920 negli Stati Uniti, il candidato repubblicano Warren Harding critic\u00f2 l'occupazione e promise un eventuale ritiro dagli Stati Uniti dall'isola, che avvenne sotto la sua presidenza, nel 1924.\nNicaragua.\nIl Nicaragua divenne una nazione indipendente a partire dal 1838, quando avvenne la scissione dalla Repubblica Federale del Centro America. L'interesse principale degli stranieri riguardava la Costa dei Mosquito, ovvero la costa atlantica nicaraguense, per la quale vennero coinvolti Regno Unito, Spagna, Stati Uniti e Austria in dispute armate e diplomatiche. In questo clima di lotte avvenne nel 1894 la prima ingerenza militare degli USA, che occuparono la citt\u00e0 di Bluefields dal 6 luglio al 7 agosto, ponendo il Nicaragua sotto la propria sfera d'influenza. \nSi aprirono sotto l'influenza statunitense i progetti per la realizzazione di un canale in Nicaragua che collegasse Atlantico e Pacifico (che verr\u00e0 realizzato in Panama). Nel 1909 gli Stati Uniti fornirono sostegno economico ai conservatori per attuare un colpo di Stato, in cambio della concessione dell'ipotetico canale del Nicaragua. Dopo che 500 golpisti (tra cui due statunitensi) vennero giustiziati dal governo inizi\u00f2 l'invasione militare del Nicaragua da parte della marina. Gli USA giustificarono l'intervento sostenendo \"la protezione di vite e propriet\u00e0 statunitensi\". Il Nicaragua rimase occupato e amministrato dagli Stati Uniti fino al 1933.\nDal 1927 al 1933, il carismatico rivoluzionario comunista Augusto C\u00e9sar Sandino guid\u00f2 una sostenuta guerriglia contro il regime conservatore e contro gli Stati Uniti, riuscendo nell'impresa di cacciare gli americani dal Nicaragua. Tuttavia, quando gli statunitensi lasciarono il Paese, organizzarono la Guardia Nacional de Nicaragua, una forza combinata militare e di polizia, addestrata ed equipaggiata dal governo americano e concepita per tutelare gli interessi statunitensi, con a capo Anastasio Somoza Garc\u00eda. Grazie al supporto statunitense Somoza sbaragli\u00f2 Sandino, assassinato da ufficiali della Guardia Nacional nel febbraio 1934, in piena violazione di un accordo di salvacondotto. Si avvi\u00f2 cos\u00ec la dittatura filostatunitense della famiglia Somoza, che dur\u00f2 fino al 1979, con l'appoggio del Partito Conservatore e del Partito Liberale.\nVeracruz (Messico).\nLa Rivoluzione messicana fu un sanguinosissimo conflitto che interess\u00f2 il Messico dal 1910 al 1920, con la componente rivoluzionaria decisa a rovesciare il dittatore filoamericano Porfirio D\u00edaz. Preoccupato per il possibile instaurarsi di un governo di stampo socialista guidato dai rivoluzionari Pancho Villa ed Emiliano Zapata, il governo americano invi\u00f2 un corpo di spedizione in difesa di Diaz. In seguito a un incidente diplomatico avvenuto nel 1914, passato poi alla storia come caso Tampico, gli Stati Uniti osteggiarono lo stesso governo messicano di Diaz. Per rispondere con fermezza venne occupata militarmente l'area di Veracruz, che rimase sotto occupazione americana per oltre sette mesi. Al termine dell'amministrazione di Veracruz, gli Stati Uniti si rischierarono al fianco di Diaz, restandovi fino alla fine della Rivoluzione. Proprio alla luce di questi fatti, per aver resistito alla dura occupazione americana, la citt\u00e0 di Veracruz verr\u00e0 insignita dell'epiteto di \"Cuatro veces H\u00e9roica\" (it \"Quattro volte eroica\").\nAsia.\nFilippine.\nSulla fine dell'Ottocento l'Impero spagnolo era in forte declino, aveva gi\u00e0 visto l'indipendenza di quasi la totalit\u00e0 delle sue colonie, sotto la Spagna rimanevano solo Cuba, Porto Rico, le Filippine, Guam, il Marocco spagnolo e la Guinea spagnola. Accodandosi alla Seconda guerra d'indipendenza cubana (1895-1898), la Rivoluzione filippina contro la Spagna ebbe inizio nel mese di aprile del 1896 e culmin\u00f2 due anni pi\u00f9 tardi con una proclamazione d'indipendenza e la costituzione della Prima Repubblica filippina.\nNell'aprile del 1898, mentre la Seconda guerra d'indipendenza cubana e la Rivoluzione filippina erano ancora in atto, gli Stati Uniti a seguito dell'incidente diplomatico nato dall'affondamento del Maine dichiararono guerra alla Spagna, iniziando la guerra ispano-americana. In soli quattro mesi l'esercito americano sbaragli\u00f2 l'esercito spagnolo, ponendo fine al conflitto.\nIl trattato di Parigi del 1898, non riconobbe l'indipendenza di Cuba, Porto Rico, Guam e Filippine, ma il loro passaggio agli Stati Uniti.\nL'accordo non venne accettato dal neonato Governo filippino, che dopo l'arrivo a Manila di una flotta statunitense, il 2 giugno 1899, dichiar\u00f2 guerra agli Stati Uniti. La guerra filippino-americana caus\u00f2 ingenti perdite umane ai filippini. Il \"leader\" filippino Emilio Aguinaldo fu catturato nel 1901 e il Governo degli Stati Uniti dichiar\u00f2 il conflitto ufficialmente concluso nel 1902. I \"leader\" filippini, per la maggior parte, dichiararono fedelt\u00e0 agli statunitensi, ma la guerriglia continu\u00f2 fino al 1913.\nDurante l'occupazione giapponese delle isole nel teatro della seconda guerra mondiale le Filippine ebbero un certo grado di autonomia, arrivando a costituire la Seconda Repubblica filippina (1942-1945), che sar\u00e0 poi temporaneamente riaccorpata agli Stati Uniti alla fine del conflitto. L'indipendenza dagli Stati Uniti fu concessa nell'anno successivo.\nGuam.\nL'isola del Pacifico, scoperta da Magellano, fu dichiarata possedimento della Spagna nel 1565 e battezzata col nome di \"San Juan\", che verr\u00e0 storpiato in Guam dagli abitanti del posto. La posizione geografica convert\u00ec da subito l'isola in un importante possedimento strategico, crocevia dei traffici commerciali tra Filippine e Messico.\nIn seguito alla guerra ispano-americana del 1898 e con il trattato di Parigi dello stesso anno la Spagna fu costretta a cedere Guam agli Stati Uniti d'America.\nDurante la seconda guerra mondiale Guam fu attaccata e invasa dai giapponesi nel dicembre 1941. L'isola venne incorporata nel Mandato del Pacifico meridionale; la \"Commissione per la Ridenominazione delle Aree Occupate\" la ribattezz\u00f2 \"\u014cmiyat\u014d\", cio\u00e8 \"Isola del Grande Tempio\". Gli Stati Uniti ne ritornarono in possesso con la battaglia di Guam nel 1944.\nL\"'Organic Act\" del 1950 riconobbe Guam come territorio non incorporato degli Stati Uniti.\nSamoa Americane.\nLe isole Samoa furono scoperte per la prima volta dall'olandese Jakob Roggeveen nel 1722, inizialmente non furono colonizzate da alcuna potenza europea.\nNel 1899 le isole furono divise fra la Germania e gli Stati Uniti nella Convenzione tripartita. Il porto di Pago Pago fu utilizzato dalle navi americane in rotta per il Pacifico per il rifornimento di carburante, inizialmente soprattutto carbone, e anche dalla marina degli Stati Uniti per la sua posizione strategica.\nQueste isole ricoprirono un importante ruolo durante la seconda guerra mondiale per l'attacco al Giappone, l'arcipelago ospit\u00f2 un notevole contingente di \"marine\", che arrivarono a eccedere numericamente la popolazione locale.\nDal termine della guerra le Samoa Americane sono ancora governate dall'amministrazione statunitense.\nOceania.\nTerritorio fiduciario delle Isole del Pacifico.\nNel 1945, al termine della seconda guerra mondiale gli Alleati si spartirono ci\u00f2 che rimaneva dell'Impero giapponese, agli Stati Uniti, tra le altre concessioni spett\u00f2 l'amministrazione del Territorio fiduciario delle Isole del Pacifico (attuali isole Marshall, Micronesia, Palau e Marianne Settentrionali). Tra il 1986 e il 1994 tutte le varie nazioni del Territorio del Pacifico raggiunsero l'indipendenza, con l'eccezione delle Marianne Settentrionali, che negli anni 1970 decisero di non cercare l'indipendenza.\nLa dottrina Monroe.\nLa dottrina Monroe prende il nome da James Monroe, 5\u00ba presidente degli USA. La sua presidenza venne ribattezzata come \u00ab\"era del buon accordo\"\u00bb, dato che fu fondamentale per porre le basi della potenza americana a livello geopolitico. Sotto la sua presidenza fu combattuta la prima guerra contro gli indiani Seminole (1817-18), si giunse all\u2019acquisizione della Florida dalla Spagna (1819), fu data con il compromesso del Missouri (1820) una sistemazione temporanea al dissidio tra gli Stati schiavisti e non schiavisti, infine furono riconosciute legittime le nuove repubbliche dell\u2019America Latina (1822).\nLa cosiddetta dottrina Monroe nacque nel 1823, con l'affermazione che gli USA non avrebbero tollerato per l'avvenire alcun tentativo delle potenze europee di fondare colonie nel continente americano e che eventuali ingerenze dei governi europei nel continente sarebbero state considerate dagli USA come una minaccia alla loro sicurezza e alla pace, in cambio gli USA si sarebbero a loro volta astenuti dall'intervenire nelle questioni europee. Di fatto, la dottrina Monroe poneva gli Stati Uniti custodi di tutto il continente americano creando le premesse per affermare l'egemonia statunitense sull'intero continente.\nRimasta ignorata per circa un ventennio, a questa dottrina si richiam\u00f2 il presidente J.K. Polk nel 1845, con l'annessione agli USA del Texas, da allora sar\u00e0 prassi comune utilizzarla nella politica estera. Col passare degli anni e l'espandersi degli USA alla dottrina venne data un\u2019interpretazione sempre pi\u00f9 estensiva, grazie al cosiddetto corollario Roosevelt (1904), la dottrina Monroe si trasform\u00f2 da diffida rivolta alle potenze europee in teorizzazione dell\u2019intervento statunitense nell\u2019intero emisfero occidentale. Il corollario stabiliva che, in caso di violazione degli obblighi internazionali da parte di un qualsiasi Stato di Nord, Centro o Sud America (specie in materia di debiti con l\u2019estero), sarebbe spettato agli USA esercitare un potere di polizia internazionale. Abbandonata nel suo aspetto isolazionista con l'ingresso nel primo conflitto mondiale, la dottrina Monroe riprese vigore quando il Senato statunitense non ratific\u00f2 l\u2019adesione al patto della Societ\u00e0 delle Nazioni (1920). Dopo la seconda guerra mondiale, pur in assenza di richiami espliciti da parte di Washington, alla dottrina, intesa in senso lato, sono stati ricondotti alcuni aspetti della politica degli USA in America Latina (interventi militari nella Repubblica Dominicana, 1965; a Grenada, 1983; a Panama, 1989). Ufficialmente nessun governo statunitense si \u00e8 mai dissociato dalla dottrina Monroe."}
{"id": "1983539", "revid": "122246", "url": "https://it.wikipedia.org/wiki?curid=1983539", "title": "Nazionale di pallavolo femminile del Kenya", "text": "La nazionale di pallavolo femminile del Kenya \u00e8 una squadra africana composta dalle migliori giocatrici di pallavolo del Kenya ed \u00e8 posta sotto l'egida della Federazione pallavolistica del Kenya.\nRosa.\nSegue la rosa delle giocatrici convocate per i Giochi della XXXII Olimpiade."}
{"id": "1983540", "revid": "339392", "url": "https://it.wikipedia.org/wiki?curid=1983540", "title": "Nostra Segnora de Mesumundu", "text": ""}
{"id": "1983546", "revid": "1442080", "url": "https://it.wikipedia.org/wiki?curid=1983546", "title": "Coppa Italia 2008-2009 (pallanuoto maschile)", "text": "La Coppa Italia di pallanuoto maschile 2008-2009 \u00e8 la 18\u00aa edizione della manifestazione dal 1970, anno in cui essa fu disputata per la prima volta.\nFinal Four.\nLa Finale a quattro si sono disputate a Novara dal 25 al 26 aprile 2009.\nVoci correlate.\nSerie A1 2008-2009"}
{"id": "1983549", "revid": "2051499", "url": "https://it.wikipedia.org/wiki?curid=1983549", "title": "Societ\u00e0 di Gestione Aeroporto di Cagliari", "text": "La Societ\u00e0 di Gestione Aeroporto di Cagliari S.p.A. (So.G.Aer.) \u00e8 la societ\u00e0 che dal 1990 gestisce in regime di concessione l'aeroporto di Cagliari-Elmas.\nSociet\u00e0 controllate.\nLe societ\u00e0 controllate dalla Sogaer sono:"}
{"id": "1983552", "revid": "183694", "url": "https://it.wikipedia.org/wiki?curid=1983552", "title": "Planta solar Fuente \u00c1lamo", "text": "La Planta solar Fuente \u00c1lamo \u00e8 una centrale ad energia fotovoltaica situata a Fuente-\u00c1lamo, in Murcia (Spagna). Copre un'area di 62 ettari, ha una capacit\u00e0 di 26 MW e produrr\u00e0 44\u00a0000 MWh, l'equivalente domanda energetica di 13\u00a0000 abitazioni.\nLa Gestamp Corporation ha investito circa 200 milioni di euro nella costruzione della centrale.\nLa centrale produrr\u00e0 70 MW/m2 ogni ora, il 16.67% in pi\u00f9 rispetto alla Centrale fotovoltaica Beneixama."}
{"id": "1983555", "revid": "62004", "url": "https://it.wikipedia.org/wiki?curid=1983555", "title": "Alfons De Wolf", "text": "Professionista dal 1979 al 1990, conta la vittoria di una Milano-Sanremo e di un Giro di Lombardia.\nCarriera.\nAll'esordio tra i professionisti vinse cinque tappe alla Vuelta a Espa\u00f1a del 1979, per un totale di otto vittorie a fine stagione. Il trend positivo continu\u00f2 negli anni successivi: nel 1980 si aggiudic\u00f2 il Giro di Lombardia e il Trofeo Baracchi, e nel 1981 la Milano-Sanremo; ottenne anche diversi piazzamenti, sia in brevi corse a tappe come la Parigi-Nizza, sia nelle classiche come la Gand-Wevelgem.\nNel 1982 si piazz\u00f2 secondo nella Liegi-Bastogne-Liegi e nella Parigi-Tours e nel 1983 conquist\u00f2 alcune classiche del panorama italiano come il Giro di Toscana e il Giro di Romagna.\nNegli anni successivi le vittorie diminuirono, una tappa al Tour de France e ancora una alla Vuelta, quindi quasi pi\u00f9 nessun successo. Continu\u00f2 a correre fino al 1990, senza quasi pi\u00f9 lasciar traccia, a parte alcune vittorie in criterium e circuiti belgi."}
{"id": "1983558", "revid": "1568601", "url": "https://it.wikipedia.org/wiki?curid=1983558", "title": "Bocca d'Ombrone", "text": "Bocca d'Ombrone \u00e8 la denominazione con cui viene indicato il luogo della foce a delta cuspidato del fiume Ombrone.\nDescrizione.\nLa sua ubicazione \u00e8 sul Mar Tirreno, nel territorio comunale di Grosseto. La localit\u00e0 \u00e8 classificata come sito di interesse comunitario ed \u00e8 inclusa nel Parco naturale della Maremma, da dove \u00e8 raggiungibile attraverso l'itinerario A7.\nA nord di Bocca d'Ombrone si estende una zona umida, il Padule della Trappola, mentre a sud le opere settecentesche di canalizzazione volute dai Lorena hanno notevolmente ridotto le originarie aree palustri, che hanno lasciato spazio alla Pineta Granducale: l'unica zona priva di pineta a sud dell'Ombrone \u00e8 l'area denominata \"Le Macchiozze\", mentre in prossimit\u00e0 del litorale a ridosso della foce rimane traccia della \"Salina di San Paolo\".\nIn prossimit\u00e0 della sponda meridionale dell'Ombrone, proprio in corrispondenza della sua foce \u00e8 situato il Casello idraulico, nelle cui vicinanze vi sono vari punti per effettuare l'attivit\u00e0 di birdwatching, visto il gran numero di uccelli migratori che si recano a svernare in questa area."}
{"id": "1983559", "revid": "113090329", "url": "https://it.wikipedia.org/wiki?curid=1983559", "title": "Polittico di Badia", "text": "Il Polittico di Badia \u00e8 un dipinto a tempera su tavola (142x337 cm) di Giotto, databile al 1300 circa e conservato agli Uffizi di Firenze.\nStoria.\nFonti attentibili quali \"Commentari\" di Lorenzo Ghiberti e \"Le Vite\" di Vasari concordano nel riferire la presenza di un polittico di Giotto sull'altare maggiore della Badia Fiorentina, dove l'artista aveva anche affrescato la cappella Maggiore e la parete sopra il portale originario. Dell'opera, spostata nel convento nel 1568, si persero le tracce e Gaetano Milanesi, nel noto commento all'opera vasariana (1878), la ritenne perduta. Solo nel XX secolo Ugo Procacci rinvenne il polittico nel museo di Santa Croce, grazie a un cartellino apporto sul retro che riportava \"Badia di Firenze\", apposto all'epoca delle soppressioni napoleoniche (1810), quando l'opera venne verosimilmente radunata con altre in un deposito nel convento di San Marco e poi finita in un momento imprecisato nella basilica fiorentina. In quell'occasione vennero sciolti i dubbi circa l'attribuzione dell'opera, che aveva subito molteplici ipotesi attributive. Gi\u00e0 Thode (1885) aveva infatti fatto il nome di Giotto, confermato poi da Ugo Procacci nel 1962.\nRestano tuttavia aperte le questioni relative all'autografia della pala e delle sue parti. Procacci assegn\u00f2 infatti i tondi nelle cuspidi alla bottega, mentre la Meloni ipotizz\u00f2 che i santi \"Nicola\" e \"Giovanni evangelista\" fossero pertinenti al Maestro della Santa Cecilia. Anche sulla datazione la critica non \u00e8 concorde: riferita da quasi tutti gli studiosi ai primi anni del Trecento, alcuni hanno ipotizzato una datazione pi\u00f9 tarda, dopo la Cappella degli Scrovegni. Oggi si lega soprattutto a una fase vicina agli affreschi di Assisi, in particolare sono state registrate stringenti affinit\u00e0 con le decorazioni della Cappella di San Nicola nella Basilica inferiore.\nNel 1451-1453 la tavola era stata attualizzata aggiungendo degli scomparti che dessero una forma rettangolare, con quattro cherubini eseguiti da Jacopo d'Antonio, rimossi nel restauro del 1958 e oggi conservati nei depositi.\nLa pala non si \u00e8 conservata in condizioni ottimali. Venne restaurata una prima volta nel 1958 e si salv\u00f2 fortunosamente dall'alluvione di Firenze. Nel 2000 ha subito un nuovo restauro.\nDescrizione.\n\u00c8 composto da cinque scomparti sagomati con cuspide triangolare e raffigura i busti della \"Madonna col Bambino\" (scomparto centrale) e, da sinistra, i santi Nicola di Bari, Giovanni evangelista, Pietro e Benedetto, identificabili sia per gli attributi che per il nome in basso.\nLe cuspidi contengono tondi con busti di angeli e in quella centrale, un \"Cristo benedicente\". Come tipologia il polittico ebbe una vasta influenza nella pittura fiorentina del Trecento, venendo ripreso dal Maestro della Santa Cecilia, da Lippo di Benivieni, da Taddeo Gaddi, da Bernardo Daddi, ecc.\nStile.\nLa ferma e solenne monumentalit\u00e0 delle figure, un po' pi\u00f9 debole nei santi di sinistra, \u00e8 sottolineata da un potente chiaroscuro, soprattutto nei panneggi, che ben si adatta alla fase precedente il viaggio padovano. Il disegno \u00e8 elegante e curato.\nLe figure hanno sguardi intensi e sono collocate saldamente nello spazio, con alcuni dettagli di notevole effetto, come la ricca veste e il pastorale dorato di san Nicola, il gesto affettuoso del Bambino che afferra con la mano la scollatura di Maria (umana come non mai prima) o il drappo della stola di san Pietro che girando attorno al corpo ne esalta la volumetria. A differenza dello stile sciolto e accattivante delle \"Storie di san Francesco\", i santi del polittico appaiono seri e gravi, in quanto figure di antica venerazione.\nIl pittore si sforz\u00f2 di rendere la consistenza corporea e spaziale delle figure, facendole scartare leggermente (in modo da sottolineare la profondit\u00e0 spaziale) e arricchendole di dettagli preziosi, secondo uno stile che si riscontra anche in opere come il \"Crocifisso di Rimini\" o le \"Stigmate di San Francesco\" del Louvre. In ogni caso il polittico dovrebbe essere anteriore al viaggio a Padova per dipingere la Cappella degli Scrovegni: per questo la pala viene di solito datata al 1300 circa. L'ispirazione dei volumi compatti inoltre potrebbe essere giunta dalle opere di Arnolfo di Cambio che Giotto avrebbe avuto modo di vedere durante le celebrazioni del primo anno santo a Roma, nel 1300."}
{"id": "1983560", "revid": "486946", "url": "https://it.wikipedia.org/wiki?curid=1983560", "title": "Memoria a stato solido", "text": ""}
{"id": "1983561", "revid": "124735", "url": "https://it.wikipedia.org/wiki?curid=1983561", "title": "Fons De Wolf", "text": ""}
{"id": "1983564", "revid": "25198001", "url": "https://it.wikipedia.org/wiki?curid=1983564", "title": "Memoria a semiconduttore", "text": ""}
{"id": "1983568", "revid": "999533", "url": "https://it.wikipedia.org/wiki?curid=1983568", "title": "Gran Premio di San Marino 1989", "text": "Il Gran Premio di San Marino 1989 fu la seconda gara della stagione 1989, disputata il 23 aprile sul Circuito di Imola. La manifestazione venne vinta dal pilota dalla McLaren Ayrton Senna, seguito dal compagno di squadra Alain Prost e dall'italiano Alessandro Nannini su Benetton - Ford Cosworth.\nAl terzo giro Gerhard Berger fu vittima di un drammatico incidente alla curva Tamburello. A causa di un cedimento meccanico la sua Ferrari fin\u00ec a muro a 290\u00a0km/h e prese fuoco. L'intervento tempestivo dei \"Leoni\" della CEA (gli addetti alla sicurezza antincendio di Imola) salv\u00f2 il pilota, che se la cav\u00f2 sorprendentemente con lievi danni ritornando in pista nel Gran Premio del Messico un mese dopo.\nLa gara venne sospesa e ripart\u00ec in seguito con il completamento dei 55 giri mancanti.\nGara.\nAl via Senna mantenne la testa della corsa, davanti a Prost, Mansell, Patrese e Berger; nel corso del quarto giro quest'ultimo and\u00f2 a sbattere violentemente contro le barriere alla curva del Tamburello, a causa di un cedimento dell'alettone anteriore della sua Ferrari. La vettura dell'austriaco prese fuoco poich\u00e9 un radiatore buc\u00f2 la scocca nella zona dei serbatoi benzina e il pilota si salv\u00f2 solo grazie al tempestivo intervento degli uomini del servizio antincendio del circuito di Imola, che spensero il fuoco in meno di venti secondi; Berger se la cav\u00f2 con una costola rotta e delle ustioni alle mani.\nLa gara fu sospesa e si decise di organizzare una nuova procedura di partenza, disputando poi altri 55 giri oltre ai 3 gi\u00e0 percorsi e stilando la classifica finale in base ai risultati complessivi. Al secondo via Prost scatt\u00f2 meglio del compagno di squadra, ma questi lo sopravanz\u00f2 alla Tosa, nonostante i due avessero stabilito di non superarsi tra loro in quella curva nel corso del primo passaggio: a fine gara il francese critic\u00f2 aspramente Senna per la manovra, che diede inizio ad un'aperta rivalit\u00e0 tra i due.\nIl campione brasiliano condusse senza problemi fino al traguardo, precedendo di circa 40 secondi il suo compagno di squadra; Nannini approfitt\u00f2 dei ritiri di Mansell e Patrese per conquistare il terzo gradino del podio, mentre i piazzamenti a punti andarono a Boutsen, Warwick e Palmer. La vittoria di Senna fu la prima nella storia del mondiale ottenuta da un motore a 10 cilindri."}
{"id": "1983572", "revid": "729019", "url": "https://it.wikipedia.org/wiki?curid=1983572", "title": "Stazione di Shibuya", "text": "La \u00e8 una grande stazione ferroviaria di Tokyo che si trova a Shibuya, ed \u00e8 la terza della capitale giapponese per numero di passeggeri annui, soprattutto pendolari, (dopo la stazione di Shinjuku e quella di Ikebukuro) con una media di circa 2,4 milioni di utenti giornalieri.\nStoria.\nLa stazione apr\u00ec i battenti il 1\u00ba marzo 1885, all'epoca era una fermata della \"linea Shinagawa \" (predecessore della linea Yamanote). In seguito la stazione fu ampliata per l'utilizzo da parte della \"Ferrovia Tamagawa\" (1907-1969). Negli anni seguenti si sono unite anche altre linee ferroviarie e metropolitane che ora raggiungono la stazione. Nel 1946 di fronte alla stazione avvenne l'incidente Shibuya, una rissa che coinvolse centinaia di persone.\nStruttura.\nL'edificio principale della stazione \u00e8 occupato dai grandi magazzini del Gruppo T\u014dky\u016b. La linea Ginza della metropolitana di Tokyo utilizza il terzo piano dell'edificio, le linee JR e la linea T\u014dky\u016b T\u014dyoko impiegano sezioni parallele al secondo piano, mentre le linee Hanz\u014dmon e Den-en-toshi condividono i binari sotterranei. Per finire, la linea Kei\u014d Inokashira sfrutta i binari al secondo piano dell'edificio Shibuya Mark City, situato a ovest dell'edificio principale, e la linea Fukutoshin, aperta nel 2008, occupa il quinto piano sotterraneo sotto Meiji-d\u014dri, la principale strada che passa di fronte alla stazione. A partire dal 16 marzo 2013 i binari della linea T\u014dyoko sono inoltre stati integrati con la stazione della linea Fukutoshin sottoterra.\nIl 17 novembre 2008 venne posto un murale a opera dell'artista Tar\u014d Okamoto chiamato \"The Myth of Tomorrow\", in cui \u00e8 presente una figura umana colpita da una bomba atomica, ed \u00e8 possibile anche oggi vederlo nel passaggio di collegamento fra la stazione Kei\u014d e l'edificio a est.\nStazione JR East.\nLa stazione JR \u00e8 dotata di due marciapiedi laterali serventi due binari centrali per la linea Yamanote, mentre, per le linee Saiky\u014d e Sh\u014dnan-Shinjuku \u00e8 presente una banchina centrale con due binari separati a nord rispetto alla banchina della Yamanote. Le due sezioni sono collegate da un percorso meccanizzato. A partire dal marzo 2013 \u00e8 previsto lo spostamento dei binari di queste ultime due linee al posto della stazione della linea T\u014dky\u016b T\u014dyoko che verr\u00e0 spostata in sotterraneo.\nUscite.\nSono presenti in totale 5 diverse uscite nella stazione.\nStazione T\u014dky\u016b linea Den-en-toshi e linea Hanz\u014dmon.\nLa linea T\u014dky\u016b Den-en-toshi e la linea Hanz\u014dmon della metropolitana di Tokyo condividono la stessa stazione sotterranea per i servizi diretti, sita direttamente sotto l'incrocio di Shibuya. La stazione \u00e8 dotata di due binari laterali con un marciapiedi centrale a isola.\nStazione T\u014dky\u016b linea T\u014dyoko e Tokyo Metro linea Fukutoshin.\nLa stazione della metropolitana sulla linea Fukutoshin \u00e8 stata aperta nel 2008 ed \u00e8 integrata dal 16 marzo 2013 con la linea T\u014dky\u016b T\u014dyoko. Dispone di 4 binari passanti con due marciapiedi centrali. Si tratta di una delle stazioni pi\u00f9 profonde di Tokyo.\nStazione T\u014dky\u016b T\u014dyoko prima dello spostamento.\nLa linea T\u014dky\u016b T\u014dyoko terminava fino al 15 marzo 2013 alla stazione di Shibuya, ed era costituita da una stazione di testa con binari sopraelevati. Erano presenti quattro marciapiedi con quattro binari tronchi. Dal 26 marzo al 6 maggio 2013 l'ormai ex stazione \u00e8 stata luogo dell'evento \"SHIBUYA ekiato\" per ricordare la storica stazione. Sono in corso i lavori di smantellamento, e al suo posto saranno portati i binari delle linee Saiky\u014d e Sh\u014dnan-Shinjuku, al momento separate di qualche centinaio di metri da quelli della Yamanote.\nStazione Tokyo Metro linea Ginza.\nLa linea Ginza arriva in superficie al suo capolinea di Shibuya. La stazione, rinnovata nel gennaio 2020, \u00e8 costituita da due binari con marciapiede a isola.\nStazione Kei\u014d linea Inokashira.\nLa linea Kei\u014d Inokashira termina alla stazione di Shibuya con due binari tronchi su viadotto e un marciapiede centrale. La stazione \u00e8 direttamente collegata a quella della linea Yamanote della JR da un corridoio con pareti in vetro che permettono di vedere l'incrocio di Shibuya all'esterno.\nIntorno alla stazione.\nIntorno alla stazione c'\u00e8 la zona commerciale di Shibuya. Il Tokyu Department Store \u00e8 collegato alla stazione mediante l'uscita est e numerosi altri centri commerciali sono a breve distanza dalla stazione.\nFamoso l'incrocio presente di fronte a questa stazione, noto come \"Shibuya Crossing\", il quale si pu\u00f2 attraversare uscendo dall'uscita Hachiko Statue.\nLa stazione di Shibuya \u00e8 inoltre celebre in Giappone e nel resto del mondo per essere stata durante gli anni trenta teatro della triste storia del cane Hachik\u014d, che attese il suo padrone fuori dalla stazione per 10 anni mentre questi era in realt\u00e0 morto di ictus sul luogo di lavoro. Sul luogo dove aspettava Hachik\u014d, vi \u00e8 oggi posta una statua in suo onore. La statua uno dei luoghi preferiti dai turisti, ma anche dai giapponesi, che sono soliti darsi appuntamento davanti ad essa."}
{"id": "1983577", "revid": "14691", "url": "https://it.wikipedia.org/wiki?curid=1983577", "title": "Henties Bay", "text": ""}
{"id": "1983582", "revid": "306044", "url": "https://it.wikipedia.org/wiki?curid=1983582", "title": "Victimula", "text": ""}
{"id": "1983583", "revid": "729019", "url": "https://it.wikipedia.org/wiki?curid=1983583", "title": "Linea Hanz\u014dmon", "text": "La , ufficialmente chiamata \"Line No.11 - Hanzomon Line\", \u00e8 una delle linee della metropolitana di Tokyo a servizio della citt\u00e0 di Tokyo, in Giappone ed \u00e8 gestita dall'operatore Tokyo Metro.\n\u00c8 contrassegnata dal colore viola e le sue stazioni assumono una sigla in codice composta dalla lettera \"Z\" seguita dal numero progressivo della stazione.\nStoria.\nLa linea Hanz\u014dmon venne proposta per la prima volta nel 1971 assieme alla linea Chiyoda e la Y\u016brakuch\u014d, per risolvere i problemi di congestione della linea Ginza. Il percorso iniziale andava da Futako-Tamagawa a sulla linea T\u014dky\u016b Den-en-toshi a una nuova stazione nel distretto di Fukagawa di K\u014dt\u014d. Nel 1985 un secondo piano spost\u00f2 il termine finale della linea Hanzomon a Matsudo, nella prefettura di Chiba. Durante il periodo iniziale la linea aveva il nome di \"linea 11\". Nel 1972 inizi\u00f2 la costruzione, e la maggior parte della linea doveva essere pronta in 3 anni dopo. Tuttavia, a causa dell'economia dell'epoca il cronoprogramma non venne rispettato, e solo il 1\u00ba agosto 1978 venne aperta la prima sezione fra Shibuya e Aoyama-itch\u014dme, e il servizio diretto con la linea Den-en-toshi inizi\u00f2. Un anno dopo la linea venne estesa alla stazione di Nagatach\u014d, ma la fase successiva prevedeva il passaggio della linea sotto il Palazzo Imperiale di Tokyo. Per evitare questo, la compagnia costruttrice fece deviare la linea a nord, e questo rese necessario costruire delle nuove stazioni. Problemi di ordine legale per gli espropri fecero aumentare il tempo richiesto per i lavori, e la stazione di Hanzomon fu aperta nel dicembre 1982, mentre l'estensione attorno al Palazzo Imperiale, fino a Mitsukoshi-mae, apr\u00ec nel gennaio 1989.\nIn seguito ci sono state diverse estensioni: a Suitengu-mae nel novembre 1990 e a Oshiage, l'attuale capolinea nel 2003. Nel 2000 il ministro dei trasporti dichiar\u00f2 che la linea sarebbe stata completata nel 2015 con l'estensione a Matsudo."}
{"id": "1983585", "revid": "287204", "url": "https://it.wikipedia.org/wiki?curid=1983585", "title": "Philo Vance", "text": "Philo Vance \u00e8 un personaggio immaginario, protagonista di dodici romanzi gialli scritti da S. S. Van Dine, pseudonimo di Willard Huntington Wright, e pubblicati negli anni venti e anni trenta. Nell'Introduzione a \"La strana morte del signor Benson\", il primo dei romanzi, l'autore in realt\u00e0 precisa che Philo Vance \u00e8 un nome di fantasia usato per proteggere la vera identit\u00e0 del personaggio, anche se ormai costui si \u00e8 trasferito in Italia: viene introdotto cos\u00ec un ulteriore livello di presunta riservatezza che dovrebbe garantire, nell'immaginazione narrativa, l'esistenza \"storica\" del protagonista.\nA quell'epoca, il personaggio di Vance divenne estremamente popolare, venendo ripreso in libri, film e trasmissioni radiofoniche. \u00c8 ritratto come un dandy molto attento alla moda, tanto da sembrare quasi vanesio, un \"bon vivant\" newyorkese in possesso di un'acuta intelligenza. I romanzi sono scritti sotto forma di resoconti dei fatti narrati dal suo amico Van Dine.\nVance, l'uomo.\nVan Dine cos\u00ec descrive il personaggio di Vance nel primo dei romanzi, \"La strana morte del signor Benson\":\nNello stesso romanzo Van Dine tratteggia anche l'aspetto fisico di Vance:\nNel romanzo \"Il caso della canarina assassinata\", la seconda avventura, ambientata nel 1927, Van Dine dice che Vance \"non ha ancora compiuto 35 anni\". Prosegue dicendo \"Il suo volto era snello e mobile, ma caratterizzato da un'espressione severa e sardonica che agiva come una barriera tra lui e i suoi simili.\"\nLo stesso carattere impenetrabile ed imperturbabile viene ribadito in un ritratto successivo:\nVance era molto abile in varie attivit\u00e0: esperto schermidore, golfista con handicap tre, allevatore ed espositore di cani di razza, giocatore di polo di talento, magistrale giocatore di poker, abile periziatore di cavalli da corsa, esperto dell'arte di tirare con l'arco, appassionato ascoltatore di musica classica, buongustaio ed intenditore di cibi e bevande raffinate, valido scacchista e poliglotta. Era anche un esperto di ceramiche cinesi, di psicologia, della storia del crimine, dell'antico Egitto, dell'arte rinascimentale e di molti altri argomenti poco noti ed astrusi.\nVan Dine spiega anche quale fosse la vera passione di Vance in ambito artistico:\nVance spesso porta il monocolo, veste in maniera impeccabile (di solito esce indossando guanti di camoscio) e il suo modo di parlare tende frequentemente a suonare piuttosto antiquato.\nEra anche un forte fumatore e nel corso di tutte le storie continua ad accendere e fumare con piacere le sue sigarette di marca Regie.\nIl metodo.\nVance integra l'attenzione agli indizi e il ragionamento deduttivo con l'indagine psicologica, di cui si serve per ricostruire la personalit\u00e0 del colpevole. Ne abbiamo un esempio nel romanzo \"La canarina assassinata\", dove organizza una partita a poker per studiare la psicologia dei giocatori e indirizzare i sospetti verso una persona.\nI romanzi.\nI primi tre romanzi di Van Dine risultarono singolari per la letteratura gialla dell'epoca perch\u00e9 l'autore li aveva ideati come una trilogia e abbozzati e scritti in forma ridotta pi\u00f9 o meno contemporaneamente. Solo dopo che furono accettati per la pubblicazione come serie dal celebre editore Maxwell Perkins Van Dine li ampli\u00f2, trasformandoli in romanzi di lunghezza tradizionale.\nI titoli originali di tutti e dodici i romanzi seguono lo schema fisso \"The X Murder Case\", dove \"X\" sta per una parola sempre di sei lettere, con l'eccezione di \"The Gracie Allen Murder Case\", che per\u00f2 originariamente era solo \"The Gracie Murder Case\" e \"Gracie\" ha sei lettere.\nNonostante van Dine fosse uno dei pi\u00f9 colti e cosmopoliti scrittori di gialli della sua epoca, nei suoi saggi respinse l'idea che questo tipo di narrazione potesse considerarsi come la letteratura \"seria\". Sostenne che un romanzo giallo dovrebbe essere soprattutto un rompicapo intellettuale che segue delle regole fisse e non divaghi troppo dal suo tema centrale. Segu\u00ec lui stesso le proprie raccomandazioni e alcuni critici ritengono che questo approccio alla scrittura stereotipato abbia reso i romanzi su Vance troppo artificiosi, facendoli apparire datati in un lasso di tempo relativamente breve.\nTutte le storie, tranne \"L'ultima avventura di Philo Vance\", si svolgono principalmente nel distretto di Manhattan a New York. In alcune occasioni Vance e van Dine, di solito accompagnati da Markham e Heath, nel corso delle loro indagini si spostano brevemente nel Bronx, nella Contea di Westchester e nel New Jersey. In \"La fine dei Greene\" Vance racconta, dopo essere rientrato a New York, di essere andato in treno a New Orleans per raccogliere informazioni relative al caso.\n\"L'ultima avventura di Philo Vance\", l'ultima storia, \u00e8 abbastanza diversa dalle precedenti undici perch\u00e9 \u00e8 ambientata in un luogo lontano da New York, i monti Berkshire nel Massachusetts occidentale, e Vance e Van Dine sono affiancati da un gruppo di personaggi quasi completamente diverso dal solito: solo Markham fa una brevissima apparizione all'inizio del romanzo. Wright aveva appena finito di scrivere il romanzo quando, l'11 aprile 1939, mor\u00ec improvvisamente a New York. In un'edizione italiana del romanzo viene spiegato nella prefazione che Van Dine aveva l'abitudine di stendere 3 versioni della storia: la prima era quella di base con le parti salienti, di circa 10.000 parole; seguiva una storia pi\u00f9 ampia, di 30.000 parole all'incirca, in cui l'autore riempiva i suoi buchi narrativi per rendere il racconto completo; quella finale, che l'ultima storia non possiede per la scomparsa dell'autore, consisteva essenzialmente nella seconda limata e affinata per la pubblicazione.\nI personaggi fissi.\nLa maggior parte dei romanzi si apre con l'elenco dei \"Personaggi del libro\", come succedeva per le opere di Shakespeare.\nVance, Van Dine, John F.-X Markham, Ernest Heath, il Dr. Emanuel Doremus e Currie compaiono tutti in undici delle dodici storie; nella dodicesima, \"L'ultima avventura di Philo Vance\" sono presenti solo Vance e Van Dine con una breve apparizione di Markham proprio all'inizio.\nAltri personaggi che appaiono di frequente sono Francis Swacker, il segretario di Markham, e Guilfoyle, Hennessey, Snitkin, e Burke, tutti investigatori sotto la guida di Heath alla squadra omicidi.\nLe critiche al personaggio di Vance e ai romanzi.\nIl personaggio di Philo Vance, come ritratto nei romanzi, potrebbe sembrare a molti lettori contemporanei altezzoso, dai modi disgustosamente affettati e profondamente irritante. Venne percepito allo stesso modo anche da alcuni suoi contemporanei. Quando Vance era al massimo della popolarit\u00e0 il poeta satirico Ogden Nash scrisse:\nIl celebre autore di romanzi noir Raymond Chandler, nel suo saggio \"La semplice arte del delitto\" si riferisce a Vance come a \"il personaggio pi\u00f9 stupido della letteratura gialla\".\nJulian Symons, nella sua storia della letteratura gialla, \"Bloody Murder\", dice:\nIn \"A Catalogue of Crime\" di Jacques Barzun e Wendell Hertig Taylor gli autori criticano \"le note a pi\u00e8 di pagina fasulle, il fasullo accento inglese di Philo Vance, e la generale apatia del sistema di investigazione in tutti questi libri...\" in tutti i romanzi di Vance. Il saggio recensisce solo sette dei dodici romanzi, stroncandoli tutti tranne il primo e l'ultimo: \"La strana morte del signor Benson\" che definisce \"Il primo e migliore\" e \"L'ultima avventura di Philo Vance\" del quale dice \"Di fatto questo libretto \u00e8 piacevole da leggersi\".\nFilm.\nDalla fine degli anni venti alla fine degli anni quaranta furono realizzati vari film su Philo Vance, alcuni fedeli alla loro fonte letteraria, altri molto meno. Tra i vari attori che lo hanno impersonato sullo schermo William Powell, Warren William e Basil Rathbone, che avevano tutti riscosso grande successo recitando altri ruoli di detective. Il film \"The Canary Murder Case\" \u00e8 rimasto celebre per la disputa contrattuale che contribu\u00ec ad affossare definitivamente la carriera della leggendaria diva del muto Louise Brooks.\nI romanzi di Philo Vance si prestavano particolarmente per un adattamento cinematografico, nel quale gli aspetti pi\u00f9 artificiosi e sgradevoli del personaggio potevano essere attenuati dando pi\u00f9 attenzione al dipanarsi dell'intreccio e della trama. Questa la lista dei film realizzati:\nLe trame degli ultimi tre film non hanno alcuna relazione con quella dei romanzi e in effetti anche il protagonista si discosta molto dal Philo Vance letterario.\nRadio.\nSono state realizzate tre serie radiofoniche con Philo Vance come protagonista. La prima, del 1945, fu interpretata da Jos\u00e9 Ferrer. Una riedizione, andata in onda nell'estate del 1946 vide John Emery nel ruolo di Vance. La serie pi\u00f9 famosa (nonch\u00e9 quella di cui sono giunte fino a noi le registrazioni della maggior parte degli episodi) fu trasmessa dal 1948 al 1950 e vide l'interpretazione di Jackson Beck.\nTelevisione.\nIn Italia, nel 1974, \u00e8 stata realizzata una miniserie televisiva intitolata \"Philo Vance\", sceneggiata da Biagio Proietti e Belisario Randone, diretta da Marco Leto e interpretata da Giorgio Albertazzi nei panni dell'investigatore gentiluomo e Tino Bianchi come comprimario. La serie si compone di tre episodi suddivisi in due puntate ciascuno basati sui primi tre romanzi di Van Dine. La trama \u00e8 piuttosto fedele all'originale."}
{"id": "1983586", "revid": "1719883", "url": "https://it.wikipedia.org/wiki?curid=1983586", "title": "Sibilla Libica (Michelangelo)", "text": "La Sibilla Libica (395x380 cm) venne affrescata da Michelangelo Buonarroti nel 1512 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. La \"Libica\" quindi, che si trova nella nona campata a partire dalla porta, fu una delle ultime figure ad essere dipinte, entro l'ottobre 1512.\nLa figura richiese diciassette \"giornate\" d'affresco.\nDescrizione e stile.\nLa \"Sibilla Libica\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome \u00e8 scritto (in questo caso ) in tabelle sotto la piattaforma che fa da base al trono, rette da un putto.\nLa posa della Sibilla Libica \u00e8 una delle pi\u00f9 complesse della volta: essa \u00e8 raffigurata nell'atto di alzarsi, ed i piedi, le gambe, il busto, la stessa inclinazione della testa indicano quasi una rotazione del corpo su se stesso, dando l'idea di una figura serpentina in atto di librarsi verso l'alto. Il piede destro infatti, in punta per sostenere l'appoggio, mentre il corpo sta girando col torso e con la testa. Nel suo movimento, \u00e8 colta nell'attimo in cui solleva il libro delle profezie, allargando le braccia muscolose, che per certi versi richiamano quelle del celebre \"Tondo Doni\", in cui la Vergine Maria compie una mezza giravolta per prendere tra le sue braccia il figlio Ges\u00f9. Esiste per\u00f2 anche una lettura opposta della scena, secondo cui essa stia invece posando il libro e sedendosi: la questione, che pu\u00f2 apparire oggi irrisoria, tenne occupati a lungo i trattatisti cinquecenteschi. La posa complessa fu un modello e fonte d'ispirazione per numerosi manieristi.\nLa parte superiore del busto \u00e8 seminuda, cosicch\u00e9 la sibilla offre le spalle non coperte all'occhio di chi guarda. La cromia \u00e8 accordata a toni delicatissimi (violetto, rosa, giallo, grigio e verde), accesi e soffusi nello stesso tempo e ricchi di cangianti, dalla studiata luminosit\u00e0.\nQuasi nascosti dalla maestosa figura vi sono due putti che si guardano: uno di essi, reggendo sotto un braccio un rotolo, indica all'altro con la mano destra la sibilla, voltandosi a \"profil perdu\". Essi sono tratteggiati pi\u00f9 velocemente, secondo uno stile che si riscontra in molte scene della volta, che definisce nitidamente le parti in primo piano ed abbozza velocemente quello in secondo piano o in ombra, dando l'effetto dello scalare del piano simile a quello della tecnica scultorea (come nel \"Tondo Pitti\"). \nDella Libica resta un celebre disegno preparatorio a sanguigna presso il Metropolitan Museum of Art di New York."}
{"id": "1983587", "revid": "14691", "url": "https://it.wikipedia.org/wiki?curid=1983587", "title": "Regione di Erongo", "text": ""}
{"id": "1983595", "revid": "1573940", "url": "https://it.wikipedia.org/wiki?curid=1983595", "title": "Erythrura trichroa", "text": "Il diamante di Kittlitz o diamante facciazzurra (Erythrura trichroa ) \u00e8 un uccello passeriforme appartenente alla famiglia degli Estrildidi.\nTassonomia.\nIn virt\u00f9 del vasto areale occupato, se ne riconoscono numerose sottospecie, che si differenziano fra loro in base alle dimensioni, alla tonalit\u00e0 della colorazione del piumaggio ed all'estensione delle varie colorazioni sul corpo:\nIl nome comune della specie \u00e8 stato scelto in onore di Friedrich Heinrich von Kittlitz, che per primo descrisse la specie.\nDistribuzione ed \"habitat\".\nIl diamante di Kittlitz \u00e8 probabilmente la specie di \"Erythrura\" che occupa l'areale pi\u00f9 vasto, assieme al diamante quadricolore: lo si trova infatti in tutte le isole comprese fra Sulawesi ad ovest e le Vanuatu ad est, passando per le Molucche, la Nuova Guinea e le isole Salomone, mentre a nord la specie \u00e8 diffusa sulla maggior parte delle isole Caroline ed a sud se ne segnala la presenza lunga la porzione orientale della penisola di Capo York, in Australia nord-orientale.\nL\"'habitat\" di questa specie \u00e8 rappresentato dalle aree boschive confinanti con radure erbose o campi coltivati, tuttavia si tratta di uccelli piuttosto versatili che si spingono anche nei giardini alberati e nei mangrovieti.\nDescrizione.\nDimensioni.\nA seconda della sottospecie presa in considerazione, le dimensioni medie variano fra gli 11 ed i 14\u00a0cm, coda compresa.\nAspetto.\nL'aspetto \u00e8 arrotondato e tozzo, con forte becco.\nLa livrea si presenta di colore verde erba sulla maggior parte del corpo, con tendenza allo schiarimento sul basso ventre ed a scurirsi sulle ali; il codione e la coda sono di colore rosso scarlatto, mentre sulla faccia \u00e8 presente una mascherina di colore blu cobalto, che si estende dai lati del becco alle guance ed alle orecchie e si presenta pi\u00f9 estesa e pi\u00f9 intensamente colorata nei maschi rispetto alle femmine.\nIn cattivit\u00e0 \u00e8 stata selezionata la mutazione \"lutino\", caratterizzata dalla mancata espressione delle melanine a favore dei pigmenti lipocromici: in tal modo, l'esemplare cos\u00ec mutato presenta piumaggio giallo in luogo del verde e bianco in luogo del blu, mentre il rosso della coda rimane inalterato. Gli occhi nei soggetti mutati lutino sono rossi come nei casi di albinismo: tuttavia, una nuova e recente mutazione (denominata \"acianica\") conserva l'occhio di colore bruno pur lasciando un fenotipo lutino.\nBiologia.\nSi tratta di uccelli che al di fuori del periodo riproduttivo vivono in gruppi misti di 6-7 individui, ma li si trova anche solitari od in coppie, che si muovono durante il giorno passando la maggior parte della giornata fra i rami e gli steli d'erba (raramente anche al suolo) alla ricerca del cibo.\nAlimentazione.\nSi tratta di una specie essenzialmente granivora, che predilige i semi ancora immaturi di numerose graminacee oltre che di riso e bamb\u00f9, non disdegnando di integrare la propria dieta con frutta, bacche, germogli e (soprattutto durante il periodo riproduttivo) con piccoli insetti.\nRiproduzione.\nil periodo degli accoppiamenti coincide con l'estate australe e si protrae quindi grossomodo dal mese di ottobre a febbraio. Durante questo periodo il maschio emette frequentemente il proprio canto e corteggia la femmina seguendola mentre tiene nel becco uno stelo d'erba o di altro materiale filiforme in posizione verticale; la femmina segnala la propria disponibilit\u00e0 all'accoppiamento accovacciandosi e spostando lateralmente la coda.\nIl nido viene ubicato ad un paio di metri dal suolo, nel folto della vegetazione: alla sua costruzione partecipano ambedue i sessi, col maschio che s'incarica perlopi\u00f9 di reperire e trasportare il materiale (rametti, fili d'erba secca, foglie, radichette, oltre a penne e lanugine per l'imbottitura), mentre la femmina lo intreccia a formare una struttura sferica di un diametro che pu\u00f2 raggiungere i 20\u00a0cm, composta da una camera di cova collegata all'esterno tramite un corto tunnel discendente.\nAll'interno del nido la femmina depone 3-6 uova biancastre, che entrambi i genitori covano alternandosi per 13-14 giorni. I piccoli alla nascita sono ciechi ed implumi, e possiedono ai lati del becco le caratteristiche escrescenze fluorescenti tipiche del genere \"Erythrura\", che in questa specie sono di colore bianco-azzurrino. Essi vengono allevati da ambedue i genitori e sono in grado d'involarsi a circa 15 giorni dalla schiusa, sebbene tendano a rimanere nei pressi del nido per altre due settimane, dopodich\u00e9 vengono scacciati dai genitori (che spesso stanno portando a termine una seconda covata nel nido), ed in particolare dal padre. I giovani mutano la livrea giovanile (verdina con un accenno di mascherina nero-bluastra) in quella adulta attorno ai quattro mesi di vita."}
{"id": "1983604", "revid": "2091899", "url": "https://it.wikipedia.org/wiki?curid=1983604", "title": "Giacomo Ceruti", "text": "Biografia.\nNacque a Milano, probabilmente da quel Fabiano Ceruti che fu allievo di Cristoforo Agricola; fin dai primi anni venti del Settecento fu attivo a Brescia, citt\u00e0 in cui si guadagn\u00f2 il soprannome di \u00abPitocchetto\u00bb per il genere pittorico che aveva come soggetti principali i poveri, i reietti, i vagabondi, i contadini (i \"pitocchi\", appunto), raffigurati in quadri a grande formato e ripresi con stile documentaristico e con uno spirito di umana empatia.. Il suo percorso artistico \u00e8 parte di quel filone della \"pittura di realt\u00e0\", che ha in Lombardia una tradizione secolare: prima di lui grandissimi artisti come Vincenzo Foppa, la scuola bresciana intorno a Moretto e Savoldo, Caravaggio, tutti avevano toccato l'argomento, ma nessuno prima del Ceruti seppe indagare con tanta spietata lucidit\u00e0 la verit\u00e0 quotidiana.\nIl \"Ritratto del conte Giovanni Maria Fenaroli\" (1724, collezione Fenaroli, Corneto) \u00e8 stata considerata la sua prima opera di certa attribuzione. Il 14 dicembre 2018 sono stati presentati al Castello di Padernello due inediti ritratti del Pitocchetto. Il ritratto di \" \"Monsieur Domenic Cerri\" M\"ozzanica\"\" datato 1716 e firmato dal Ceruti \u00e9 ora da considerare l'opera pi\u00f9 antica di certa attribuzione.\nNel 1736 l'artista lombardo si trasfer\u00ec prima a Venezia e poi a Padova, dove la sua attivit\u00e0 per la Basilica del Santo e per altre chiese \u00e8 documentata nel triennio successivo, tra cui quella di Santa Lucia presso la quale, oltre ad una pala dedicata alla santa e un \"Battesimo di San Giustino\", sono presenti anche i \"Quattro Padri della Chiesa\", i \"Quattro Evangelisti\" e i \"Quattro Santi protettori della citt\u00e0\". Da ricordare anche le due tele presso la Basilica di Santa Maria Assunta di Gandino (1734) raffiguranti la \"Nascita di Maria\" e la \"Morte di Maria\" e gli affreschi di Palazzo Grassi a Venezia (1736). Fra i suoi maggiori estimatori vi fu il collezionista tedesco Marshal Matthias von Schulenburg, che arriv\u00f2 a possedere venti tele del Ceruti, fra cui i tre Mendicanti oggi nella collezione Thyssen-Bornemisza.\nSulle sue produzioni artistiche per i luoghi sacri, gli influssi che ebbero le opere di Carlo Ceresa e Antonio Cifrondi sono innegabili. Fra le fonti di ispirazione per le sue figure di genere vi sono invece Pietro Bellotto e le stampe di Jacques Callot.\nDopo il soggiorno veneziano, ricevette varie commissioni pubbliche e torn\u00f2 a Milano, dove \u00e8 documentata la sua presenza nel triennio dal 1742 al 1745, trasferendosi in seguito a Piacenza. Larga parte della sua attivit\u00e0 fu dedicata alla ritrattistica, particolarmente delle famiglie della nobilt\u00e0 o alta borghesia bresciana (Fenaroli, Lechi, Avogadro, Cattaneo and Bargnani). Tra i ritratti ufficiali commissionatigli vi furono il \"Ritratto di Guido Antonio Arcimboldi\" per il Luogo Pio della Stella e il \"ritratto del Nobile Attilio Lampugnani\"-\"Visconti,\" per l'Ospedale Maggiore di Milano.\nLe commissioni ottenute in quegli anni gli diedero l'occasione di acquisire e padroneggiare strumenti stilistici e compositivi tali da consentirgli un'attivit\u00e0 di pittore \"di storia\", pi\u00f9 proficua e di pi\u00f9 ampia risonanza, condotta parallelamente alla pratica del ritratto e della scena di genere.\nTra le opere che lo resero celebre la \"Lavandaia\" (1736 circa), conservata alla pinacoteca Tosio Martinengo di Brescia, e le molte nature morte. Intorno al 1765 dipinse il \"Ritratto di viandante\" ora conservato al Museo civico Amedeo Lia di La Spezia.\nNel 1882 quindici dipinti del Pitocchetto furono acquistati all'asta nel 1882 dal conte Bernardo Salvadego e custoditi tra le mura del castello, nella piccola frazione di Borgo San Giacomo, fino alla seconda met\u00e0 del Novecento. Tale ciclo, definito da Roberto Longhi, \"di Padernello\" \u00e8 ora sparso tra la Pinacoteca Tosio Martinengo di Brescia, il Museo Lechi di Montichiari e collezioni private. Tuttavia nel 2015 la Fondazione Castello di Padernello ha riproposto tale ciclo grazie a delle riproduzioni che danno un'idea della quadreria ottocentesca.\nLa rivalutazione della sua figura si deve a Roberto Longhi."}
{"id": "1983605", "revid": "204012", "url": "https://it.wikipedia.org/wiki?curid=1983605", "title": "Distrofia muscolare miotonica", "text": ""}
{"id": "1983606", "revid": "110157", "url": "https://it.wikipedia.org/wiki?curid=1983606", "title": "Uj (affluente dell'Irty\u0161)", "text": "L'Uj \u00e8 un fiume della Russia siberiana occidentale (Oblast' di Novosibirsk e Omsk), affluente di destra dell'Irty\u0161.\nHa origine nella zona paludosa del Vasjugan'e, scorrendo con direzione dapprima meridionale, successivamente occidentale nella zona meridionale del bassopiano della Siberia occidentale, senza incontrare centri urbani di rilievo. Confluisce nel medio corso dell'Irty\u0161 poco a valle di Tara.\nIl fiume \u00e8 gelato in media da fine ottobre-primi di novembre a fine aprile-primi di maggio."}
{"id": "1983625", "revid": "1573940", "url": "https://it.wikipedia.org/wiki?curid=1983625", "title": "Erythrura pealii", "text": "Il diamante di Peale (\"Erythrura pealii\" ) \u00e8 un uccello passeriforme della famiglia degli Estrildidi.\nTassonomia.\nIl diamante di Peale deve il proprio nome comune al naturalista statunitense Titian Peale, a capo della spedizione del 1838 fra le isole del Pacifico durante la quale vennero raccolti numerosi esemplari di questa e di altre specie, fra cui il congenere diamante pappagallo. Peale assegn\u00f2 inizialmente a questi uccelli il nome scientifico di \"Geospiza prasina\": tuttavia, dopo un secondo esame da parte di Gustav Hartlaub sugli esemplari ottenuti, venne deciso lo spostamento del diamante di Peale nel genere \"Erythrura\", ma la presenza di un'altra specie denominata \"Erythrura prasina\" (il diamante quadricolore) rese necessario il cambio del nome della specie, sicch\u00e9 Hartlaub decise di denominare la specie col nome dello scopritore.\nIn passato, il diamante di Peale \u00e8 stato classificato anche come sottospecie del diamante delle Samoa (\"Erythrura cyaneovirens\"), col nome di \"Erythrura cyaneovirens pealii\": tuttavia (assieme anche ad altre specie, come il diamante reale) lo si considera una specie a s\u00e9 stante.\nDistribuzione ed \"habitat\".\nLa specie \u00e8 endemica delle isole Figi, dove colonizza sia le isole maggiori (Vanua Levu, Viti Levu, Taveuni e Kadavu) che la maggior parte delle isole minori (isole Mamanuca, arcipelago delle Yasawa).\nMentre la maggior parte dei diamanti del genere \"Erythrura\" sono uccelli legati ad ambienti forestali, il diamante di Peale si dimostra un uccello piuttosto adattabile, che vive senza problemi sia in aree alberate che nelle radure, dal livello del mare fino ai 1200 m d'altezza: lo si pu\u00f2 trovare anche in ambienti antropizzati, come piantagioni, pascoli, risaie e giardini. Si pensa che queste abitudini particolari siano la dimostrazione di un adattamento in corso verso una dieta prevalentemente granivora, atta a colmare la nicchia ecologica vacante nelle isole del Pacifico, dove a differenza del sud-est asiatico (dove abbondano le specie di munie) mancano degli uccelli essenzialmente granivori e terricoli.\nDescrizione.\nDimensioni.\nMisura fino a 11\u00a0cm, compresa la coda.\nAspetto.\nLa colorazione \u00e8 verde brillante su tutto il corpo e sulle ali. Sulla faccia \u00e8 presente un'estesa maschera rossa, che nel maschio diventa quasi una calotta raggiungendo la nuca, mentre sotto il becco (che \u00e8 grigio-nerastro) \u00e8 presente una bavetta nera che si prolunga in una linea nera circondante il rosso della testa nero diviene prima blu cobalto e poi color turchese, prima di sfumare nel verde del corpo: il codione \u00e8 invece di color rosso scarlatto con coda nera, mentre gli occhi sono bruni e le zampe di color carnicino.\nI sessi si presentano piuttosto simili fra loro: tuttavia, la femmina presenta in genere colorazione pi\u00f9 spenta rispetto al maschio. Rarissimi esemplari non cambiano il colore della testa con la prima muta, mantenendo la colorazione giovanile (che \u00e8 blu cobalto). In cattivit\u00e0 \u00e8 stata inoltre selezionata una mutazione detta \"avorio\", nella quale il rosso diventa un rosa salmone carico mentre il verde diviene azzurro.\nBiologia.\nSi tratta di uccelli che al di fuori del periodo riproduttivo tende a riunirsi in gruppetti di 5-6 esemplari, che si muovono al suolo o fra gli alberi dimostrandosi meno timidi rispetto alle specie congeneri, in quanto \u00e8 possibile osservarli anche in ambienti aperti ed antropizzati in pieno giorno.\nAlimentazione.\nLa dieta del diamante di peale si basa su semi, preferibilmente immaturi od in via di germinazione, di numerose erbe e delle piante di riso: non disdegna inoltre di nutrirsi di insetti e delle loro larve, che caccia attivamente frugando col becco fra le pieghe della corteccia o nel terreno, cos\u00ec come di bacche, boccioli e nettare.\nRiproduzione.\nSi riproduce durante tutto l'anno. Il maschio e la femmina sono soliti svolgere dei voli rituali molto ondulanti, con un uccello che prende quota mentre l'alto discende, entrambi emettendo continuamente dei richiami: a questi voli segue il corteggiamento vero e proprio, che consiste in sfregate di becco e nel posizionemento a testa in gi\u00f9 del maschio su un ramo per un periodo di tempo variabile, al termine del quale avviene l'accoppiamento.\nIl nido viene costruito con fili d'erba intrecciati a formare una struttura sferica con entrata laterale, di circa 15\u00a0cm di diametro. Il nido viene generalmente costruito nel fitto del fogliame, senza guardare all'altezza dal suolo: al suo interno vengono deposte 3-4 uova tondeggianti e bianche, che vengono covate per circa 15 giorni.\nI \"pulli\" alla schiusa sono nudi e ciechi, con pelle rosata: essi possiedono quattro (due per lato) papille blu fluorescenti ai lati del becco, oltre a cinque macchie nere disposte a semicerchio sul palato, con funzione di richiamo e di riconoscimento specie-specifico. I piccoli vengono nutriti da ambedue i genitori ed a tre settimane dalla schiusa sono in grado di involarsi, sebbene essi tendano a rimanere nei pressi del nido per almeno altre due settimane.\nI giovani assumono la colorazione adulta attorno ai 20 mesi di vita."}
{"id": "1983626", "revid": "260752", "url": "https://it.wikipedia.org/wiki?curid=1983626", "title": "Diamante di Peale", "text": ""}
{"id": "1983627", "revid": "260752", "url": "https://it.wikipedia.org/wiki?curid=1983627", "title": "Diamante di Kittlitz", "text": ""}
{"id": "1983630", "revid": "729019", "url": "https://it.wikipedia.org/wiki?curid=1983630", "title": "Linea Fukutoshin", "text": "La , anche nota come linea 13, linea F o linea Marrone, \u00e8 una delle linee della metropolitana di Tokyo, gestita dall'operatore Tokyo Metro.\n\u00c8 contrassegnata dal colore marrone e le sue stazioni assumono una sigla in codice composta dalla lettera \"F\" seguita dal numero progressivo della stazione.\nCaratteristiche.\nLa linea Fukutoshin \u00e8 la pi\u00f9 profonda fra le linee della metropolitana di Tokyo, con una profondit\u00e0 media di 27 metri. Nella stazione di Shinjuku-sanch\u014dme la linea sottopassa la linea Marunouchi e si trova a soli 11\u00a0cm dal sottostante tunnel della linea Shinjuku. Il punto pi\u00f9 profondo, a circa 35 metri, si trova vicino alla stazione di Higashi-Shinjuku, per la presenza di una camera riservata a una futura estensione dello Shinkansen a Shinjuku. Dopo la linea T\u014dzai, la Fukutoshin \u00e8 la seconda linea ad offrire servizi espressi nella tratta urbana, e per questo alcune stazioni sono dotate di binari di sorpasso."}
{"id": "1983631", "revid": "486946", "url": "https://it.wikipedia.org/wiki?curid=1983631", "title": "Tubazione", "text": ""}
{"id": "1983636", "revid": "474175", "url": "https://it.wikipedia.org/wiki?curid=1983636", "title": "Club Sportivo Independiente Rivadavia", "text": "Il Club Sportivo Independiente Rivadavia, o semplicemente Independiente Rivadavia, \u00e8 una societ\u00e0 calcistica argentina con sede nella citt\u00e0 di Mendoza. Milita nella Primera B Nacional, la seconda serie del calcio argentino. Disputa le sue partite interne presso lo stadio Bautista Gargantini.\nStoria.\nIl club venne fondato il 24 gennaio 1913. Ha giocato in Primera Divisi\u00f3n nel 1968, 1973, 1977, 1979-1980 e nel 1982, anno in cui raggiunse i quarti di finale del Campeonato Nacional.\nNel 2006-2007 ha vinto il Torneo Argentino A, assicurandos\u00ec cos\u00ec un posto in Primera B Nacional. Nel 2007-2008 si \u00e8 piazzato al 12\u00ba posto. La stagione 2008-2009 vedr\u00e0 la sua quinta partecipazione in seconda divisione."}
{"id": "1983638", "revid": "268849", "url": "https://it.wikipedia.org/wiki?curid=1983638", "title": "Independiente Rivadavia", "text": ""}
{"id": "1983642", "revid": "1684799", "url": "https://it.wikipedia.org/wiki?curid=1983642", "title": "World", "text": ""}
{"id": "1983647", "revid": "124123", "url": "https://it.wikipedia.org/wiki?curid=1983647", "title": "Licofrone (sofista)", "text": "Vita e pensiero.\nSappiamo ben poco della sua vita. Si ritiene che sia stato un allievo di Gorgia e se, come in genere si ritiene, si tratta dello stesso Licofrone di cui si parla nella seconda lettera di Platone, era alla corte di Dionigi II di Siracusa tra il 364 e il 360 a.C.\nConosciamo il suo pensiero soprattutto attraverso alcuni passi di Aristotele, che sono sufficienti a individuarlo come uno dei principali esponenti della sofistica politica, in quanto sembra risalire a lui la prima forma della dottrina del contratto sociale.\nLicofrone aveva affermato, in particolare, che i nobili non sono migliori degli altri e che la legge \u00e8 una convenzione utile a garantire i diritti reciproci dei cittadini, senza essere capace di renderli moralmente migliori. \nSembra che quella di Licofrone non fosse una teoria storicistica del contratto sociale, in quanto le affermazioni riferite da Aristotele riguardano l'utilit\u00e0 dello stato e non la sua origine storica."}
{"id": "1983652", "revid": "767487", "url": "https://it.wikipedia.org/wiki?curid=1983652", "title": "Airzooka", "text": "Un airzooka, contrazione di air bazooka (bazooka ad aria) \u00e8 un giocattolo inventato da Brian Walker. \nSi tratta di un tubo di plastica con una superficie di plastica flessibile da un lato, da qui il suo nome derivato dal bazooka. Tirando verso di s\u00e9 il telo plastico si immette aria nel tubo. Lasciato andare il telo, che \u00e8 elastico, lancia la massa d'aria verso l'obiettivo verso cui \u00e8 puntato il tubo."}
{"id": "1983656", "revid": "238718", "url": "https://it.wikipedia.org/wiki?curid=1983656", "title": "Sogaer", "text": ""}
{"id": "1983657", "revid": "1543377", "url": "https://it.wikipedia.org/wiki?curid=1983657", "title": "Schema di processo", "text": "Lo schema di processo (in inglese Process Flow Diagram, o PFD o flowsheet) \u00e8 un diagramma comunemente utilizzato nell'ingegneria chimica e di processo per indicare lo schema generale dei processi e delle apparecchiature di un impianto. \u00c8 documento integrante del rapporto di sicurezza.\nSi deve in realt\u00e0 distinguere tra \"schema di processo\" vero e proprio, in cui viene mostrata unicamente l'interconnessione tra le apparecchiature, e quello che viene anche definito \"bilancio di energia e di massa\", in cui le linee di interconnessione mostrano, con vari artifici, portate e altre caratteristiche fisico-chimiche dei prodotti che passano nelle linee stesse. In questo senso, lo schema di processo risulta essere il primo passo nella progettazione di un impianto, seguito dal bilancio di energia e di massa per seguire con lo schema meccanico.\nIl PFD illustra le relazioni tra le principali apparecchiature (o \"unit\u00e0\") in cui avviene il processo chimico, senza tenere conto di molti dettagli, ad esempio la struttura particolareggiata del piping e molte apparecchiature ausiliarie\nLo scopo del PFD \u00e8 quindi quello di dare un'idea del processo che si realizza in un impianto o in una sezione di esso, senza avere la pretesa di risultare esauriente.\nContenuto di un PFD.\nIn genere un \"Process Flow Diagram\" relativo ad un singolo processo chimico pu\u00f2 contenere:\nUn \"Process Flow Diagram\" in genere non contiene:\nI \"Process Flow Diagram\" relativi a pi\u00f9 processi operanti in un grande impianto industriale contengono meno dettagli e vengono chiamati \"block flow diagrams\" o \"schematic flow diagrams\".\nRealizzazione di un PFD.\nUn PFD pu\u00f2 essere realizzazione da software per la simulazione di processo, pacchetti CAD, o software per la realizzazione di diagrammi di flusso utilizzando delle librerie di simboli per l'ingegneria chimica. Le regole e i simboli utilizzati sono dettati dalle organizzazioni di standardizzazione (ad esempio DIN, ISO, e ANSI).\nIn particolari, alcuni degli standard in materia sono:"}
{"id": "1983660", "revid": "1494169", "url": "https://it.wikipedia.org/wiki?curid=1983660", "title": "Renfe", "text": ""}
{"id": "1983661", "revid": "156341", "url": "https://it.wikipedia.org/wiki?curid=1983661", "title": "Pallacanestro Napoli", "text": ""}
{"id": "1983664", "revid": "228587", "url": "https://it.wikipedia.org/wiki?curid=1983664", "title": "Marco Cornini", "text": "Biografia.\nMarco Cornini ha studiato al liceo artistico e all'Accademia di Belle Arti di Brera di Milano conseguendo il diploma in scultura nel 1988.\nNello stesso anno si tenne, a Varese, la sua prima mostra personale e da allora ha esposto in numerose personali e in prestigiose rassegne, configurandosi come uno tra i pi\u00f9 interessanti scultori figurativi contemporanei. L'artista lavora la terracotta, che successivamente dipinge, traendone quasi esclusivamente figure femminili, in pose provocanti o dolci, senza avvalersi di modelle o riferimenti fotografici ed affidandosi esclusivamente alla propria fantasia.\nCornini vive e lavora tra Milano, Pietrasanta e Bussero.\nEsposizioni.\nPolo Museale citt\u00e0 di Gualdo Tadino, Gualdo Tadino, a cura di Vittorio Sgarbi e Cesare Biasini Selvaggi.\nArticoli e cataloghi.\nHanno scritto delle sue opere: \nAlberto Agazzani, Rossana Bossaglia, Beatrice Buscaroli, Luca Beatrice, Anna Caterina Bellati, Angelo Crespi, Mario De Micheli, Valerio Deh\u00f2, Marco Di Capua, Silvia Fabbri, Franco Fanelli, Emma Gravagnuolo, Sebastiano Grasso, Matteo Galbiati, Camillo Langone, Edward Lucie-Smith, Milena Milani, Alessandro Riva, Enzo Santese, Maurizio Sciaccaluga, Giorgio Seveso, Dante Tiglio."}
{"id": "1983669", "revid": "117797738", "url": "https://it.wikipedia.org/wiki?curid=1983669", "title": "Jean-Baptiste Adamsberg", "text": "Jean-Baptiste Adamsberg \u00e8 un personaggio immaginario della letteratura francese, creato dalla scrittrice Fred Vargas. \u00c8 un commissario di polizia, protagonista di una serie di romanzi gialli ambientati a Parigi.\nNella serie televisiva \"\" (2008-2010), Adamsberg ha il volto dell'attore francese Jean-Hugues Anglade.\nCaratteristiche.\nIl commissario Adamsberg, del V e poi XIII arrondissement di Parigi, \u00e8 un sognatore e disordinato per carattere, apostrofato per questo come \"spalatore di nuvole\". Si caratterizza per la mancanza di un vero e proprio metodo d'investigazione; non \u00e8 capace di fare un ragionamento analitico o di sostenere coscientemente un lungo ragionamento, ma ottiene comunque dei risultati eccezionali grazie al suo intuito, che supplisce all'assenza di riflessione, e soprattutto alla sua grande sensibilit\u00e0, che gli permette di immedesimarsi nelle altre persone. \u00c8 un uomo lento, riflessivo, che, alle prese con casi intricati e apparentemente irrisolvibili, sembra brancolare nel buio finch\u00e9 non viene folgorato da una delle sue intuizioni geniali, in genere durante una delle sue camminate riflessive."}
{"id": "1983676", "revid": "729019", "url": "https://it.wikipedia.org/wiki?curid=1983676", "title": "Stazione di Ueno", "text": "La \u00e8 una stazione ferroviaria di Tokyo, si trova a Ueno. La stazione \u00e8 un punto di collegamento tra le linee ferroviarie interurbane e suburbane, le linee metropolitane e alcuni Shinkansen.\nStoria.\nLa stazione apr\u00ec il 28 luglio 1883. Dopo la distruzione della prima stazione durante il grande terremoto del Kanto del 1923, il governo giapponese realizz\u00f2 l'edificio attuale, e nel 1927 venne inaugurata la prima linea di metropolitana del Giappone, la linea Chiyoda, da qui alla stazione di Asakusa. A seguito della seconda guerra mondiale la zona attorno alla stazione \u00e8 stata nota per essere un grande centro del mercato nero.\nCuriosit\u00e0.\nLa stazione di Ueno \u00e8 il tradizionale punto di arrivo e partenza per i viaggi verso il nord del Giappone, e per questo \u00e8 diventato luogo di ispirazione per poemi e canzoni, compreso un famoso tanka di Ishikawa Takuboku, al quale \u00e8 dedicata una stele all'interno della stazione."}
{"id": "1983683", "revid": "119964225", "url": "https://it.wikipedia.org/wiki?curid=1983683", "title": "Henri P\u00e9lissier", "text": "Professionista dal 1911 al 1928, vinse un Tour de France, una Milano-Sanremo, due Paris-Roubaix e tre Giri di Lombardia.\nCarriera.\nHenri P\u00e9lissier era il maggiore dei fratelli P\u00e9lissier di Parigi (anche Francis e Charles furono professionisti). Vinse tre volte il Giro di Lombardia, la Parigi-Roubaix (due successi) e una volta la Milano-Sanremo, oltre ad un Tour de France, che vinse nel 1923. Nel 1924 il Tour lo vide protagonista di una ribellione nei confronti del patron Henri Desgrange, con conseguente ritiro dalla corsa.\nNel maggio 1935, durante l'ennesimo litigio, venne ucciso dalla propria amante, Camille Tharault, ventiseienne. Curiosamente venne colpito a morte dalla stessa pistola con cui sua moglie, L\u00e9onie, si era suicidata due anni prima.\nP\u00e9lissier \u00e8 stato sepolto presso il cimitero di Boulogne-Billancourt."}
{"id": "1983689", "revid": "767487", "url": "https://it.wikipedia.org/wiki?curid=1983689", "title": "Paradosso del Sole giovane debole", "text": "Il paradosso (o problema) del Sole giovane debole descrive un'apparente contraddizione fra le osservazioni dell'acqua allo stato liquido nella storia della Terra primordiale e le aspettative su base scientifica che l'energia solare emessa all'inizio della sua storia sia stata pari al 70% di quella emessa nell'attuale epoca.\nSecondo il modello solare standard, le stelle simili al Sole aumenterebbero gradualmente la loro luminosit\u00e0 lungo l'arco della loro vita; tuttavia, secondo le stime della quantit\u00e0 di energia emessa dal Sole 4 miliardi di anni fa e avendo la medesima quantit\u00e0 di gas serra sul nostro pianeta, tutta l'acqua esposta sulla superficie avrebbe dovuto essere ghiacciata. Ma ci\u00f2 contraddice le osservazioni geologiche delle rocce sedimentarie, che richiedono la presenza dell'acqua allo stato liquido per potersi formare.\nLa tensione fra le due ipotesi si basa sull'idea errata che la concentrazione del gas atmosferico in passato fosse la stessa dell'epoca attuale. Innanzitutto, prima dell'avvento della vita l'ossigeno era molto meno presente di quanto non lo sia adesso; in presenza di ossigeno, il metano viene ossidato a diossido di carbonio, dunque in assenza di ossigeno la presenza di metano avrebbe potuto essere molto pi\u00f9 elevata di quella attuale. Il metano \u00e8 un potente gas serra, pi\u00f9 del diossido di carbonio, per cui la sua relativa abbondanza nell'atmosfera della Terra primordiale altera notevolmente le stime fatte senza considerare questo gas.\nInoltre, la versione inorganica del ciclo del carbonio contribuirebbe a modificare lo scenario: il carbonio dissolto in acqua pu\u00f2 formare acido carbonico, che interagendo con il calcio produce carbonato di calcio. Se le precipitazioni fossero cessate e gli oceani fossero ghiacciati, questo ciclo non avrebbe avuto luogo. Le esplosioni vulcaniche avrebbero quindi causato un forte aumento di diossido di carbonio e metano nell'atmosfera senza che l'acqua allo stato liquido assorbisse questo gas emesso. Quando la temperatura superficiale divent\u00f2 sufficientemente alta per consentire l'esistenza di oceani e le precipitazioni, il ciclo sarebbe tornato all'attivo e avrebbe moderato la concentrazione dei gas serra.\nVa anche tenuto in considerazione che sebbene ci siano le prove dell'esistenza di acqua allo stato liquido, fin dalle epoche pi\u00f9 antiche della Terra, si \u00e8 evidenziato che ci sarebbero stati diversi esempi evidenti che in alcuni periodi gli oceani della Terra sarebbero stati completamente congelati (teoria della Terra a palla di neve). L'ultimo di questi periodi avrebbe avuto luogo circa 630 milioni di anni fa e avrebbe preceduto la grande esplosione del Cambriano, ossia la vasta diffusione di organismi pluricellulari."}
{"id": "1983695", "revid": "466539", "url": "https://it.wikipedia.org/wiki?curid=1983695", "title": "Josef Schneider (arcivescovo)", "text": "Biografia.\nNato a Norimberga (Germania) il 5 febbraio 1906, venne nominato da papa Pio XII arcivescovo di Bamberga il 16 maggio 1955, ricevendo la consacrazione episcopale il 13 luglio dello stesso anno per mano del cardinale Joseph Wendel. Rimase a capo dell'arcidiocesi di Bamberga fino al 30 luglio 1976, divenendone successivamente arcivescovo emerito. Mor\u00ec nella stessa Bamberga il 18 gennaio 1998, alla veneranda et\u00e0 di 91 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1983697", "revid": "729019", "url": "https://it.wikipedia.org/wiki?curid=1983697", "title": "Douglas B-23 Dragon", "text": "Il Douglas B-23 Dragon era un bombardiere medio bimotore ad ala bassa prodotto dall'azienda statunitense Douglas Aircraft Company negli anni quaranta.\nSviluppato dal precedente pari ruolo B-18 Bolo, lo sostitu\u00ec progressivamente nelle file della United States Army Air Forces.\nStoria del progetto.\nDopo aver realizzato il B-18 Bolo, sviluppato su una specifica dell'United States Army e che ebbe come concorrente diretto il Boeing B-17 Flying Fortress, il favore riscontrato dall'US Army per quest'ultimo spinse la Douglas a considerare un programma di sviluppo al fine di migliorare le prestazioni complessive del proprio modello. Il progetto incorporava numerose modifiche tra le quali l'adozione di un impianto motore pi\u00f9 potente, sostituendo gli originali radiali Wright R-1820 a 9 cilindri singola stella da 1\u00a0000 hp (746 kW) ciascuno con una coppia di Wright R-2600-1 14 cilindri doppia stella da 1\u00a0600\u00a0hp (1\u00a0194\u00a0kW). Al termine delle modifiche il progetto originale era cos\u00ec variato che al modello venne assegnata la nuova designazione XB-22.\nLe modifiche effettuate vennero considerate soddisfacenti e l'USAAC modific\u00f2 il Contract AC9977, il precedente contratto di fornitura, richiedendo che l'ultimo lotto di 38 esemplari di B-18A fosse sostituito da altrettanti nuovi modelli assegnando loro la definitiva designazione B-23. Il B-23 era caratterizzato da un'ala dalla maggiore apertura e dall'aspetto molto simile a quella utilizzata dal Douglas DC-3, da un carrello d'atterraggio completamente retrattile e da un pi\u00f9 pesante armamento difensivo costituito anche da una postazione in coda vetrata, primo bombardiere operativo statunitense ad adottare questa soluzione.\nIl primo B-23 venne portato in volo per la prima volta il 27 luglio 1939 e la produzione in serie prosegu\u00ec fino al settembre 1940.\nTecnica.\nL'aspetto del Dragon risultava molto simile al Douglas DC-3, ovvero bimotore ad ala bassa e di costruzione interamente metallica. La fusoliera, caratterizzata da un muso ampiamente vetrato ed una cabina di pilotaggio rialzata, terminava posteriormente in un'impennaggio di coda tradizionale dalla deriva di grandi dimensioni. Il carrello d'atterraggio era triciclo classico, completamente retrattile, con le gambe di forza anteriori che si ritraevano nelle gondole dei motori ed il ruotino posteriore che veniva integrato nella parte sottostante la coda. La propulsione era affidata a 2 motori radiali Wright R-2600-3 capaci di 1\u00a0600 hp (1\u00a0194 kW) ciascuno. L'armamento difensivo era costituito da tre mitragliatrici Browning M1919 da 7,62\u00a0mm (0,30 in) pi\u00f9 una Browning M2 da 12,7\u00a0mm (0,50 in) nella torretta posteriore, il primo bombardiere statunitense in servizio operativo ad essere equipaggiato di una postazione per il mitragliere in coda dotata di finestratura.\nImpiego operativo.\nBench\u00e9 pi\u00f9 veloce e meglio armato del precedente B-18 da cui derivava, il B-23 risultava inferiore ai pari ruolo North American B-25 Mitchell e Martin B-26 Marauder, che beneficiavano di una progettazione pi\u00f9 recente. Per questo motivo i 38 esemplari prodotti non vennero mai usati in combattimento andando a ricoprire ruoli alternativi quali aereo da addestramento, da ricognizione, da trasporto con la nuova denominazione UC-67 e come banco prova volante.\nUn esemplare degli UC-67 venne riportato alla configurazione originale B-23 per essere esposto presso il National Museum of the United States Air Force.\nIl piano verticale di coda venne utilizzato dalla divisione aeronautica della Ford per sostituirlo alla soluzione originale a doppia deriva sul bombardiere quadrimotore Consolidated B-24 Liberator ma, pur avendo riscontrato un miglioramento delle prestazioni, non venne adottato dalla produzione di serie. Al contrario venne pi\u00f9 tardi adottato sul derivato Consolidated PB4Y-2 Privateer utilizzato dalla U.S. Navy nel ruolo di pattugliatore marittimo.\nAl termine della seconda guerra mondiale, l'imprenditore statunitense Howard Hughes acquist\u00f2 un esemplare di B-23 che fece convertire ad aereo di trasporto civile ad uso personale."}
{"id": "1983716", "revid": "436907", "url": "https://it.wikipedia.org/wiki?curid=1983716", "title": "Put Em in Their Place", "text": "Put Em in Their Place \u00e8 un singolo del gruppo hip hop statunitense Mobb Deep, pubblicato il 14 marzo 2006 come secondo estratto dall'album \"Blood Money\", che sarebbe stato pubblicato circa due mesi dopo. \u00c8 stato prodotto da Havoc, Ky Miller e Sha Money XL.\nInformazioni.\nIl testo della canzone \u00e8 stato scritto dagli stessi Havoc e Prodigy.\n\"\"Put Em in Their Place\" \u00e8 riuscita a classificarsi solo all'interno della \"Billboard Hot R&amp;B/Hip-Hop Songs\", raggiungendo la posizione n.59.\n\u00c8 presente inoltre nell'episodio \"Dirt Nap\" della serie televisiva statunitense \"Prison Break\"\".\n\u00c8 disponibile un remix con Bun B, contenuto nel mixtape \"More Money, More Murda\".\nVideoclip.\nNel Videoclip, i Mobb Deep vestono i panni di due ricettatori di denaro sporco (sul quale \u00e8 inciso il logo della G-Unit), che imbrogliano diversi concorrenti e fuggono poi via dalle forze dell'ordine. Per la realizzazione del video si \u00e8 fatto molto ricorso alle tecniche di grafica computerizzata."}
{"id": "1983718", "revid": "26630", "url": "https://it.wikipedia.org/wiki?curid=1983718", "title": "Guarnizione", "text": "Una guarnizione \u00e8 un elemento che viene interposto tra due superfici per evitare il passaggio di un fluido (liquido o gas) tra di esse.\nUso e materiali.\nIn meccanica sono numerose le applicazioni che richiedono il contenimento di un fluido.\nIn linea teorica, per realizzare questo obbiettivo \u00e8 sufficiente realizzare ed accoppiare superfici tanto perfette da non permettere il passaggio del fluido stesso.\nNella pratica questa soluzione, anche se non impossibile, (vedi tenute meccaniche) \u00e8 difficile e costosa e pone seri vincoli al progettista che, nella maggioranza dei casi, preferisce interporre tra le superfici un elemento in un materiale relativamente morbido che pu\u00f2 essere compresso fino ad adattarsi alle irregolarit\u00e0 superficiali impedendo il passaggio del fluido da contenere.\nUna guarnizione \u00e8 classificata per impiego \"statico\" o \"dinamico\" a seconda che le superfici tra le quali viene interposta siano ferme oppure in moto relativo.\nScelta del materiale.\nIl materiale scelto per realizzare la guarnizione deve soddisfare alcune indispensabili caratteristiche:\nGuarnizioni statiche frontali.\nLe guarnizioni servono per accoppiare pezzi meccanici che non combaciano perfettamente.\nLa guarnizione pu\u00f2:\nSe la guarnizione \u00e8 sufficientemente comprimibile, o se \u00e8 possibile regolarne lo spessore, pu\u00f2 fornire uno spazio di taratura della distanza di fissaggio dei due elementi. Questo \u00e8 molto importante per i motori endotermici alternati, dando la possibilit\u00e0 di regolare con precisione l'accoppiamento ad esempio di (cilindro/basamento o testata/cilindro).\nSono solitamente prodotte a partire dal taglio di fogli di materiale come:\nPer garantire l'ermeticit\u00e0 di giunti e raccordi filettati, come nelle condutture idrauliche, si usano prevalentemente due materiali:\nCaratteristiche.\nSolitamente il materiale deve essere sufficientemente comprimibile durante l'assemblaggio delle parti, in modo che vada a riempire gli spazi per cui \u00e8 stata prodotta, incluse le pi\u00f9 lievi irregolarit\u00e0. La loro principale caratteristica risiede nella capacit\u00e0 di sopportare grandi carichi di compressione, poich\u00e9 nelle applicazioni industriali si possono raggiungere anche pressioni di 14 Mpa."}
{"id": "1983719", "revid": "767487", "url": "https://it.wikipedia.org/wiki?curid=1983719", "title": "Bread or Revolution", "text": "Bread or Revolution \u00e8 un EP del gruppo post-hardcore statunitense Strike Anywhere. Pubblicato nel 2000 dalla Fat Wreck Chords, \u00e8 stato successivamente incluso nella raccolta di rarit\u00e0 del gruppo, \"To Live in Discontent\"."}
{"id": "1983731", "revid": "46291", "url": "https://it.wikipedia.org/wiki?curid=1983731", "title": "Juncus effusus", "text": "\u00c8 la specie pi\u00f9 comune del genere juncus e viene chiamata giunco comune.\nGeneralit\u00e0.\nSi tratta di una pianta cespugliosa acquatica e perenne, diffusa particolarmente nelle zone marittime di tutti i continenti. Essa produce alcuni ciuffi verdi, spugnosi, lisci, cilindrici e flessibili con alcune foglie intorno, essi sono alti circa 100\u2013130\u00a0cm e in estate producono molto spesso dei fiori a ventaglio di colore verdi- marroni.\nEsposizione.\nQuesta pianta predilige i luoghi soleggiati e pu\u00f2 anche crescere ai bordi di una fonte d'acqua.\nResiste molto bene al freddo e si propaga molto facilmente.\nMoltiplicazione.\nSi propaga con i rizomi sotterranei che possono essere prelevati e piantati in autunno. Anche la propagazione tramite seme non \u00e8 particolarmente difficoltosa.\nMalattie.\nIl giunco \u00e8 molto resistente e quindi difficilmente viene attaccato da parassiti ma nonostante ci\u00f2 a volte pu\u00f2 presentare la cocciniglia farinosa e le afidi neri."}
{"id": "1983732", "revid": "729019", "url": "https://it.wikipedia.org/wiki?curid=1983732", "title": "Linea Namboku (metropolitana di Tokyo)", "text": "La , ufficialmente conosciuta come \"Line No.9 - Namboku Line\", \u00e8 una delle pi\u00f9 recenti linee della metropolitana di Tokyo, gestita dall'operatore Tokyo Metro, a servizio della citt\u00e0 di Tokyo, in Giappone. \u00c8 contrassegnata dal colore smeraldo e le sue stazioni assumono una sigla in codice composta dalla lettera \"N\" seguita dal numero progressivo della stazione.\nStoria.\nCon circa 21,3\u00a0km di lunghezza, la linea Namboku Line \u00e8 una delle pi\u00f9 recenti linee del sistema metropolitano di Tokyo, dotata di avanzate tecnologie come l'automatismo dei treni e le porte di banchina. La linea fu inizialmente proposta nel 1968, ma i lavori di costruzione iniziarono solo negli anni ottanta, specialmente a causa di problemi di ordine legale con la linea Mita, gestita dalla Toei. La prima tratta fra Komagome e Akabane-Iwabuchi apr\u00ec il 29 novembre 1991.\nInizialmente le corse erano operate con treni a 4 carrozze, poi estesi a 6 con l'apertura dell'estensione alla stazione di Yotsuya. Tutte le stazioni possono accogliere treni fino a 8 carrozze, anche se al momento tale lunghezza non \u00e8 ancora sfruttata.\nL'estensione a Tameike-Sann\u014d fu completata nel settembre 1997, e l'ultima tratta fino a Meguro il 25 settembre 2000. In questa data sono iniziate anche le corse dirette sulla linea T\u014dky\u016b Meguro. Nel marzo 2001 i treni hanno iniziato a continuare verso nord fino allo Stadio di Saitama per la Coppa del Mondo del 2002.\nCaratteristiche.\nI treni percorrono, oltre i due capolinea, i binari della linea Meguro della T\u014dky\u016b Corporation fino a Hiyoshi e quelli della Ferrovia Rapida di Saitama fino a Urawa-Misono. La porzione fra Shirokane-Takanawa e Meguro ha invece i binari condivisi con la linea Mita della Toei."}
{"id": "1983735", "revid": "1305772", "url": "https://it.wikipedia.org/wiki?curid=1983735", "title": "Linea Namboku", "text": " \u00e8 un nome usato per diverse linee di ferrovia metropolitana in Giappone e pu\u00f2 riferirsi a:"}
{"id": "1983737", "revid": "838137", "url": "https://it.wikipedia.org/wiki?curid=1983737", "title": "Ludwig Sebastian", "text": "Biografia.\nNato a Frankenstein (Germania) il 6 ottobre 1862, venne nominato vescovo di Spira da papa Benedetto XV il 28 maggio 1917, ricevendo la consacrazione episcopale il 23 settembre dello stesso anno.\nMor\u00ec a Spira il 20 maggio 1943, all'et\u00e0 di 80 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1983743", "revid": "253269", "url": "https://it.wikipedia.org/wiki?curid=1983743", "title": "George Dzundza", "text": "Biografia.\nDzundza \u00e8 nato a Rosenheim, una piccola citt\u00e0 della Baviera, figlio di immigrati dell'est, padre ucraino e madre polacca, che furono costretti ai lavori forzati dai nazionalsocialisti durante la seconda guerra mondiale. Finita la guerra si trasferirono per un breve periodo ad Amsterdam e da l\u00ec nel 1956 emigrarono negli Stati Uniti d'America. Dzundza studi\u00f2 presso la St. John's University, sceneggiatura, recitazione ed arte teatrale.\nVita privata.\n\u00c8 sposato dal 1980 con Mary Jo Vermeulen ed ha tre figli.\nDoppiatori italiani.\nDa doppiatore \u00e8 stato sostituito da:"}
{"id": "1983746", "revid": "767487", "url": "https://it.wikipedia.org/wiki?curid=1983746", "title": "Rammenau", "text": "Rammenau (Lusaziano: Ramnow) \u00e8 un comune tedesco del circondario di Bautzen, in Sassonia.\nStoria.\nIl popolo di Rammenau viene annoverato per la prima volta nel 1213. Oggi il paese \u00e8 formato da quattro quartieri: Oberammenau (\"Rammenau Alta\"), Niederdorf (\"Rammenau Bassa\"), R\u00f6derbrunn y Schaudorf. Tra i richiami turistici della citt\u00e0 spicca il palazzo barocco. \nRammenau \u00e8 inoltre nota per aver dato i natali a Johann Gottlieb Fichte nel 1762, uno dei filosofi di maggior rilievo dell'idealismo tedesco."}
{"id": "1983748", "revid": "697352", "url": "https://it.wikipedia.org/wiki?curid=1983748", "title": "CAD/CAM", "text": "In ingegneria, l'espressione CAD/CAM si riferisce all'impiego congiunto e integrato di sistemi software per la progettazione assistita da computer (\"Computer-Aided Design\", CAD) e fabbricazione assistita dal computer (\"Computer-Aided Manufacturing\", CAM). L'uso di sistemi integrati di CAD/CAM rende pi\u00f9 semplice il trasferimento di informazioni dalla prima alla seconda fase del processo.\nQueste fasi sono molto importanti per il conseguimento di un progetto e sono due importanti sviluppi soprattutto nel campo dell'automazione. Infatti, nel settore della produzione, vengono utilizzate tali tecnologie per gestire robot, controllare processi, effettuare simulazioni, ecc."}
{"id": "1983750", "revid": "107410322", "url": "https://it.wikipedia.org/wiki?curid=1983750", "title": "Catalogo PPM", "text": "Il Catalogo PPM o PPM Star Catalogue (Positions and Proper Motions) conteneva fino ad alcuni anni fa le pi\u00f9 complete e accurate informazioni riguardanti posizioni, moti relativi e persino un \"datum\" astrofisico composto di 378.910 stelle.\nFu pubblicato dall'Astronomiches Rechen-Institut, a Heidelberg. Il PPM fu considerato la sostituzione dei due cataloghi astronomici precedenti: l'AGK3, l'AGK4 e il catalogo SAO. Esso li sostitu\u00ec fornendo dati pi\u00f9 precisi inseriti nell'obsoleto sistema di coordinate B1950.0 e il pi\u00f9 recente J2000/FK5. Gli scarti di questo catalogo riguardo a moti, magnitudine stellare, posizioni o classificazione spettrale sono noti da quando detto catalogo fu sostituito dai pi\u00f9 moderni Hipparcos e Tycho-2 (quest'ultimo con progressivi emendamenti)."}
{"id": "1983751", "revid": "120150209", "url": "https://it.wikipedia.org/wiki?curid=1983751", "title": "Ritorno di Trieste all'Italia", "text": "Il ritorno di Trieste all'Italia (o riunificazione di Trieste all'Italia) avvenne in seguito agli accordi sottoscritti il 5 ottobre 1954 fra i governi d'Italia, del Regno Unito, degli Stati Uniti d'America e della Repubblica Federativa Popolare di Jugoslavia con il Memorandum di Londra e concernente lo status del Territorio Libero di Trieste.\nStoria.\nIn particolare si stabiliva il passaggio di amministrazione della Zona A dall'amministrazione militare alleata all'amministrazione civile italiana (con alcune correzioni territoriali a favore della Jugoslavia con l'operazione Giardinaggio) e quindi passavano all'Italia i seguenti comuni della zona A:\nNella zona A erano presenti 5.000 soldati americani della TRUST (TRieste United States Troops) e 5.000 soldati britannici della BETFOR (British Element Trieste FORce).\nLa presa di possesso della zona A avvenne il 26 ottobre 1954. Gli alleati si ritirarono tra il 25 e il 27 ottobre 1954.\nDispiego di forze per la ripresa di possesso.\nvia terra tramite la SS 14:\nattraccavano nel porto di Trieste:\nin volo vi erano i Republic F-84 Thunderjet dell'aerobrigata di Treviso"}
{"id": "1983752", "revid": "322321", "url": "https://it.wikipedia.org/wiki?curid=1983752", "title": "Johann Jakob von Hauck", "text": "Biografia.\nNato a Miltenberg (Germania) il 22 dicembre 1861, venne nominato da papa Pio X arcivescovo di Bamberga il 4 maggio 1912, ricevendo la consacrazione episcopale il 18 giugno dello stesso anno.\nMor\u00ec a Bamberga il 23 gennaio 1943, all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1983753", "revid": "18991516", "url": "https://it.wikipedia.org/wiki?curid=1983753", "title": "Duca degli Abruzzi (incrociatore)", "text": ""}
{"id": "1983754", "revid": "305828", "url": "https://it.wikipedia.org/wiki?curid=1983754", "title": "Fufio Gemino", "text": ""}
{"id": "1983755", "revid": "1305772", "url": "https://it.wikipedia.org/wiki?curid=1983755", "title": "Baccano", "text": ""}
{"id": "1983761", "revid": "1127199", "url": "https://it.wikipedia.org/wiki?curid=1983761", "title": "Monte Altieri", "text": "Il Monte Altieri \u00e8 una montagna alta 888 che si trova nell'Appennino campano, in tenimento di Montefalcone di Val Fortore (BN). Dalle sue pendici nasce il fiume Fortore."}
{"id": "1983762", "revid": "1305772", "url": "https://it.wikipedia.org/wiki?curid=1983762", "title": "Battaglia di H\u00f6chst\u00e4dt", "text": "Presso H\u00f6chst\u00e4dt furono combattute due battaglie nel corso della Guerra di successione spagnola (1701-1714) ed una durante la guerra contro la seconda coalizione antifrancese (1798-1800):"}
{"id": "1983764", "revid": "767487", "url": "https://it.wikipedia.org/wiki?curid=1983764", "title": "Junior (film)", "text": "Junior \u00e8 un film commedia del 1994 diretto da Ivan Reitman, interpretato da Arnold Schwarzenegger e Danny DeVito.\nTrama.\nDue ginecologi-ricercatori, Larry Arbogast e Alexander Hesse, stanno sperimentando sulle scimmie \"Expectane\", un farmaco che evita l'aborto spontaneo, ma il direttore del progetto, Noah Banes, visto il parere contrario della Commissione governativa per il passaggio alla sperimentazione sull'uomo, licenzia i due: cos\u00ec Larry riesce a convincere Alex a provare il farmaco su se stesso. \nSottrae un ovulo nell'ex laboratorio, ora gestito dalla dottoressa Diana Reddin, e lo impianta nell'addome di Hesse, che si sottopone al trattamento col farmaco. La gravidanza dovrebbe essere interrotta dopo tre mesi, ma Alex scopre le gioie della gestazione e vuole portare a termine la gravidanza, cosa che gli viene complicata da una storia sentimentale con Diana, nonch\u00e9 dall'ira della donna quando costei scopre che l'ovulo trafugato, denominato Junior, \u00e8 suo.\nAl momento delle doglie, Banes convoca la stampa, per sfruttare a nome della fondazione la prima gravidanza maschile della storia. Ma Larry, sfruttando la contemporanea gravidanza dell'ex moglie Angela, che l'ha voluto come ginecologo, la presenta ai giornalisti consentendo ad Alex di raggiungere liberamente la sala parto, dove pu\u00f2 dare alla luce una bella bambina.\nProduzione.\nIl film \u00e8 stato prodotto dalla Universal Pictures, con il supporto della Northern Lights Entertainment. Gli effetti sono a opera della Buena Vista Visual Effects; la Var\u00e8se Sarabande si \u00e8 occupata della colonna sonora, mentre della registrazione della musica si \u00e8 occupata la Todd-AO Scoring Stage. Il budget ammonta a circa $ 60.000.000. Brian Levant era stato originariamente scelto per dirigere il film, ma Arnold Schwarzenegger rifiut\u00f2 il ruolo di protagonista nel film a meno che esso non fosse stato diretto da Ivan Reitman.\nLe scene sono state girate dal 4 aprile al 28 giugno 1994 completamente nello stato della California, e quasi tutte a San Francisco, come: Berkeley, Chinatown, Universit\u00e0 della California, ma anche a Los Angeles, come Downtown.\nDistribuzione.\nLa pellicola \u00e8 stata distribuita negli Stati Uniti il 23 novembre 1994 dalla Universal Pictures; in Spagna il 3 dicembre; nel Regno Unito il 9 dello stesso mese; in Germania il 15 dicembre; in Italia il 22; in Giappone il giorno dopo, e in Francia il 25 gennaio 1995 dalla United International Pictures (UIP).\nDivieto.\nIl film \u00e8 stato vietato ai minori di 6 anni in Germania; valutato dalla Motion Picture Association of America (MPAA) \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata; i bambini minori di 10 anni richiedono l'accompagnamento dei genitori o tutori in Australia, Singapore, e Regno Unito; ai minori di 11 in Svezia; 12 in Portogallo e Corea del Sud. Censura pi\u00f9 severa nelle Filippine, Stati Uniti, e Argentina, dove il film fu vietato a chi non era tredicenne, ma soprattutto in Per\u00f9, dove fu vietato ai minori di 14 anni.\nAccoglienza.\nIl film nel primo week-end di apertura incassa $ 9.803.145 dopo essere stata trasmessa da 1.749 cinema; in tutto guadagna $ 36.763.355, venendo trasmesso da 1896 cinema. La critica non \u00e8 eccessivamente negativa, ma sicuramente neanche positiva: su IMDb riceve un punteggio di 4.7/10, mentre su MYmovies 2.10/5."}
{"id": "1983765", "revid": "729019", "url": "https://it.wikipedia.org/wiki?curid=1983765", "title": "Stazione di Porto Torres Marittima (2004)", "text": "La stazione di Porto Torres Marittima era una fermata ferroviaria al servizio del comune di Porto Torres, capolinea della ferrovia per Ozieri Chilivani. Lo scalo, attivo nei pressi del porto di Porto Torres, fu realizzato negli anni 2000 per sostituire il precedente capolinea marittimo di piazza Cristoforo Colombo, venendo a sua volta sostituito nel decennio successivo dalla originaria stazione di Porto Torres, riattivata e ribattezzata anch'essa col nome di Porto Torres Marittima.\nStoria.\nL'impianto fu attivato da RFI il 15 aprile 2004, andando a sostituire la vecchia fermata di Porto Torres Piazza Cristoforo Colombo come capolinea della ferrovia per Chilivani. Lo scalo, che prese il nome dell'originario scalo portuale turritano, fu costruito a ridosso della nuova stazione marittima di Porto Torres, di cui sfrutta le strutture, arretrando di circa 300 metri il termine della ferrovia rispetto alla fermata di piazza Cristoforo Colombo (situata nei pressi della torre aragonese e in seguito smantellata), e a circa 700 metri dalla stazione \"centrale\" della citt\u00e0 turritana.\nLa fermata venne utilizzata per circa un decennio finch\u00e9 fu deciso di spostare il capolinea ferroviario nella dismessa stazione di Porto Torres, posta a breve distanza e ripristinata per consentire di liberare l'area dell'impianto per ragioni di viabilit\u00e0 stradale e per creare aree di sosta per gli autoveicoli. L'ultimo treno venne ricevuto nell'impianto l'8 dicembre 2016; tre giorni dopo cessava dopo dodici anni di attivit\u00e0 l'esercizio nella fermata, con lo spostamento del capolinea ribattezzato anch'esso Porto Torres Marittima.\nStrutture e impianti.\nLa fermata sorgeva nell'area del porto commerciale di Porto Torres, e costituiva il capolinea della linea Ozieri Chilivani-Porto Torres, diramazione turritana della Dorsale Sarda.\nL'impianto era dotato di un singolo binario (tronco), con annessa banchina, quest'ultima collegata alla limitrofa stazione marittima. Un secondo binario terminava, anch'esso tronco, prima del passaggio a livello di via Ponte Romano, a pochi metri dallo scalo. Non erano presenti fabbricati di RFI nell'area della fermata.\nLo scalo era impresenziato ed al momento della chiusura il movimento nell'impianto era controllato in remoto dal DCO di Cagliari\nMovimento.\nLa fermata era servita dai treni regionali di Trenitalia che la collegavano con Sassari, Ploaghe, Chilivani e con i centri presenti lungo la Dorsale Sarda.\nServizi.\nLa fermata di Porto Torres Marittima era classificata commercialmente in categoria \"bronze\" da RFI, ed era accessibile a persone con disabilit\u00e0 di tipo motorio.\nInterscambi.\nNel periodo di attivit\u00e0 nei pressi dello scalo era presente una fermata degli autobus interurbani dell'ARST e delle autolinee urbane dell'ATP. Il porto turritano era inoltre collegato all'epoca della dismissione con Genova."}
{"id": "1983775", "revid": "320578", "url": "https://it.wikipedia.org/wiki?curid=1983775", "title": "Flowsheet", "text": ""}
{"id": "1983786", "revid": "1154737", "url": "https://it.wikipedia.org/wiki?curid=1983786", "title": "Capanna Saracco-Volante", "text": "La capanna scientifica Saracco-Volante (detta anche brevemente capanna Saracco-Volante) \u00e8 una capanna speleologica nel massiccio carsico del Marguareis, nel comune di Briga Alta (CN).\nStoria.\nLa capanna fu costruita nel 1967 dagli speleologi del Gruppo speleologico piemontese (GSP), supportati dal CAI-UGET di Torino. All'inizio era presente solo quello che ora \u00e8 il corpo principale; il locale invernale \u00e8 stato aggiunto solo in seguito.\nLa sua posizione fu scelta in maniera da ottimizzarne la funzione di punto di appoggio per l'esplorazione del complesso di Piaggiabella, sistema di grotte che si sviluppa per oltre 40\u00a0km; la capanna si trova a breve distanza da tre degli ingressi del sistema, quello propriamente detto \"Piaggiabella\", quello noto come \"Buco delle radio\" e quello chiamato \"Suppongo\".\n\u00c8 dedicata ad Eraldo Saracco e Cesare Volante, speleologi del GSP morti rispettivamente nel 1965 e 1963.\nCaratteristiche.\nSi trova nella conca di Piaggiabella, poco al di sotto del Colle del Pas, alle pendici della cima Pian Ballaur.\nIl locale principale \u00e8 una costruzione in lamiera, con tetto a spioventi; lo spiovente di monte arriva fino a terra costituendo al di sotto un deposito materiali. \u00c8 dotato di 12 posti letto, angolo cottura con fornello a gas, ed impianto di illuminazione a pannelli solari. Il locale non \u00e8 custodito, ed \u00e8 normalmente chiuso; le chiavi sono depositate presso la sede di Torino del GSP.\nIl locale invernale -recentemente restaurato- \u00e8 un prefabbricato dotato a monte di una protezione paravalanghe realizzata con porzioni di guard-rail. \u00c8 sempre aperto; dispone di 12 posti letto, e di un telefono di emergenza.\nAccessi.\nDalla Val Tanaro.\nSi lascia l'automobile a Carnino Superiore, e si segue il sentiero A3 che sale verso la gola della Chiusetta; dopo circa un'ora, si svolta a destra per il sentiero A4 a risalire un canalone (passo delle Mastrelle), alla cui cima si apre la conca di Piaggiabella; si prosegue superando pianori intervalati da rampe, fino ai piedi della salita che porta al colle del Pas, ove sorge la capanna. 2.30 h da Carnino.\nDal Colle dei Signori.\nSi percorre in automobile la vecchia strada militare -se accessibile- che unisce Monesi a Limone Piemonte fino al colle dei Signori. Partendo dal vicino rifugio don Barbera si segue il sentiero A3b che porta verso il colle del Pas; dopo circa un'ora si arriva alla capanna.\nDalla Valle Pesio.\nLasciata l'automobile al pian delle Gorre, si sale al rifugio Garelli; da qui, si segue il sentiero H8 per la Porta Sestrera, poi il G6b fino al colle del Pas, da dove in 15' circa si \u00e8 alla capanna. 3.30-4 h complessive.\nDalla Valle Ellero.\nSi parcheggia alla porta di Pian Marchisio, da dove si raggiunge il rifugio Havis De Giorgio; da qui, si segue il sentiero G5 fino al colle del Pas, da dove in 15' circa si \u00e8 alla capanna. 2-2.30 h complessive.\nAttivit\u00e0.\nLa capanna scientifica Saracco-Volante \u00e8 una capanna speleologica, e come tale dedicata ai praticanti della speleologia. In questo senso, \u00e8 storicamente un punto d'appoggio per l'esplorazione del Complesso di Piaggiabella, nonch\u00e9 delle zone del Biecai, del vallone delle Saline e della base del Marguareis. La presenza del locale invernale e del telefono di emergenza ne fanno comunque un valido punto di appoggio in caso di emergenza per ascensioni e traversate in zona.\nTraversate.\nLa capanna si trova sul percorso della tappa R150 del percorso \"rosso\" della Via Alpina, dal Rifugio Mongioie al Rifugio Garelli."}
{"id": "1983788", "revid": "827882", "url": "https://it.wikipedia.org/wiki?curid=1983788", "title": "Dalla (disambigua)", "text": ""}
{"id": "1983790", "revid": "322321", "url": "https://it.wikipedia.org/wiki?curid=1983790", "title": "Ferdinand von Schl\u00f6r", "text": "Biografia.\nNato a Richelbach il 2 marzo 1839, venne nominato da papa Leone XIII vescovo di W\u00fcrzburg il 5 maggio 1898, ricevendo la consacrazione episcopale il 22 maggio dello stesso anno.\nMor\u00ec a W\u00fcrzburg il 2 giugno 1924, all'et\u00e0 di 85 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1983791", "revid": "320578", "url": "https://it.wikipedia.org/wiki?curid=1983791", "title": "Process flow diagram", "text": ""}
{"id": "1983795", "revid": "287204", "url": "https://it.wikipedia.org/wiki?curid=1983795", "title": "Canzoni (album)", "text": ""}
{"id": "1983798", "revid": "264902", "url": "https://it.wikipedia.org/wiki?curid=1983798", "title": "Kajam\u0101nu", "text": "Kajam\u0101nu (accadico; in sumerico: SAG.U\u0160; lett. il \"Costante\") \u00e8 una divinit\u00e0 astrale mesopotamica, corrispondente a Saturno.\nIn altre tradizioni.\nQuesta divinit\u00e0 compare nel testo masoretico di Amos 5,26, dove il nome \u00e8 vocalizzato di proposito in modo da corrispondere al termine ebraico \"shiqq\u00f9ts\" ('cosa disgustante'). Nella Settanta greca \"Caivan\" \u00e8 reso \"Raiphan\", presumibilmente il nome egiziano di Saturno. Il testo di Amos \u00e8 citato anche in Atti 7,43."}
{"id": "1983799", "revid": "1543377", "url": "https://it.wikipedia.org/wiki?curid=1983799", "title": "Taddeo Baccarini", "text": "Fu catturato e esiliato nell'ottobre del 1480, a seguito di una riforma cittadina eseguita dal Bonoli. Precedentemente era stato Sacerdote della parrocchia di San Martino in Villafranca, frazione di Forl\u00ec, fino al 1472."}
{"id": "1983804", "revid": "28592", "url": "https://it.wikipedia.org/wiki?curid=1983804", "title": "Circuito motoristico", "text": ""}
{"id": "1983805", "revid": "1442080", "url": "https://it.wikipedia.org/wiki?curid=1983805", "title": "Chondrosia reniformis", "text": "La spugna patata (Chondrosia reniformis ) \u00e8 una spugna della classe Demospongiae (ordine Chondrosida).\nDescrizione.\nHa forma globosa e consistenza cartilaginea, con superficie liscia e lucida.\nIl colore varia dal grigio fumo alle diverse tonalit\u00e0 di marrone. Negli ambienti non illuminati pu\u00f2 assumere anche una colorazione biancastra. Le variazioni di colore sono dovute, come in altre specie di Demospongiae, al rapporto simbiotico con cianobatteri fotosintetici, presenti nei tessuti superficiali della spugna in concentrazioni che variano in funzione delle condizioni di illuminazione dell'habitat.\nUna delle caratteristiche della specie \u00e8 l'assenza di endoscheletro e di spicole. \u00c8 in grado tuttavia di includere nei suoi tessuti materiali estranei con cui viene in contatto, come sabbia e altri materiali silicei quali frammenti di quarzo, vetro, ossidiana. \nDistribuzione e habitat.\nSpecie comune nel mar Mediterraneo.\nCresce su fondali rocciosi e sabbiosi, fino a 30 m di profondit\u00e0, con predilezione per le zone ombreggiate come le grotte o le volte.\nRiproduzione.\nSi riproduce sia per via sessuale che asessuale. La riproduzione asessuale per gemmazione di questa specie avviene in maniera singolare: la spugna inizia a \"colare\", formando filamenti lunghi anche pi\u00f9 di un metro, fino a quando non incontra un nuovo substrato su cui duplicarsi."}
{"id": "1983807", "revid": "1793900", "url": "https://it.wikipedia.org/wiki?curid=1983807", "title": "Odometro (veicoli)", "text": "L'odometro \u00e8 lo strumento che indica la distanza totale percorsa (in chilometri o miglia) sui veicoli. Pu\u00f2 essere di tipo analogico o digitale.\nStoria.\nI primi odometri erano apparecchi dotati di ruota che servivano per misurare la distanza di un tratto di strada. Il primo vero indicatore della distanza simile agli odometri moderni, con un cilindro per ogni singola cifra, venne inventato da William Clayton, sebbene gi\u00e0 Benjamin Franklin avesse applicato un odometro tradizionale alle carrozze su cui viaggiava.\nOdometri odierni.\nAl giorno d'oggi, gli odometri si trovano sia sulle automobili e sugli altri mezzi a motore sia sulle biciclette (come funzione dei cosiddetti \"ciclocomputer\"). Sulle auto si trovano spesso all'interno del tachimetro e sui modelli pi\u00f9 recenti sono perlopi\u00f9 di tipo digitale. Spesso la sigla ODO indica il contachilometri (o contamiglia) totale, mentre TRIP indica quello parziale."}
{"id": "1983808", "revid": "1632387", "url": "https://it.wikipedia.org/wiki?curid=1983808", "title": "Wounded", "text": "Wounded \u00e8 il secondo album in studio del gruppo musicale statunitense Enchant, pubblicato nel 1996 dalla Magna Carta Records.\nL'album \u00e8 stato ristampato nel 2002 in edizione speciale assieme al successivo Time Lost dalla Inside Out Music."}
{"id": "1983811", "revid": "767487", "url": "https://it.wikipedia.org/wiki?curid=1983811", "title": "Italia ai Giochi della XIV Olimpiade", "text": "L'Italia partecip\u00f2 alle XIV Olimpiadi, svoltesi a Londra dal 20 luglio al 14 agosto 1948, con una delegazione di 182 atleti."}
{"id": "1983818", "revid": "729019", "url": "https://it.wikipedia.org/wiki?curid=1983818", "title": "Castel Wolfsthurn", "text": "Castel Wolfsthurn (in tedesco Schloss Wolfsthurn) o Castel Mareta \u00e8 un castello in stile barocco situato su una collina sopra Mareta (\"Mareit\"), una localit\u00e0 della frazione altoatesina di Racines. Il castello possiede 365 finestre.\nStoria.\nLe origini del castello sono oscure. Dopo il 1200 al posto del castello si trovava una torre difensiva, che i Conti del Tirolo acquisirono nel 1242 e diedero a \"Rudolfus Lupus\" come feudo. Da Lupus-Wolf deriva anche il nome del castello, infatti \"Wolf\" in tedesco significa \"lupo\". Nel 1574 la propriet\u00e0 pass\u00f2 alla famiglia Grebmer e circa 200 anni dopo alla famiglia Sternbach di Brunico, alla quale il castello appartiene ancor'oggi. Tra il 1727 e il 1741 Franz Andreas von Sternbach ha trasformato il castello nell'unico in stile barocco dell'intero Tirolo.\nMuseo.\nA partire dal 1996 al primo piano del castello \u00e8 situato il Museo Provinciale della Caccia e della Pesca (\"S\u00fcdtiroler Landesmuseum f\u00fcr Jagd und Fischerei\"). La mostra del museo pone l'accento sugli aspetti storico-culturali e sull'arte popolare. Fornisce informazioni storiche e culturali sulla selvaggina, l'attivit\u00e0 venatoria e la pesca. Il castello \u00e8 collegato al paese attraverso il sentiero \u201cBosco e acqua\u201d, una passeggiata di un chilometro.\nLe camere del secondo piano sono dedicate alla storia del castello stesso. Le sfarzose camere sono mantenute nello stato originale. L'ambiente rispecchia l'atmosfera barocca della nobilt\u00e0 del XVIII e XIX secolo. Il castello \u00e8 aperto al pubblico, visite guidate su prenotazione."}
{"id": "1983819", "revid": "174925", "url": "https://it.wikipedia.org/wiki?curid=1983819", "title": "3\u00aa Divisione Panzer SS &quot;Totenkopf&quot;", "text": ""}
{"id": "1983821", "revid": "287204", "url": "https://it.wikipedia.org/wiki?curid=1983821", "title": "Kalasnikov", "text": ""}
{"id": "1983833", "revid": "155136", "url": "https://it.wikipedia.org/wiki?curid=1983833", "title": "Monetazione veneziana", "text": ""}
{"id": "1983834", "revid": "1576347", "url": "https://it.wikipedia.org/wiki?curid=1983834", "title": "Patto di Baghdad", "text": ""}
{"id": "1983854", "revid": "508036", "url": "https://it.wikipedia.org/wiki?curid=1983854", "title": "Piping and Instrumentation Diagram", "text": "Il Piping and Instrumentation Diagram o Process and Instrumentation Diagram (abbreviato P&amp;ID o P&amp;I), in inglese anche engineering flow-sheet o engineering line diagram, in italiano spesso nominato schema di marcia o schema meccanico, \u00e8 un disegno che mostra le interconnessioni tra le apparecchiature di un processo, il sistema delle tubazioni di interconnessione e la strumentazione utilizzata per il controllo del processo stesso.\nRuolo del P&amp;ID.\nQui sotto un esempio di P&amp;ID relativo ad un evaporatore realizzato per la cristallizzazione per via evaporativa di cloruro di sodio.\nI simboli impiegati per descrivere la strumentazione sono a volte conformi agli standard della Instrumentation, Systems, and Automation Society (ISA), Standard S5; data per\u00f2 la necessit\u00e0 di realizzare degli schemi quanto pi\u00f9 possibile aderenti alla realt\u00e0 impiantistica, si tende ad evitare uno schematismo eccessivo (ne \u00e8 esempio lo schema meccanico illustrato a fianco).\nAltri standard utilizzati per la rappresentazione del P&amp;ID sono la BS 1646 (British Standards Institution) e la DIN 28004 (Deutsches Institut f\u00fcr Normung).\nIl P&amp;ID riveste un ruolo fondamentale nelle fasi di manutenzione e modifica del processo descritto, in quanto descrive in maniera puntuale la sequenza fisica (ovvero le interconnessioni) delle apparecchiature e dei sistemi.\nInoltre il P&amp;ID viene utilizzato in fase di progettazione per sviluppare gli schemi di controllo del processo, e permette la successiva fase di investigazione a fini operativi e di sicurezza, nella quale ad esempio si inseriscono gli studi HAZOP (\"Hazards and Operability\").\nContenuto del P&amp;ID.\nIn un P&amp;ID sono rappresentati:\nIndicazioni sulla funzione degli strumenti.\nPer identificare la strumentazione di controllo in un P&amp;ID si utilizza in genere il simbolo di un cerchietto diviso in due parti:\nNella tabella seguente sono indicate le abbreviazioni per indicare la funzione degli strumenti, in conformit\u00e0 agli standard BS 1646 del 1979.\nA queste combinazioni di lettere si pu\u00f2 aggiungere:\nSimboli delle apparecchiature.\nDi seguito vengono riportati alcuni dei simboli delle apparecchiature normalmente riportati su un P&amp;ID. Esistono molte norme che raccolgono diverse simbologie. In questo caso i simboli rappresentati sono presi dalle normative DIN 30600 e ISO 14617."}
{"id": "1983857", "revid": "36557", "url": "https://it.wikipedia.org/wiki?curid=1983857", "title": "Contamiglia", "text": ""}
{"id": "1983858", "revid": "1305772", "url": "https://it.wikipedia.org/wiki?curid=1983858", "title": "Anything", "text": ""}
{"id": "1983862", "revid": "339392", "url": "https://it.wikipedia.org/wiki?curid=1983862", "title": "P&amp;ID", "text": ""}
{"id": "1983866", "revid": "1305772", "url": "https://it.wikipedia.org/wiki?curid=1983866", "title": "Not of This Earth", "text": "Not of This Earth (\"non di questa terra\" in lingua inglese) pu\u00f2 riferirsi a:"}
{"id": "1983867", "revid": "287204", "url": "https://it.wikipedia.org/wiki?curid=1983867", "title": "Amarpur", "text": " \nAmarpur \u00e8 una suddivisione dell'India, classificata come \"nagar panchayat\", di 10.863 abitanti, situata nel distretto del Tripura Meridionale, nello stato federato del Tripura. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 31' 48 N e 91\u00b0 38' 41 E e ha un'altitudine di 23 .\nSociet\u00e0.\nEvoluzione demografica.\nAl censimento del 2001 la popolazione di Amarpur assommava a 10.863 persone, delle quali 5.824 maschi e 5.039 femmine. I bambini di et\u00e0 inferiore o uguale ai sei anni assommavano a 991, dei quali 518 maschi e 473 femmine. Infine, coloro che erano in grado di saper almeno leggere e scrivere erano 8.740, dei quali 4.911 maschi e 3.829 femmine."}
{"id": "1983873", "revid": "121709402", "url": "https://it.wikipedia.org/wiki?curid=1983873", "title": "Via Alpina", "text": "La Via Alpina \u00e8 un progetto internazionale, volto a creare una serie di itinerari escursionistici di lunga percorrenza che percorrono l'intero arco delle Alpi, attraversando otto paesi d'Europa.\nIdeato dall'associazione francese \"Grande Travers\u00e9e des Alpes\", ha avuto il suo varo ufficiale nel 1999 e ad oggi, sono stati tracciati 5 itinerari, distinti per colore e identificati da un apposito segnale riportante il logo di \"Via Alpina\" ed il colore dell'itinerario, per un totale di circa 350 tappe ed oltre 5000\u00a0km di sentieri., sovrapponendosi in alcuni tratti a quello di altri sentieri esistenti, quali la Grande Traversata delle Alpi italiana.\nStoria.\nLa nascita della \"Via Alpina\" affonda le sue radici nella firma, nel 1991, della Convenzione delle Alpi, un trattato con cui l'Unione europea e gli otto Paesi alpini (Austria, Francia, Germania, Italia, Liechtenstein, Principato di Monaco, Slovenia, Svizzera) ufficializzavano l'intenzione comune di garantire uno sviluppo sostenibile dell'ambiente alpino in un'ottica transnazionale ed interregionale.\nIn quest'ambito, nel 1999 l'associazione francese \"Grande Travers\u00e9e des Alpes\" propone la creazione di un tracciato escursionistico che attraversi tutti i paesi; il progetto riscuote l'approvazione di tutti i firmatari della Convenzione. Nel 2000 si formano gli organi di gestione del progetto, in particolare il \"Comitato Internazionale di Pilotaggio\" (CIP), e viene scelto il nome del progetto, appunto \"Via Alpina\".\nLa prima fase di attivit\u00e0 si svolge tra il 2001 ed il 2004, imperniata sul principio della valutazione delle risorse esistenti. Il tracciato viene definito su sentieri gi\u00e0 presenti, sui quali vengono apposti i segnali della \"Via Alpina\"; vengono anche avviate le convenzioni con i \"posti tappa\", strutture ricettive analoghe ai \"g\u00eete d'\u00e9tape\" della \"Grande Travers\u00e9e des Alpes\" (che gi\u00e0 avevano ispirato i posti tappa GTA in Piemonte), presso i quali vengono apposti appositi cartelli informativi. Nel contempo, si predispone anche la parte di documentazione: opuscoli, cartografia a diverse scale, sito internet. Completata questa fase, ne ha inizio una seconda, dal 2005, pi\u00f9 centrata sulla valorizzazione dell'iniziativa a livello locale: scopo di questa fase \u00e8 quello di aiutare gli enti locali ad utilizzare la \"Via Alpina\" per migliorare l'offerta turistica.\nOrganizzazione.\nIl progetto \"Via Alpina\" \u00e8 retto da un \"Comitato Internazionale di Pilotaggio\" (CIP), costituito da rappresentanti delle amministrazioni nazionali e regionali, delle associazioni di escursionismo e degli enti di promozione turistica degli otto Paesi partecipanti all'iniziativa. Il CIP si appoggia, per lo sviluppo del progetto in ogni Paese, ad otto \"segretariati nazionali\".\nL'Italia \u00e8 rappresentata nel CIP dai seguenti componenti:\nIl ruolo di \"segretariato Nazionale\" in Italia \u00e8 svolto dalla Regione Piemonte. In Svizzera si tratta della federazione Sentieri Svizzeri.\nI lavori sono coordinati da un \"segretariato internazionale\", gestito fino all'inizio 2014 dall'associazione \"Grande Travers\u00e9e des Alpes\" stessa e poi trasferito alla \"Commissione internazionale per la protezione delle Alpi\" CIPRA.\nItinerari.\nLa \"Via Alpina\" comprende 5 itinerari:\nTutti gli itinerari sono studiati per avere difficolt\u00e0 di tipo strettamente escursionistico, in maniera da essere accessibili al maggior numero di persone. Il punto pi\u00f9 alto dell'intera \"Via Alpina\" \u00e8 il Giogo Basso, tra Alto Adige e Austria, a 3017\u00a0m di quota.\nItinerario rosso.\nAttraversa tutte le Alpi da est a ovest, con partenza da Muggia (TS) ed arrivo al Principato di Monaco.\nIl percorso tocca tutti gli otto Paesi costituenti, attraversando la frontiera 44 volte, tenendosi principalmente sul versante \"continentale\" dello spartiacque.\nPartito da Muggia, il percorso risale parallelo al confine sul versante sloveno, per poi entrare in Austria e raggiungere l'Alto Adige, che attraversa nel suo settore NE; rientrato in Austria, il percorso si sviluppa verso Ovest entrando in Germania e raggiungendo il Liechtenstein; da qui, volge a SE fino ad arrivare di nuovo in Italia nella zona del Parco nazionale dello Stelvio. Il tracciato prosegue in direzione SO verso Tirano, poi piega di nuovo ad Ovest, proseguendo in prossimit\u00e0 del confine tra Svizzera ed Italia, che valica pi\u00f9 volte. Girando intorno al Monte Bianco dal lato occidentale, il percorso si ridirige verso SO, attraversando la Valle d'Aosta ed entrando nel Parco nazionale della Vanoise (Francia); all'altezza di Brian\u00e7on piega a SE, rientrando in Italia. Da qui segue il confine tra Italia e Francia, passando in prossimit\u00e0 dell'Argentera e del Marguareis, per poi percorrere la Valle Roja fino ad arrivare a Monaco.\nDi seguito viene riportato l'elenco delle 161 tappe:\nItinerario blu.\nQuasi interamente compreso in Italia, questo itinerario riprende ed espande il percorso della Grande Traversata delle Alpi (GTA), partendo da \"Riale\", in Val Formazza, ed arrivando a Sospel in Valle Roja, dove si ricongiunge all'itinerario rosso. Nei dintorni di Domodossola si aggancia al percorso della GTA, che segue abbastanza fedelmente, passando ai piedi del Gran Paradiso e del Monviso, fino all'alta Valle Maira; qui si porta sul versante francese, ed attraversando il Parco nazionale del Mercantour scende a Sospel, termine del percorso.\nDi seguito vengono riportate le 61 tappe del percorso:\nItinerario verde.\n\u00c8 il pi\u00f9 breve degli itinerari, sviluppandosi su sole 13 tappe da Vaduz in Liechtenstein ad Adelboden in Svizzera. Attraversa la valle del Reno, ed in Svizzera segue la \"Via dei Passi Alpini\", transitando ai piedi dell'Eiger, del M\u00f6nch e della Jungfrau. Pu\u00f2 costituire una scorciatoia per l'itinerario rosso.\nDi seguito vengono riportate le 13 tappe del percorso:\nItinerario giallo.\nParte da Muggia (TS) ed arriva ad Oberstdorf (Baviera), attraversando le Dolomiti. Presenta un forte interesse storico, attraversando molte delle zone teatro di battaglia durante la prima guerra mondiale. Da Trieste, il tracciato risale verso Tolmezzo passando prossimo alla frontiera italo-slovena; da qui, volge a Ovest, attraversa il Cadore e le Dolomiti Bellunesi, si porta sul tracciato del \"Viel del Pan\" sulla Marmolada, e giunge a Bolzano, dove si dirige a nord. Si passa in Austria per il \"Niederjoch\", il punto pi\u00f9 alto di tutta la \"Via Alpina\" (3017\u00a0m). Il tracciato segue la valle dell'Inn, quindi entra nell'Algovia per terminare a Obersdorf, nelle Alpi Bavaresi, dove incontra gli itinerari rosso e viola.\nDi seguito vengono riportate le 40 tappe del percorso:\nItinerario viola.\nParte dal massiccio del monte Tricorno, in prossimit\u00e0 di Kranjska Gora (Slovenia), ed arriva ad Oberstdorf (Baviera). Si sviluppa principalmente nelle Alpi calcaree orientali, tra Slovenia ed Austria; passa vicino a Salisburgo, poi entra in Germania, percorrendo l'antico tracciato del \"Maximiliansweg\". \u00c8 interessante dal punto di vista turistico perch\u00e9 passa in prossimit\u00e0 di molti siti d'interesse, quali il \"Parco nazionale di Berchtesgaden\".\nDi seguito vengono riportate le 66 tappe del percorso:"}
{"id": "1983879", "revid": "339392", "url": "https://it.wikipedia.org/wiki?curid=1983879", "title": "5\u00aa Divisione Panzer SS &quot;Wiking&quot;", "text": ""}
{"id": "1983882", "revid": "767487", "url": "https://it.wikipedia.org/wiki?curid=1983882", "title": "La grande storia del tempo", "text": "La grande storia del tempo \u00e8 un saggio di divulgazione scientifica di Stephen Hawking, astrofisico britannico, pubblicato nel 2005.\nIl libro \u00e8 una riedizione del suo precedente \"best seller\" \"Dal big bang ai buchi neri. Breve storia del tempo\", nella quale l'autore, avvalendosi delle conoscenze del fisico statunitense Leonard Mlodinow, riscrive il suo precedente libro aggiungendo le ultime scoperte della fisica e tralasciando alcuni argomenti strettamente tecnici, per dedicarsi maggiormente agli argomenti principali trattati nel testo.\nContenuti.\nNel suo libro, Hawking attraversa gran parte della cosmologia moderna. Tuttavia non scende mai nell'ambito tecnico, ma si limita sempre ad una spiegazione del concetto, pur mettendo in guardia l'utente in alcuni punti del libro che gli argomenti trattati non sono affatto semplici e che quella del libro \u00e8 solo una spiegazione molto superficiale di essi.\nNe \"La grande storia del tempo\" Hawking, dopo aver introdotto brevemente la fisica e l'astronomia classica, spiega argomenti della fisica e dell'astronomia moderna come la meccanica quantistica o la teoria della relativit\u00e0. Su questi due argomenti principali si snodano gli altri vari argomenti; tra essi sono trattati maggiormente il big bang e la creazione dell'universo, i buchi neri, i tunnel spazio-temporali (sembra un romanzo di fantascienza ma non lo \u00e8), i possibili viaggi nel tempo (sfruttando delle conseguenze della teoria della relativit\u00e0) e le tre possibili teorie sulla fine dell'universo.\nAlla fine di tutto ci\u00f2, Hawking conclude con le biografie di tre grandi fisici del passato: Galileo Galilei, Isaac Newton e Albert Einstein."}
{"id": "1983886", "revid": "287204", "url": "https://it.wikipedia.org/wiki?curid=1983886", "title": "Gakulnagar", "text": " \nGakulnagar \u00e8 una suddivisione dell'India, classificata come \"census town\", di 9.037 abitanti, situata nel distretto del Tripura Occidentale, nello stato federato del Tripura. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Gakulnagar assommava a 9.037 persone, delle quali 4.918 maschi e 4.119 femmine. I bambini di et\u00e0 inferiore o uguale ai sei anni assommavano a 1.314, dei quali 668 maschi e 646 femmine. Infine, coloro che erano in grado di saper almeno leggere e scrivere erano 5.946, dei quali 3.603 maschi e 2.343 femmine."}
{"id": "1983888", "revid": "1833487", "url": "https://it.wikipedia.org/wiki?curid=1983888", "title": "Parabordo", "text": "Il parabordo \u00e8 un corpo elastico che viene posto a riparo della fiancata dell'imbarcazione per proteggerla da urti o sfregamenti contro la banchina di ormeggio o contro altre imbarcazioni affiancate.\nPu\u00f2 essere di varie forme (cilindrico, sferico, piatto, ecc.), di vario materiale (corda, sughero, gomma, plastica, ecc.), di varia consistenza (pieno, ripieno di schiuma, vuoto, gonfiabile, ecc.), ma \u00e8 importante che sia di materiale elastico e che sia sistemato in modo da coprire tutta l'estensione del possibile movimento reciproco tra le superfici che possono venire a contatto.\nPer le piccole imbarcazioni il parabordo \u00e8 un elemento mobile, che si utilizza legandolo in coperta ed appendendolo alla murata, interponendolo cos\u00ec tra l'imbarcazione e la banchina. &lt;br&gt;\nPer i moli dove attraccano grosse navi, il parabordo \u00e8 invece una attrezzatura fissa, costituita da grossi respingenti (generalmente di gomma rigida) fissati direttamente alla parete verticale del molo."}
{"id": "1983891", "revid": "339392", "url": "https://it.wikipedia.org/wiki?curid=1983891", "title": "6. SS-Gebirgs-Division Nord", "text": ""}
{"id": "1983897", "revid": "1305772", "url": "https://it.wikipedia.org/wiki?curid=1983897", "title": "Phantasmagoria", "text": ""}
{"id": "1983899", "revid": "287204", "url": "https://it.wikipedia.org/wiki?curid=1983899", "title": "Prima Divisione (pallacanestro)", "text": "La Prima Divisione dal 2015/16 \u00e8 il settimo livello della pallacanestro maschile italiana. Si tratta del quinto livello regionale, gestito quindi dai comitati regionali della Federazione Italiana Pallacanestro. Le squadre promosse vengono ammesse in Promozione, quelle retrocesse in Seconda Divisione.\nOriginariamente, la Prima Divisione era il secondo livello al di sotto della Divisione Nazionale. Era stata istituita nel 1930, nell'ambito di una pi\u00f9 grande riorganizzazione della Federazione Italiana Palla al Cesto. Veniva gestita direttamente dalla federazione ed era su base interregionale. Nei primi anni cinquanta, la Prima Divisione era il quarto livello, sotto la Serie C. Pochi anni dopo, divent\u00f2 il quinto, rimpiazzato dalla Promozione.\nNel 2007-2008, sono stati organizzati dei gironi di Prima Divisione dai comitati di Sardegna, Puglia, Campania, Lazio, Piemonte, Trentino-Alto Adige, Lombardia, Emilia-Romagna, Veneto e Marche. Solo gli ultimi quattro hanno avuto modo anche di organizzare la Seconda Divisione.\nDal 2009-2010 anche il comitato regionale Toscana e Friuli Venezia Giulia organizzano dei gironi.\nNella stagione 2014-2015 questo campionato viene organizzato da 12 regioni sulle 20 presenti in territorio italiano.\nI comitati che hanno organizzato la Prima Divisione sono stati quelli di queste regioni: Campania, Emilia-Romagna, Friuli-Venezia Giulia, Lazio, Lombardia, Marche, Piemonte, Puglia, Sardegna, Sicilia, Toscana e Veneto."}
{"id": "1983900", "revid": "121837", "url": "https://it.wikipedia.org/wiki?curid=1983900", "title": "Paradosso del giovane Sole debole", "text": ""}
{"id": "1983907", "revid": "124374384", "url": "https://it.wikipedia.org/wiki?curid=1983907", "title": "Seconda Divisione (pallacanestro)", "text": "La Seconda Divisione dal 2015/16 \u00e8 l'ottavo livello della pallacanestro maschile italiana. Si tratta del sesto ed ultimo livello regionale, gestito quindi dai comitati regionali della Federazione Italiana Pallacanestro. Le squadre promosse vengono ammesse in Prima Divisione e non sono previste retrocessioni.\nOriginariamente, la Seconda Divisione era il terzo livello al di sotto della Divisione Nazionale e della Prima Divisione. Era stata istituita nel 1930, nell'ambito di una pi\u00f9 grande riorganizzazione della Federazione Italiana Palla al Cesto. Veniva gestita dai comitati regionali.\nNel 2007-2008, sono stati organizzati dei gironi di Seconda Divisione dai comitati di Lombardia, Emilia-Romagna, Veneto e Marche.\nDalla stagione 2012-2013, la Seconda Divisione \u00e8 stata tolta in Lombardia, Emilia-Romagna e Marche per carenza di squadre nella categoria, successivamente dalla stagione 2018-2019 anche in Veneto non \u00e8 pi\u00f9 presente questo campionato.\nNella stagione 2018-2019 \u00e8 presente solamente in Lombardia, precisamente nella provincia di Bergamo vengono istituiti 4 gironi da 8 squadre ciascuno."}
{"id": "1983908", "revid": "284427", "url": "https://it.wikipedia.org/wiki?curid=1983908", "title": "Santa Chiara da Assisi", "text": ""}
{"id": "1983910", "revid": "767487", "url": "https://it.wikipedia.org/wiki?curid=1983910", "title": "Crispino e la comare (film 1938)", "text": "Crispino e la comare \u00e8 un film di Vincenzo Sorelli del 1938 tratto dall'opera buffa omonima dei fratelli Luigi e Federico Ricci (libretto di Francesco Maria Piave). Il film \u00e8 stato girato negli studi Caesar di Roma, i costumi e le scene sono firmate da Italo Cremona.\nTrama.\nIl ciabattino Crispino vive in estrema povert\u00e0. Disperato, decide di uccidersi. Gli appare una donna misteriosa, la comare, che lo esorta a continuare a vivere e a intraprendere la professione di medico: quando lui si recher\u00e0 al capezzale di un malato, dovr\u00e0 guardare vicino al letto. Se l\u00ec accanto ci sar\u00e0 la comare, vorr\u00e0 dire che il malato \u00e8 destinato a morire. In caso contrario, guarir\u00e0. Crispino, in questo modo, diventa un medico dalla virt\u00f9 taumaturgiche che si fa beffe dell'odiato medico del paese e si mette perfino a combinare il matrimonio di una marchesina con il suo amico pittore.\nLa critica.\nArnaldo Frateili nelle pagine di Film del 14 gennaio 1939 \u00abQuesto Crispino e la comare, ricorda stranamente le rappresentazioni, che in tempo di carnevale, si danno nei teatrini dei collegi. Non \u00e8 per il soggetto della vecchia opera buffa, che \u00e8 lieto e onesto, ma che si sarebbe prestato benissimo per un film saporito e caratteristico se fosse stato trattato con un po' di buon gusto..\u00bb"}
{"id": "1983914", "revid": "767487", "url": "https://it.wikipedia.org/wiki?curid=1983914", "title": "Quel che resta di mio marito", "text": "Quel che resta di mio marito (\"Bonneville\") \u00e8 un film del 2006 diretto da Christopher N. Rowley con Jessica Lange, Kathy Bates e Joan Allen.\nIl film \u00e8 stato presentato al Toronto International Film Festival l'11 settembre 2006. \u00c8 uscito negli Stati Uniti e in Canada nel febbraio 2008. Successivamente \u00e8 stato lanciato in Australia nel giugno 2008.\nIn Italia \u00e8 distribuito dalla Teodora Film, nelle sale il 17 ottobre 2008\nTrama.\nArvilla Holden dopo la morte del marito deve prendere un'importante decisione: per far questo chiama le sue due amiche, Margene Cunningham e Carol Brimm. Con loro affronta un viaggio verso la California nella sua Bonneville decappottabile rossa.\nLe tre hanno sempre vissuto nel piccolo paese di Pocatello, e questo viaggio per Santa Barbara rappresenta per loro un'esperienza ai limiti dello sconvolgente. Attraverso paesaggi mozzafiato, lungo il Bryce Canyon, il Salt Lake, passando per Las Vegas, le tre riscoprono la profonda amicizia che le lega, fino a rivivere, tutte insieme, una \"seconda giovinezza\".\nProduzione.\nIl film \u00e8 stato girato nello Utah, e in particolare nel Parco nazionale del Bryce Canyon, a Lake Powell, Bonneville Salt Flats e Salt Lake City."}
{"id": "1983916", "revid": "84184", "url": "https://it.wikipedia.org/wiki?curid=1983916", "title": "Ispettore", "text": "Il titolo di ispettore \u00e8 attribuito a funzionari con compiti variabili, per lo pi\u00f9 volti ad assicurare il rispetto di doveri derivanti da norme. L'ufficio al quale sono addetti \u00e8 detto \"ispettorato\".\nPubblica amministrazione.\nIn genere nella pubblica amministrazione gli ispettori hanno il compito di vigilare sull'attivit\u00e0 di uffici o enti pubblici oppure su determinate attivit\u00e0 svolte da privati, come gli ispettori che vigilano sul rispetto dei doveri dei datori di lavoro (si pensi agli ispettori del lavoro italiani), degli obblighi fiscali o delle prescrizioni in materia di igiene e sanit\u00e0 pubblica. Anche alcune organizzazioni private, come le banche, hanno ispettori che vigilano sull'operato dei propri uffici.\nL'ispettore ha generalmente il potere di rilevare le violazioni e segnalarle, con un \"rapporto\" scritto, agli organi competenti per l'applicazione delle sanzioni o per le opportune misure correttive; a volte pu\u00f2 irrogare direttamente sanzioni o raccomandare le azioni correttive da intraprendere.\nForze di polizia.\nIl titolo di ispettore \u00e8 utilizzato in molti ordinamenti per designare funzionari di polizia. Per lo pi\u00f9 viene attribuito a funzionari che ricoprono gradi assimilabili a quelli degli ufficiali inferiori delle forze armate, come in Gran Bretagna, altri paesi anglosassoni e, in passato, Francia, oppure a quelli dei sottufficiali, come in Italia, dove esiste la categoria degli ispettori nella Polizia di Stato, nella Polizia Penitenziaria, nei Vigili del Fuoco, nel Corpo Forestale dello Stato, nonch\u00e9 nei due corpi militari di polizia, Guardia di Finanza e Carabinieri. \nNell'Arma dei carabinieri fanno parte del ruolo ispettori, equiparato al ruolo marescialli delle altre forze armate italiane i gradi di maresciallo, maresciallo ordinario, maresciallo capo, maresciallo maggiore luogotenente e luogotenente carica speciale. Il grado di maresciallo maggiore ha sostituito nel 2017 il grado di maresciallo aiutante sostituto ufficiale di pubblica sicurezza.\nNella Guardia di Finanza, fanno parte del ruolo ispettori, equiparato al ruolo marescialli delle forze armate italiane i gradi di maresciallo, maresciallo ordinario, maresciallo capo, maresciallo aiutante, luogotenente e luogotenente cariche speciali. Il grado di maresciallo aiutante dopo la riforma dei gradi del 2017 \u00e8 rimasto invariato ed \u00e8 equiparabile al sostituto ufficiale di pubblica sicurezza della Polizia di Stato.\nNegli Stati Uniti il rango degli ispettori varia secondo i corpi di polizia: in quello di New York, per esempio, \u00e8 paragonabile a un ufficiale superiore, mentre in altri pu\u00f2 corrispondere a un sottufficiale.\nIspettore di produzione.\nL'ispettore di produzione \u00e8 una figura tipica delle produzioni cinematografiche e televisive; noto nei titoli di testa delle pellicole anglofone anche come \"unit manager\", \"production supervisor\", \"floor manager\" o \"assistant production manager\", \u00e8 il collaboratore del direttore di produzione. Ha incarichi sugli aspetti organizzativi e logistici della lavorazione del film come sopralluoghi e permessi per le riprese, trasporti, convocazione della troupe e degli attori, stesura degli orari giornalieri, fornitura dei pasti e altro ancora.\nForze Armate.\nIn alcune forze armate il grado di ispettore \u00e8 il pi\u00f9 alto della gerarchia militare. In Germania i comandanti superiori delle singole branche delle forze armate tedesche hanno la qualifica di ispettore e sono subordinati all'Ispettore generale della Bundeswehr (tedesco: Generalinspekteur der Bundeswehr) che \u00e8 la massima autorit\u00e0 militare della Repubblica Federale Tedesca delle forze armate tedesche. Dipendono e sono subordinati all'Ispettore generale della Bundeswehr: l'Ispettore generale dell'Esercito (tedesco: Inspekteur des Heeres), della Marina (tedesco: Inspekteur des Marine), dell'aviazione (Inspekteur des Luftwaffe) e i comandanti dei servizi di supporto combinati e del servizio medico congiunto Generalinspekteur der Bundeswehr Inspekteur a capo delle forze armate\nNella Regia Marina Italiana ispettore ed ispettore generale sono stati gradi dei corpi tecnici e logistici, sostituiti a partire dal 1904 rispettivamente dai gradi di maggiore generale e Tenente generale. I gradi di ispettore e ispettore generale erano equivalenti, tra gli ufficiali di vascello, rispettivamente a contrammiraglio e viceammiraglio."}
{"id": "1983917", "revid": "125078177", "url": "https://it.wikipedia.org/wiki?curid=1983917", "title": "Lucio Cornelio Silla", "text": "Biografia.\nOrigini familiari.\nLucio Cornelio Silla nacque nel 138 a.C. a Roma da un ramo della \"gens\" patrizia dei \"Cornelii\" caduto in disgrazia. La motivazione \u00e8 rintracciabile all'inizio del III secolo a.C.: un quadrisavolo di Silla, Publio Cornelio Rufino, nonostante fosse stato console nel 290 a.C. e nel 277 a.C., dittatore in data imprecisata e avesse celebrato il trionfo sui Sanniti, fu espulso dal Senato nel 275 a.C. perch\u00e9 possedeva pi\u00f9 di dieci libbre di argenteria in casa. Il figlio di Rufino, Publio Cornelio, fu nominato \"flamen Dialis\", posizione di massima importanza in ambito religioso, ma i cui obblighi escludevano di fatto dalla vita politica. Questi fu il primo a portare il \"cognomen Sulla\".\nNelle sue \"Memorie\", Silla stesso scrive che il primo \"Sulla\" fu il flamine, facendo derivare la parola dal nome della Sibilla: infatti Publio Cornelio, figlio del sacerdote e bisavolo di Silla, aveva consultato i Libri sibillini per decidere se celebrare i primi \"ludi Apollinares\"; questo tentativo di nobilitare il \"cognomen\" non rispetterebbe per\u00f2 un'antica usanza romana. Tradizionalmente, infatti, il \"cognomen\" descriveva un tratto della famiglia che lo portava: in questo caso, mentre \"Rufinus\" richiamava la capigliatura rossa della famiglia, \"Sulla\" derivava da \"suilla\", \u00abcarne di porco\u00bb, e alludeva alla pelle chiara e cosparsa di lentiggini.\nNonostante il cambiamento del \"cognomen\", la reputazione della famiglia non miglior\u00f2 e i successori del flamine non ricoprirono cariche superiori a quella pretoria. Il bisavolo di Silla, Publio Cornelio, fu unitamente \"praetor urbanus\" e \"peregrinus\" nel 212 a.C. e, come gi\u00e0 detto, indisse i primi Giochi di Apollo. Avvicinandosi all'et\u00e0 di Silla le informazioni scarseggiano: del primogenito e nonno di Silla, omonimo di suo padre, si sa che fu pretore in Sicilia nel 186 a.C., mentre il secondogenito, Servio, ricopr\u00ec la carica in Sardegna nel 175 a.C.\nDel padre, Lucio Cornelio Silla, si sa ancora meno: \u00e8 probabile che non fosse il primogenito di Publio e che fu amico di Mitridate il Grande, per cui potrebbe essere stato promagistrato in Asia o membro di una delle numerose delegazioni che venivano frequentemente inviate in Oriente. Ebbe due mogli: la seconda, matrigna di Silla, era decisamente doviziosa.\nGiovent\u00f9.\nPoco si sa della fanciullezza di Silla. Ci rimane solo una leggenda, secondo cui, poco dopo la sua nascita, una donna lo vide in grembo alla nutrice e le disse \u00ab\"Puer tibi et reipublicae tuae felix\"\u00bb (Il fanciullo [sar\u00e0] fonte di gioia per te e per lo Stato). Certo \u00e8 che il crollo del prestigio condizion\u00f2 la situazione economica della famiglia, descritta cos\u00ec da Plutarco:\nIl biografo greco probabilmente esagera, perch\u00e9 Silla non crebbe nella povert\u00e0 pi\u00f9 assoluta: era ricco agli occhi del plebeo, ma povero agli occhi del nobile, una posizione assimilabile a quella di cavaliere. Nonostante l'ambiente modesto in cui visse, a Silla fu impartita un'ottima educazione, degna delle sue origini patrizie: gli furono insegnati la letteratura latina e greca, il diritto, la retorica, la filosofia e l'arte e fu impregnato dei valori tradizionali del \"mos maiorum\". Con questi strumenti, Silla poteva certamente rivaleggiare con i pi\u00f9 eruditi della sua epoca, ma per ottenere una carica gli serviva il denaro.\nLa speranza di ricoprire una magistratura sembr\u00f2 svanire quando, verso l'et\u00e0 in cui indoss\u00f2 la \"toga virilis\" (circa 17 anni), il padre Lucio mor\u00ec senza lasciargli nulla in eredit\u00e0. Il giovane Silla, che godeva di un reddito annuo di 9000 sesterzi, nove volte maggiore rispetto a quello di un operaio, ma decisamente umile per un aristocratico, prese a frequentare i sobborghi dell'Urbe, che poco si addicevano a un patrizio, e personaggi ambigui come mimi e istrioni, per cui scrisse anche alcune atellane. Secondo Plutarco, in occasione delle bevute con i suoi amici plebei Silla, la cui immagine \u00e8 passata alla storia come severo dittatore, mostrava il suo lato migliore:\nOrmai pronto al matrimonio, Silla spos\u00f2 una certa Ilia, che potrebbe corrispondere a una Giulia, sorella di Lucio Giulio Cesare e Cesare Strabone Vopisco, o una Giulia minore, sorella di Gaio Giulio Cesare, Sesto Giulio Cesare e Giulia maggiore, moglie di Gaio Mario, o pi\u00f9 probabilmente si tratta di un errore di Plutarco, per cui la figura di Ilia coinciderebbe con Elia, la seconda moglie di Silla, di famiglia plebea e di cui non si sa altro che il nome e che da lei Silla ebbe la sua prima figlia, Cornelia.\nAd ogni modo, il legame matrimoniale non gli imped\u00ec di intrattenere relazioni extraconiugali: coltiv\u00f2 una relazione omosessuale con l'attore Metrobio, un amore giovanile che porter\u00e0 con s\u00e9 fino alla morte, cos\u00ec come continuer\u00e0 a frequentare i circoli di buffoni. Am\u00f2 anche la facoltosa Nicopoli, liberta pi\u00f9 vecchia di lui e sua amante, che, quando spir\u00f2, lasci\u00f2 al giovane Silla una grande eredit\u00e0. Nello stesso period\u00f2 mor\u00ec anche la matrigna, da cui Silla eredit\u00f2 un'altra ingente somma di denaro. Fu probabilmente cos\u00ec che Lucio Cornelio Silla, nato da una famiglia decaduta, pot\u00e9 intraprendere la sua carriera politica: l'inizio della sua \"Felicitas\".\nEsordi della carriera e opposizione a Mario.\nNel 107 a.C. Silla fu nominato questore di Gaio Mario, del quale era cognato avendo sposato la sorella minore della moglie di Mario, Giulia, nel periodo in cui questi stava assumendo il comando della spedizione militare contro Giugurta, re della Numidia. Questa guerra si protraeva ormai dal 112 a.C., con risultati addirittura umilianti per l'esercito romano, tenuto in scacco dalle forze di questo piccolo regno africano.\nAlla fine Mario, nel 106 a.C., riusc\u00ec a prevalere, soprattutto grazie all'abile e coraggiosa iniziativa di Silla, che riusc\u00ec a catturare Giugurta convincendo il suocero Bocco e gli altri familiari a tradirlo e consegnarlo ai Romani. La fama che gliene deriv\u00f2 gli serv\u00ec da trampolino di lancio per la carriera politica, ma provoc\u00f2 il risentimento e la gelosia di Mario nei suoi confronti. Difatti Silla continu\u00f2 a servire nello Stato Maggiore di Mario fino all'elezione al consolato di Quinto Lutazio Catulo, di antica famiglia aristocratica come lui, e infine passando nello Stato Maggiore di quest'ultimo nella difficile campagna condotta in Gallia contro le trib\u00f9 germaniche dei Cimbri e dei Teutoni (104 \u2013 103 a.C.). Silla si distinse anche in questa occasione, aiutando il console Quinto Lutazio Catulo e Mario a sconfiggere i Cimbri nella Battaglia dei Campi Raudii, presso Vercelli, nel 101 a.C..\nAl suo ritorno a Roma, Silla riusc\u00ec a farsi eleggere pretore urbano, e i suoi avversari non mancarono di accusarlo di aver corrotto all'uopo molti degli elettori. In seguito fu assegnato al governo della Cilicia, regione situata nell'odierna Turchia. Nel 96 a.C. si assistette a un avvenimento storico per quell'epoca. La Repubblica romana e il grande Impero dei Parti vennero a contatto in modo del tutto pacifico. Una delegazione inviata dal sovrano parto, Mitridate II, si incontr\u00f2 sulle rive dell'Eufrate con il pretore Lucio Cornelio Silla, governatore della nuova provincia di Cilicia.\nQuesto primo incontro fiss\u00f2 sull'Eufrate il confine tra i due imperi. Una curiosit\u00e0 di quell'incontro fu che Silla cerc\u00f2, anche in quella circostanza, di affermare la preminenza di Roma sulla Partia, sedendosi fra il rappresentante del Gran Re e il re di Cappadocia, come se desse udienza a dei vassalli. Una volta venuto a conoscenza dell'accaduto, il re dei Parti fece giustiziare colui che lo aveva cos\u00ec maldestramente sostituito all'incontro con il comandante militare romano. Ecco come racconta l'episodio Plutarco:\nAl termine del 96 a.C. Silla lasci\u00f2 il Medio Oriente e rientr\u00f2 a Roma, dove si un\u00ec al partito degli oppositori di Gaio Mario. In quegli anni la Guerra Sociale (91-88 a.C.) era al suo culmine. L'aristocrazia romana si sentiva minacciata dalle ambizioni di Mario che, vicino alle posizioni del partito popolare, aveva gi\u00e0 retto il consolato per 5 anni di seguito, dal 104 a.C. al 100 a.C. Nella repressione di quest'ultimo moto di ribellione delle popolazioni italiche alleate di Roma, Silla si mise particolarmente in luce come brillante e geniale stratega, eclissando sia Mario sia l'altro console Gneo Pompeo Strabone (padre di Gneo Pompeo Magno). Una delle sue imprese pi\u00f9 famose fu la cattura di \"Aeclanum\", citt\u00e0 degli Irpini, ottenuta incendiando il muro di legno che difendeva la citt\u00e0 assediata. Come conseguenza, nell'88 a.C., ottenne per la prima volta il consolato, insieme a Quinto Pompeo Rufo.\nOccupazione militare di Roma.\nSilla, assunta la carica di console, ricevette poco dopo dal Senato l'incarico di governare la provincia d'Asia. Durante il governatorato organizz\u00f2 una nuova spedizione in Oriente e combatt\u00e9 la prima guerra mitridatica. Si lasci\u00f2 tuttavia alle spalle, a Roma, una situazione assai turbolenta. Mario era ormai vecchio, ma nonostante ci\u00f2 aveva ancora l'ambizione di essere lui, e non Silla, a guidare l'esercito romano contro il re del Ponto Mitridate VI. Per ottenere l'incarico, Mario convinse il tribuno della plebe Publio Sulpicio Rufo a fare approvare una legge che sottraesse a Silla la guida, gi\u00e0 legittimamente conferitagli, della guerra contro Mitridate e gliela attribuisse.\nAppresa la notizia Silla, accampato in quel momento nell'Italia meridionale in attesa di imbarcarsi per la Grecia, scelse le 6 legioni a lui pi\u00f9 fedeli e, alla loro testa, marci\u00f2 su Roma. Nessun comandante, in precedenza, aveva mai osato violare con l'esercito il perimetro della citt\u00e0 (il cosiddetto pomerio). La cosa era talmente contraria alle tradizioni che Silla esent\u00f2 gli ufficiali dal parteciparvi. Spaventati da tanta risolutezza, Mario e i suoi seguaci fuggirono dalla citt\u00e0. Dopo avere preso una serie di provvedimenti per ristabilire la centralit\u00e0 del Senato come guida della politica romana, Silla lasci\u00f2 di nuovo Roma, e riprese la strada della guerra contro Mitridate.\nGuerra contro Mitridate in Oriente.\nApprofittando dell'assenza di Silla, sul finire dell'87 a.C. Mario riusc\u00ec a riprendere il controllo della situazione. Con il sostegno del console Lucio Cornelio Cinna (suocero di Gaio Giulio Cesare), ottenne che tutte le riforme e le leggi emanate da Silla fossero dichiarate prive di validit\u00e0 e che lo stesso Silla fosse ufficialmente dichiarato \u00abnemico pubblico\u00bb e costretto perci\u00f2 all'esilio. Insieme, Mario e Cinna eliminarono fisicamente un gran numero di sostenitori di Silla, e furono eletti consoli per l'anno 86 a.C. Mario mor\u00ec pochi giorni dopo l'elezione e Lucio Valerio Flacco fu nominato \"consul suffectus\" al suo posto, mentre Cinna rimase a dominare incontrastato la politica romana, essendo rieletto console negli anni successivi.\nNel frattempo Silla si era recato in Grecia, dove port\u00f2 alla caduta Atene nel marzo dell'86 a.C.. Il comandante romano vendic\u00f2 quindi l'eccidio asiatico di Mitridate, compiuto su Italici e cittadini romani, compiendo un'autentica strage nella capitale attica. Silla proib\u00ec, invece, l'incendio della citt\u00e0, ma permise ai suoi legionari di saccheggiarla. Il giorno seguente il comandante romano vendette il resto della popolazione come schiavi. Catturato Aristione, chiese alla citt\u00e0 come risarcimento del danno di guerra, circa venti chili di oro e 600 libbre d'argento, prelevandole dal tesoro dell'Acropoli.\nPoco dopo fu la volta del porto di Atene del Pireo. Da qui Archelao decise di fuggire in Tessaglia, attraverso la Beozia, dove port\u00f2 ci\u00f2 che era rimasto della sua iniziale armata, radunandosi presso le Termopili con quella del condottiero di origine tracia, Dromichete (o Tassile secondo Plutarco). Con l'arrivo di Silla in Grecia nell'87 a.C. le sorti della guerra contro Mitridate erano quindi cambiate a favore dei Romani. Espugnata quindi Atene e il Pireo, il comandante romano ottenne due successi determinanti ai fini della guerra, prima a Cheronea, dove secondo Tito Livio caddero ben 700.000 armati del regno del Ponto, e infine a Orcomeno.\nContemporaneamente, agli inizi dell'85 a.C., il prefetto della cavalleria, Flavio Fimbria, dopo aver ucciso il proprio proconsole, Lucio Valerio Flacco, a Nicomedia prese il comando di un secondo esercito romano. Quest'ultimo si diresse anch'egli contro le armate di Mitridate, in Asia, uscendone pi\u00f9 volte vincitore, riuscendo a conquistare la nuova capitale di Mitridate, Pergamo, e poco manc\u00f2 che non riuscisse a far prigioniero lo stesso re. Intanto Silla avanzava dalla Macedonia, massacrando i Traci che sulla sua strada gli si erano opposti.\nDopo una serie di trattative iniziali, Mitridate e Silla si incontrarono a Dardano, dove si accordarono per un trattato di pace, che costringeva Mitridate a ritirarsi nei confini antecedenti la guerra, ma ottenendo in cambio di essere ancora una volta considerato \u00abamico del popolo romano\u00bb. Un espediente per Silla, per poter tornare nella capitale a risolvere i suoi problemi personali, interni alla Repubblica romana. Si racconta che Silla, prima di tornare in Italia, ebbe un secondo incontro con ambasciatori del re dei Parti, i quali gli predissero che \u00abdivina sarebbe stata la sua vita e la sua fama\u00bb. Allora Silla decise di tornare in Italia (primavera dell'83 a.C.), sbarcando a Brindisi con 300.000 armati.\nIl ritorno a Roma, la dittatura e le liste di proscrizione.\nQuando fu raggiunto dalla notizia della morte di Cinna, nell'84 a.C., lasci\u00f2 l'Oriente e si mise in marcia verso Roma, ottenendo l'appoggio, tra gli altri, del giovane Gneo Pompeo Magno. Dopo un periodo iniziale di stasi delle operazioni militari, nel novembre dell'82 a.C. Silla ottenne la vittoria decisiva sconfiggendo nella Battaglia di Porta Collina un grande esercito costituito dalle legioni della fazione dei populares e dalle agguerrite truppe sannite al comando di Ponzio Telesino. L'esito di questa battaglia fu determinato in modo risolutivo dall'azione del futuro triumviro Marco Licinio Crasso che al comando dell'ala destra sbaragli\u00f2 le forze nemiche, mentre Silla era in grave difficolt\u00e0 sull'ala sinistra.\nSubito dopo la battaglia, nel dicembre dell'82 a.C., essendo morti entrambi i consoli, Silla fu eletto dittatore a tempo indeterminato dai comizi centuriati con la \"Lex Valeria de Sulla dictatore\": i suoi poteri comprendevano il diritto di vita e di morte, la possibilit\u00e0 di presentare leggi, di effettuare confische, di fondare citt\u00e0 e colonie, di scegliere i magistrati.\nFu sulla base di questi poteri che Silla realizz\u00f2 un'articolata serie di riforme, che, nelle sue intenzioni, dovevano risolvere la crisi in cui si dibatteva da decenni lo Stato romano. Divenuto padrone assoluto della citt\u00e0, Silla instaur\u00f2 un vero e proprio regno del terrore, mettendo al bando e dichiarando fuori legge (prima proscrizione) tutti gli oppositori politici, offrendo ricompense a chi li avesse uccisi.\nI pi\u00f9 colpiti furono i cavalieri, che erano sempre stati ostili a Silla e che presero potere grazie alla riforma del proletariato: ne furono uccisi 2.600 e i loro beni, messi all'asta a prezzi irrisori, finirono nelle tasche dei Sillani.\nIl giovane Gaio Giulio Cesare, come genero di Cinna, fu costretto ad abbandonare precipitosamente la citt\u00e0, ma ebbe salva la vita grazie all'intercessione di alcuni amici influenti, soprattutto della cugina Cornelia, figlia di Silla, e del marito di lei Mamerco Emilio Lepido, \"princeps senatus\". Silla annot\u00f2 poi nelle proprie memorie di essersi pentito di averlo risparmiato (\"e sia, lo risparmier\u00f2, ma vi avverto, in lui vedo mille volte Mario\", frase citata in Svetonio, \"Vita di Cesare\", edizioni Laterza), viste le ben note ambizioni politiche del giovane. Una vittima delle sue proscrizioni, con una morte particolarmente violenta e crudele, fu Marco Mario Gratidiano, del quale si racconta che fosse stato torturato e smembrato da suo cognato Catilina .\nIl nuovo ordine.\nOrmai rimasto senza vere opposizioni, Silla attu\u00f2 una serie di riforme tese a mettere il controllo dello Stato saldamente nelle mani del Senato, allargato per l'occasione da 300 a 600 senatori. La nomina a senatore fu resa, inoltre, automatica al raggiungimento della carica di questore, mentre prima era demandata alla scelta dei censori. Per evitare l'accumulo di poteri si stabil\u00ec un limite minimo di et\u00e0 per le varie magistrature: trent'anni per i questori, quaranta per i pretori, ecc.\nIl potere dei tribuni della plebe fu inoltre fortemente ridimensionato: le loro proposte dovevano essere approvate preventivamente dal Senato e il loro diritto di veto limitato.\nIl potere giudiziario fu restituito al Senato, sia per i reati pi\u00f9 gravi sia per le cause di corruzione che la riforma graccana aveva demandato ai cavalieri.\nIn definitiva tutte le sue azioni erano animate dall'intento di restituire al partito aristocratico il controllo della citt\u00e0.\nIntrodusse inoltre la legge per cui i vincitori di corone militari di grado pari o superiore alla civica sarebbero stati ammessi di diritto in senato indipendentemente dall'et\u00e0, questo fu il motivo per cui Gaio Giulio Cesare all'et\u00e0 di vent'anni ebbe accesso al Senato.\nIl ritiro dalla vita politica.\nNella sua veste di dittatore a vita Silla venne eletto console per la seconda volta nell'80 a.C. Cresceva intanto l'insofferenza verso gli eccessi compiuti dai suoi uomini. Un suo liberto fu denunciato in un processo, e sconfitto grazie alle arringhe del giovane Cicerone. Silla, sorprendendo tutti, l'anno successivo decise di abbandonare la politica per rifugiarsi nella propria villa di campagna, con l'intento di accingersi a scrivere le proprie memorie e riflessioni.\nQuando si ritir\u00f2 a vita privata, pare che attraversando la folla sbigottita uno dei passanti si mise a ingiuriarlo. Silla, si limit\u00f2 a rispondergli beffardo: \u00abAvresti avuto lo stesso coraggio a dirmi queste cose quando ero al potere?\u00bb. E alla fine, personaggio dall'indole spietata e ironica allo stesso tempo, confid\u00f2 ad uno dei suoi amici:\nSi narra che fosse circondato da una variopinta corte di attori, ballerini e prostitute, fra cui un certo Metrobio, famoso attore conosciuto in giovent\u00f9. Infatti Plutarco lo rappresenta come il vizio e nelle \"Vite parallele\" che gli dei per punizione lo fecero ammalare di lebbra. Nel suo ultimo appassionato discorso indirizzato al Senato, Silla dichiar\u00f2 che costui era stato suo amante per tutta la vita, lasciando cos\u00ec l'assemblea scandalizzata e sgomenta. Dopo aver terminato le sue riforme, nel 79 a.C. si ritir\u00f2 a vita privata. In compagnia di questa allegra brigata, \"Sulla Felix\" fino all'ultimo respiro, mor\u00ec nel 78 a.C., probabilmente di cancro. Com'era allora d'uso presso i potenti di Roma, lui stesso dett\u00f2 l'epitaffio che aveva voluto s'incidesse sul suo monumento funebre: \nConseguenze dell'operato politico di Silla.\nI problemi politici e sociali che avevano portato alla guerra civile non erano per\u00f2 affatto risolti. Silla aveva ristabilito l'ordine oligarchico in virt\u00f9 della forza derivatagli dagli eserciti, al cui appoggio ricorreranno sia i sostenitori sia gli avversari del nuovo corso da lui instaurato. Da Silla in poi la vita politica e civile dello Stato ne sar\u00e0 perci\u00f2 condizionata pesantemente dall'elemento militare: disporre di un esercito da usare contro gli avversari e, se si rivelasse necessario, contro le stesse istituzioni romane, divenne l'obiettivo principale dei pi\u00f9 ambiziosi capi politici che aspiravano al potere.\nIl sistema costituzionale romano ne usc\u00ec distrutto dalla guerra civile. E l'esempio di Silla trov\u00f2 presto un imitatore d'eccezione proprio in un uomo che aveva idee opposte alle sue: Giulio Cesare."}
{"id": "1983920", "revid": "228587", "url": "https://it.wikipedia.org/wiki?curid=1983920", "title": "Prima Divisione (disambigua)", "text": ""}
{"id": "1983924", "revid": "729019", "url": "https://it.wikipedia.org/wiki?curid=1983924", "title": "Ginza (metropolitana di Tokyo)", "text": " \u00e8 una stazione della metropolitana di Tokyo, si trova a Ginza. La stazione \u00e8 servita sia dalle linee della Tokyo Metro che da quelle della Toei. \u00c8 la quarta stazione della metropolitana di Tokyo per numero di utenti.\nStoria.\nLa stazione venne inaugurata nel marzo 1934 come parte del progetto di estendere la \"Tokyo Underground Railway line\" (ora diventata linea Ginza) da Asakusa. Nel dicembre 1957 anche la linea Marunouchi passa per questa importante stazione e dal febbraio 1963 anche la linea Hibiya."}
{"id": "1983925", "revid": "767487", "url": "https://it.wikipedia.org/wiki?curid=1983925", "title": "Abbandono (film)", "text": "Abbandono \u00e8 un film diretto nel 1940 da Mario Mattoli.\nTrama.\n1830: Pierre Courier, un ricco e anziano armatore navale, attende il rientro del figlio Stefano, reduce da un lungo viaggio a Trinidad nella nave nel quale egli \u00e8 capitano. Grande \u00e8 la sorpresa quando il figlio si presenta con una donna conosciuta nell'isola e sposata durante il viaggio, Anna. Ragazza mite e candida, appassionata e felice, si fa ben volere da tutti e diventa in breve tempo la beniamina della casa nonostante una iniziale ostilit\u00e0 dovuta al fatto che qualcuno fa sorgere sospetti sul suo passato: sua madre, infatti, era proprietaria di una taverna malfamata e aveva avuto in passato una vita non molto limpida.\nLa ragazza trova comprensione e sincera amicizia nella giovane sorella di Stefano, Maria, sposata a un conte squattrinato e speculatore, che erode di nascosto le finanze di casa Courier. Stefano \u00e8 costretto a riprendere il mare per un viaggio molto lungo, sicuro di avere riportato la pace in famiglia, per concludere un affare vantaggioso sull'applicazione del vapore alle sue navi mercantili. In realt\u00e0 dopo la partenza accade un intrigo amoroso che rischia di sfociare in un dramma coniugale; Anna viene accusata di essere l'amante di Leonard, un aristocratico vanitoso, e perci\u00f2, costretta ad accettare quelle accuse infamanti per salvare la sventurata Maria, fugge di casa. La nascita di un bambino non le riporter\u00e0 la serenit\u00e0 poich\u00e9 la donna viene a conoscenza di un complotto ordito da alcuni sicari: le nuove caldaie a vapore installate sulle navi della compagnia vengono sabotate per esplodere durante la navigazione. Anna, quindi per salvare suo marito corre al porto ma il suo gesto viene scoperto ed \u00e8 inseguita dai sicari; nel salire sulla nave viene aggredita ma Maria, che conosceva anch'essa la verit\u00e0, si frappone all'amica e viene falciata dai colpi di pistola.\nPrima di morire, Maria rivela a Stefano che era stata lei stessa a diffondere quelle voci poich\u00e9 le scappatelle le aveva compiute lei, ristabilendo cos\u00ec la reputazione di Anna.\nProduzione.\nIl film, uno dei pochi a carattere drammatico diretti dal regista di Tolentino, venne girato negli stabilimenti di Cinecitt\u00e0.\nIl protagonista maschile George Rigaud venne accreditato nei titoli col nome italianizzato in Giorgio Rigato.\nLa Commissione di Revisione Cinematografica concesse il nulla osta alla circolazione nelle sale senza operare alcun taglio ebbe il visto di censura n. 31.039 nel 5 luglio 1940 per una lunghezza accertata della pellicola di 2.752 metri e fu presentato alla VIII Mostra Internazionale d'Arte Cinematografica di Venezia.\nDistribuzione.\nUsc\u00ec nelle sale cinematografiche italiane il 18 settembre 1940.\nIn Spagna venne proiettato il 15 marzo 1943 con il titolo \"Abandono\" mentre in Francia venne proiettato l'8 settembre 1943 con il titolo \"L'intruse\".\nIl film non ha avuto edizioni in DVD. Esistono per\u00f2 le locandine e alcune fotografie di scena."}
{"id": "1983927", "revid": "122719578", "url": "https://it.wikipedia.org/wiki?curid=1983927", "title": "Roller", "text": "Roller \u00e8 un album dei Goblin, realizzato dopo il successo di \"Profondo rosso\", nel 1976. &lt;br&gt; Le novit\u00e0 del gruppo sono l'avvicendamento definitivo alla batteria di Walter Martino con Agostino Marangolo (peraltro gi\u00e0 presente in \"Death Dies\" sul disco precedente) e l'aggiunta di Maurizio Guarini alle tastiere. &lt;br&gt; L'album non \u00e8 una colonna sonora e questo consente ai musicisti di esprimere tutta la creativit\u00e0. Fra i brani si annoverano la dolce \"Aquaman\", il funk \"Snip Snap\" e la lunga \"Goblin\", suite di 11 minuti in cui si esaltano le qualit\u00e0 singole e collettive del gruppo.&lt;br&gt;\nSuccessivamente il brano \"Snip-Snap\" verr\u00e0 utilizzato nell'edizione italiana delle musiche del film \"Patrick\" (1978), cos\u00ec come le tracce \"Roller\", \"Aquaman\" e \"Dr. Frankenstein\" in \"Martin\" di George Romero, uscito in Italia anche col titolo \"Wampir\" (1977), sostituendo di fatto la colonna sonora originale americana."}
{"id": "1983929", "revid": "287204", "url": "https://it.wikipedia.org/wiki?curid=1983929", "title": "Roma moderna", "text": "Roma moderna \u00e8 un saggio di Italo Insolera che riguarda la storia urbana di Roma dal 1870.\nPrima edizione 1962, edizioni principali successive 1971, 1993; nuova serie 2001 e 2011, anno in cui il sottotitolo Un secolo di storia urbanistica viene sostituito con Da Napoleone I al XXI secolo. Infatti, proprio nel 1811 Napoleone I firma le prime leggi \"moderne\", secondo Insolera, della storia di Roma capitale del Pontificato, del Regno d'Italia e della Repubblica.\nL'edizione inglese \u00e8 stata premiata con il Gerd Albers Award Best Book 2019 di .\nContenuti.\nNell'ultima edizione il libro inizia parlando dei progetti napoleonici di due grandi parchi sul modello di Parigi, e di numerosi scavi archeologici in buona parte non realizzati. La narrazione poi si snoda attorno alle vicende urbanistiche della capitale dagli anni del restaurato governo pontificio (dalla stazione Termini alla direttrice d'espansione nordest, sono stati molti gli interventi importanti, secondo Insolera, in quel periodo) e dagli entusiasmi che accompagnarono l'avvento della capitale (1870), per poi analizzare le realizzazioni dell'epoca umbertina, i difficili anni che seguirono la prima guerra mondiale, la politica urbanistica del periodo fascista e infine il risveglio culturale, le speranze e i propositi dell'immediato dopoguerra. Gli ultimi capitoli sono dedicati allo stato attuale della citt\u00e0, per quasi il 30% formata da edilizia abusiva.\nSecondo Insolera, il vero spartiacque del declino formale e anche etico della citt\u00e0 \u00e8 la Seconda guerra mondiale, o meglio la fine degli anni '50. Il boom economico-demografico \u00e8 stato l'humus su cui si \u00e8 innestato il sistema della speculazione edilizia, che poi \u00e8 arrivato ad autoalimentarsi. La crescita di Roma \u00e8 stata prima a macchia d'olio e poi si \u00e8 sfilacciata su un'area enorme, coi nuovi insediamenti che sono sorti senza adeguati collegamenti e con servizi al di sotto degli standard minimi. Senza contare il suolo sottratto alle splendide aree dell'Agro romano a cui non ha peraltro fatto da contraltare un incremento del verde urbano. L'indagine serrata del libro ricompone la storia difficile e appassionante di una citt\u00e0 che continua la sua evoluzione per episodi sconnessi, rincorrendo, senza mai raggiungerla, una propria fisionomia urbanistica. Come Insolera spiega in Premessa, la situazione oggi \u00e8 tale che un semplice punto interrogativo andrebbe aggiunto dopo il binomio \"Roma moderna\", ormai diventato quasi un ossimoro.\nSperanze per il futuro.\nDue sono, secondo Insolera, i grandi temi da cui la citt\u00e0 pu\u00f2 sperare in una rinascita: l'Arte (con la Storia) e la Cultura; e sono temi declinabili in concreto, a partire dalla salvaguardia e dall'oculata valorizzazione del fantastico cuneo verde dell'Appia Antica, che dai Castelli Romani si insinua fino al Campidoglio e a Piazza Venezia, con il Colosseo, il Palatino e tutta l'area dei Fori (liberata dall'ormai anacronistico stradone di Via dei Fori Imperiali) che ne devono costituire l'irrinunciabile propaggine urbana. La seconda declinazione fa leva sulla multietnicit\u00e0 (dove il 13% degli abitanti di Roma sono immigrati): nonostante gli episodi allarmanti di intolleranza e di razzismo e le obiettive difficolt\u00e0 iniziali di inserimento (del resto, qualcosa di analogo era gi\u00e0 successo con l'immigrazione post-unitaria), i nuovi arrivati stanno gi\u00e0 apportando fresca linfa demografica, economica e culturale a una citt\u00e0 altrimenti destinata a rimanere ripiegata su se stessa."}
{"id": "1983948", "revid": "775372", "url": "https://it.wikipedia.org/wiki?curid=1983948", "title": "Central'na Rada", "text": "La Central'na Rada, o Rada Centrale (in ucraino: \u0426\u0435\u043d\u0442\u0440\u0430\u043b\u044c\u043d\u0430 \u0420\u0430\u0434\u0430) fu una rada (istituzione tradizionale di rappresentazione) dominata dai socialisti istituita il 17 marzo 1917 a Kiev, per governare la Repubblica Popolare Ucraina, che fu inizialmente un'entit\u00e0 autonoma e in seguito uno stato completamente indipendente. L'indipendenza fu raggiunta tramite un processo graduale, spostandosi dall'essere semplicemente lo stato rappresentante degli ucraini, all'incorporazione di altri gruppi etnici e nazionali in Ucraina, ed emanando una serie di quattro \"Universali\", o Dichiarazioni, che iniziarono con l'autonomia ucraina all'interno della Russia federale democratica, e terminarono con la sovranit\u00e0 e la completa indipendenza per la Repubblica Popolare Ucraina.\nDurante la sua breve esistenza (1917\u20141918), la Central'na Rada, diretta dallo storico ucraino Mychajlo Serhijovy\u010d Hru\u0161evs'kyj, fu l'istituzione governativa fondamentale della Repubblica e mise in atto i principi di democrazia parlamentare e di indipendenza nazionale che non furono mai completamente dimenticati durante l'epoca sovietica e che sono ancora ricordati oggi."}
{"id": "1983951", "revid": "228587", "url": "https://it.wikipedia.org/wiki?curid=1983951", "title": "Mario Hoops 3 on 3", "text": ""}
{"id": "1983952", "revid": "149485", "url": "https://it.wikipedia.org/wiki?curid=1983952", "title": "Verkhovna Rada", "text": ""}
{"id": "1983953", "revid": "1745361", "url": "https://it.wikipedia.org/wiki?curid=1983953", "title": "Fidippo", "text": "Nella mitologia greca, Fidippo fu re di Coo, figlio di Tessalo e Calciope, e, attraverso il padre, nipote di Eracle.\nIgino lo ricorda nelle schiere di pretendenti di Elena. Si leg\u00f2 al giuramento di Tindaro, padre della giovane, con cui tutti i pretendenti promisero di accorrere in aiuto dell'uomo che il sorteggio avrebbe scelto come sposo della fanciulla. Elena fu presto rapita da Paride e il suo consorte Menelao s'appell\u00f2 alla promessa che avrebbe chiamato in causa i moltissimi prodi anni prima. Fidippo raccolse trenta navi e veleggi\u00f2 verso Troia assieme al fratello Antifo.\nI Greci imboccarono per\u00f2 la strada sbagliata e approdarono in Misia, regione asiatica alleata di Priamo e dominata da Telefo, figlio d'Eracle. Prima di ricorrere alla violenza, si tent\u00f2 dapprima una soluzione pacifica, e Fidippo fu mandato insieme al fratello e allo zio Tlepolemo presso la corte di Telefo per rammentargli il legame parentale che li univa.\nFidippo s'introdusse assieme al fratello nel Cavallo di Troia, ma forse Antifo non visse abbastanza a lungo per salirvi. All'indomani della caduta di Troia, l'eroe sbarc\u00f2 sull'isola di Andro e infine a Cipro, dove s'insedi\u00f2 coi suoi compagni.\nCuriosit\u00e0.\nA Fidippo \u00e8 intitolato l'asteroide troiano 17351 Pheidippos."}
{"id": "1983955", "revid": "33689", "url": "https://it.wikipedia.org/wiki?curid=1983955", "title": "Pizza Connection", "text": ""}
{"id": "1983959", "revid": "1494169", "url": "https://it.wikipedia.org/wiki?curid=1983959", "title": "Frinico", "text": ""}
{"id": "1983964", "revid": "287204", "url": "https://it.wikipedia.org/wiki?curid=1983964", "title": "Dario Giuseppetti", "text": "Carriera.\nDopo essersi avvicinato al mondo del motociclismo attraverso le minimoto e nel settore fuoristrada, \u00e8 passato alle competizioni in circuito dal 2000.\nDopo l'esordio nel Gran Premio motociclistico di Germania 2002 ed alcune presenze sporadiche nei motomondiale del motomondiale 2002 e 2003, si \u00e8 classificato secondo nel 2003 nel campionato Europeo Velocit\u00e0 e contemporaneamente campione nazionale tedesco.\nHa poi partecipato alle stagioni complete nel motomondiale del 2004 e del 2005, in entrambi i casi nella classe 125.\nNella prima stagione ha corso a bordo di una Honda RS 125 R del team Elit Grand Prix, nella seconda a bordo di una Aprilia RS 125 R del team Semprucci Blauer USA, classificandosi 26\u00ba e 32\u00ba rispettivamente.\nNel 2007 passa in Superstock 1000 FIM Cup con la Yamaha YZF-R1 del team MGM Racing Performance. Nella classifica mondiale piloti \u00e8 quindicesimo con 26 punti, ottiene un ottavo posto al gran premio di Francia a Magny Cours come miglior risultato stagionale in gara.\nIn seguito si \u00e8 dedicato alle competizioni nazionali tedesche dedicate alle Superbike, essendo anche scelto quale rappresentante dei piloti nei rapporti con la commissione regolamentare."}
{"id": "1983966", "revid": "1527148", "url": "https://it.wikipedia.org/wiki?curid=1983966", "title": "Lingua maithili", "text": "La lingua maithili (\u092e\u0948\u0925\u093f\u0932\u0940 maithili) \u00e8 una lingua bihari parlata in India e in Nepal.\nDistribuzione geografica.\nSecondo l'edizione 2009 di \"Ethnologue\", la lingua maithili \u00e8 parlata da circa 32 milioni di persone in India, stanziate principalmente nello stato del Bihar, e nelle citt\u00e0 Calcutta, Delhi e Mumbai. Altri 3 milioni di locutori si trovano in Nepal, nelle zone di Kosi, Janakpur, Narayani e Sagarmatha; \u00e8 la seconda lingua pi\u00f9 parlata del Nepal.\nLingua ufficiale.\nIl maithili \u00e8 una delle 22 lingue riconosciute della Costituzione dell'India, ma non ha status di lingua ufficiale nello stato del Bihar. Anche la Costituzione del Nepal lo riconosce come una delle lingue della nazione.\nClassificazione.\nI linguisti la ritengono una lingua indo-ariana orientale diversa dall'hindi, anche se \u00e8 stata a lungo considerata un dialetto di questa o del bengalese.\nSistema di scrittura.\nLa lingua maithili viene scritta con l'alfabeto devanagari."}
{"id": "1983970", "revid": "110157", "url": "https://it.wikipedia.org/wiki?curid=1983970", "title": "Roma. Immagini e realt\u00e0 dal X al XX secolo", "text": "Roma Immagini e realt\u00e0 dal X al XX secolo \u00e8 un saggio di Italo Insolera che riguarda la storia di Roma attraverso la cartografia. Prima edizione 1980, sesta edizione 2002.\nFa parte della serie \"Le citt\u00e0 nella storia d\u2019Italia\", diretta da Cesare de Seta.\nIl volume su Roma alterna capitoli di analisi della documentazione cartografica con capitoli di illustrazione storica degli avvenimenti dal Medioevo al XX secolo."}
{"id": "1983971", "revid": "74173", "url": "https://it.wikipedia.org/wiki?curid=1983971", "title": "Repubblica popolare ucraina", "text": ""}
{"id": "1983972", "revid": "767487", "url": "https://it.wikipedia.org/wiki?curid=1983972", "title": "Auspicia", "text": "Gli Auspicia (plurale dal latino \"auspicium\"), secondo la religione romana, sono divinazioni tratte dall'osservazione di fenomeni considerati divini.\nColoro che facevano queste divinazioni venivano a volte corrotti per renderle appunto a favore di colui che le aveva chieste.\nStoria.\nNati come divinazioni tratte dall'augure dall'osservazione del volo degli uccelli, acquisite dagli Etruschi, nel tempo sono state tratte da altri tipi di osservazioni.\nTenuti in gran conto durante l'epoca Monarchica e per lungo tempo anche durante quella Repubblicana, gli Auspicia con il tempo andarono perdendo il loro carattere religioso, acquisendo quello di atto tradizionale, tanto che verso la fine della Repubblica, accadeva che gli auguri fossero pagati per trarre presagi positivi.\nTipi di auspicia.\nPresso i romani esistevano cinque diversi tipi di auspici.\nEx avibus (dagli uccelli).\nAnche se gli auspici spesso erano di questo tipo, non tutti gli uccelli del cielo erano considerati come portatori della volont\u00e0 degli Dei. C'erano due classi di uccelli: gli \"Oscines\", che esprimevano la volont\u00e0 degli dei attraverso il loro canto, e gli \"Alites\", che esprimevano gli auspici attraverso il volo. A seconda del movimento degli uccelli, del loro numero e da altri fattori, un augure tracciava dei segni immaginari nel cielo e poi li riportava, proiettandoli, sul pavimento, creando una specie di mappa.\nEx caelo.\nQuesto auspicio, una particolare forma di aeromanzia, comportato l'osservazione di tuoni e fulmini e spesso \u00e8 stato visto come l'auspicio pi\u00f9 importante. Ogni volta che un augure riferiva che Giove aveva mandato gi\u00f9 tuoni e fulmini, non si potevano tenere i comitia.\nI Romani consideravano come segno favorevole il lampo che balenava nel cielo da sinistra a destra, e sfavorevole il lampo che scorreva da destra a sinistra.\nEx tripudiis.\nQuesti auspici erano legati alle abitudini alimentari dei polli e generalmente sono stati utilizzati durante le spedizioni militari. I polli erano tenuti in una gabbia sotto la cura del \"pullarius\"; questi, quando doveva trarre gli auspici, liberava i volatili ai quali veniva lanciato qualche forma di pane. Se i polli si rifiutavano di uscire dalle gabbie o di mangiare, se battevano le ali o volavano via, l'auspicio era considerato sfavorevole.\nEx quadrupedibus (da quadrupedi).\nQuesti auspici, che non venivano utilizzati nelle funzioni pubbliche, venivano tratti dal cammino di un quadrupede, una volpe, lupo, cavallo, o un cane, che attraversava il percorso di una persona.\nEx Diris (da presagi).\nA questa categoria di auspici apparteneva ogni altro evento o avvenimento che non rientra nelle altre categorie. Potevano essere accadimenti accidentali, come uno starnuto o un inciampo, che poteva essere preso come un segno degli dei da interpretate."}
{"id": "1983977", "revid": "486946", "url": "https://it.wikipedia.org/wiki?curid=1983977", "title": "Cataldo (vescovo di Taranto)", "text": ""}
{"id": "1983983", "revid": "1543377", "url": "https://it.wikipedia.org/wiki?curid=1983983", "title": "Graziana Saccocci", "text": "Atleta non vedente, ha cominciato l'attivit\u00e0 agonistica nel 2004.\nHa conquistato due ori e due argenti ai campionati italiani e ha preso parte ai mondiali dal 2004 al 2009. Consegue, nel 2009 la medaglia d'argento ai Campionati mondiali.\nAlle Paralimpiadi di Pechino 2008 ha vinto la medaglia d'oro nel canottaggio quattro con misti LTA insieme a Paola Protopapa, Luca Agoletto, Daniele Signore e al timoniere Alessandro Franzetti.\nLa sua allenatrice \u00e8 Paola Grizzetti."}
{"id": "1983984", "revid": "248115", "url": "https://it.wikipedia.org/wiki?curid=1983984", "title": "Casimiro (principe di Polonia)", "text": ""}
{"id": "1983988", "revid": "47767", "url": "https://it.wikipedia.org/wiki?curid=1983988", "title": "Satiro (protovescovo di Arezzo)", "text": ""}
{"id": "1983994", "revid": "729019", "url": "https://it.wikipedia.org/wiki?curid=1983994", "title": "Linea Shinjuku", "text": "La , ufficialmente Line No.10 - Toei Shinjuku Line, \u00e8 una delle linee della metropolitana di Tokyo, gestita dalla Toei, l'ufficio dei trasporti del governo metropolitano di Tokyo.\n\u00c8 contrassegnata dal colore chartreuse, soprannominato nelle mappe \"leaf\" (letteralmente in italiano: \"foglia\"), e le sue stazioni assumono una sigla in codice composta dalla lettera \"S\" seguita dal numero progressivo della stazione. La linea attraversa da est a ovest la citt\u00e0 di Tokyo, collegandola con Ichikawa nella prefettura di Chiba. A Shinjuku, il capolinea occidentale, la maggior parte dei treni continuano fino alla stazione di Sasazuka sulla nuova linea Kei\u014d e alcuni proseguono sino a Sagamihara.\nStoria.\nLa linea fu inaugurata il 21 dicembre 1978 con il segmento Iwamotoch\u014d \u2013 Higashi-\u014djima. Due anni dopo, la linea fu estesa ad ovest fino all'attuale capolinea occidentale di Shinjuku. I servizi diretti con le ferrovie Keio iniziarono nello stesso anno.\nIl completamento della linea \u00e8 avvenuto il 19 marzo 1989 con l'estensione all'attuale capolinea orientale di Motoyawata.\nCaratteristiche.\nLa linea \u00e8 stata costruita con il particolarissimo scartamento di 1.372\u00a0mm per permettere i servizi diretti sulla rete delle ferrovie Kei\u014d. La linea \u00e8 ufficialmente chiamata dal Ministro dei Trasporti come linea 10.\nSecondo l'Ufficio dei Trasporti della Metropoli di Tokyo, la linea al 2009 era la terza linea metropolitana pi\u00f9 utilizzata della citt\u00e0 (e la prima per affollamento tra le quattro linee Toei), con una saturazione del 181%.\nLa linea dispone anche di un servizio espresso, i cui treni saltano alcune stazioni minori. Quasi tutti i treni espressi continuano sulle linee Kei\u014d."}
{"id": "1983995", "revid": "248115", "url": "https://it.wikipedia.org/wiki?curid=1983995", "title": "Viatore (vescovo di Bergamo)", "text": ""}
{"id": "1983996", "revid": "416175", "url": "https://it.wikipedia.org/wiki?curid=1983996", "title": "Al servizio di chi mi vuole", "text": "Al servizio di chi mi vuole \u00e8 un romanzo del 1970 di Giorgio Scerbanenco.\nTrama.\nUlisse Ursini ha trascorso tre anni nell'esercito. La sua famiglia \u00e8 il corpo dei paracadutisti, a Pisa.\nLa sua passione per le giovani ragazze, che sistematicamente seduce ed abbandona, ha creato qualche problema alla gerarchia militare.\nLa sua richiesta di ferma volontaria viene respinta con un pretesto.\nOra Ulisse \u00e8 solo. Nessuno lo aspetta a casa, in Friuli. Nulla lo lega al passato ad eccezione di una valigia e di una Luger, ricordo del padre.\nUlisse torna a Milano per recuperare la valigia e l'arma, presso la vedova Biraghi che ha ospitato lui ed il padre qualche anno prima.\nIl giovane decide di non voler adattarsi ad una vita borghese ed attende un'occasione.\nL'avventura si presenta quasi per caso. Ulisse visita una casa d'appuntamenti e qui conosce una ragazza che lo mette in contatto con un'organizzazione particolare.\nSenza esitazione il giovane si ritrova in Florida, arruolato come sergente nell'MCL (Movimento Cuba Libera), un fantomatico gruppo paramilitare che vuole 'liberare' Cuba da Fidel Castro.\nPer dare vita all'impresa \u00e8 necessario armarsi. Il piano \u00e8 quello di impadronirsi di un deposito di armi dell'esercito americano, Fort Marianna, svuotare l'arsenale e trasportarlo a Pensacola per imbarcarlo su un cargo diretto verso acque internazionali.\nUlisse viene paracadutato all'interno di Fort Marianna e cogliendo di sorpresa la piccola guarnigione riesce far aprire il portone blindato, ma ovviamente, a quel punto, iniziano le complicazioni."}
{"id": "1983998", "revid": "248115", "url": "https://it.wikipedia.org/wiki?curid=1983998", "title": "Geronzio (vescovo di Cervia)", "text": ""}
{"id": "1984001", "revid": "123157507", "url": "https://it.wikipedia.org/wiki?curid=1984001", "title": "Adriano Malori", "text": "Campione del mondo Under-23 a cronometro nel 2008, \u00e8 stato professionista dal 2010 al 2017. In carriera ha vinto tre titoli nazionali Elite a cronometro e la medaglia d'argento di specialit\u00e0 ai campionati del mondo 2015 di Richmond.\nCarriera.\nGli esordi.\nNel 1995 cominci\u00f2 a correre nella categoria Giovanissimi. Nel 2002, tra gli Esordienti, vinse il GP Fabbi Imola all'Autodromo Enzo e Dino Ferrari di Imola. Nel 2003, nella categoria Allievi, arriv\u00f2 la prima vittoria di prestigio nella Lugo-San Marino, competizione in cui sfior\u00f2 il successo anche l'anno successivo, quando giunse secondo. La prima vittoria della categoria Juniores risale invece al 2005, con il primo posto conquistato nel Memorial Leonardo Massaro. Gi\u00e0 l'anno seguente Malori vinse il primo campionato italiano Juniores a cronometro, in Friuli-Venezia Giulia, arrivando inoltre secondo nella gara su strada della medesima categoria. A Valkenburg aan de Geul giunse terzo nella cronometro individuale del campionato europeo su strada.\nNel 2007 pass\u00f2 nella categoria Under-23 e si riconferm\u00f2 campione italiano a cronometro a Novi Ligure; si classific\u00f2 inoltre terzo, nella stessa specialit\u00e0, al campionato europeo a Sofia. Nel 2008 conferm\u00f2 la supremazia nelle gare contro il tempo tra gli Under-23, vincendo il titolo italiano a Bergamo, quello europeo a Stresa e quello mondiale a Varese. L'anno dopo ottenne un'altra affermazione aggiudicandosi la medaglia d'oro della cronometro individuale ai Giochi del Mediterraneo a Pescara.\n2010-2013: gli anni alla Lampre.\nNel 2010 passa professionista con la Lampre-Farnese Vini; in luglio partecipa al Tour de France, classificandosi ultimo a circa quattro ore e mezza dal vincitore Alberto Contador. L'anno dopo ottiene la sua prima vittoria da professionista in una tappa a cronometro della Settimana Internazionale di Coppi e Bartali. Sempre nello stesso anno diventa campione italiano \u00e9lite a cronometro. Partecipa poi al Tour de France, e al termine della sesta tappa, con arrivo a Lisieux, si aggiudica il premio di combattivo di giornata grazie ad una fuga di 220\u00a0km (solitaria nell'ultima parte) esauritasi a pochi chilometri dall'arrivo.\nNel 2012 veste la maglia rosa al termine della sesta tappa del Giro d'Italia con arrivo a Porto Sant'Elpidio, in cui si classifica secondo, tenendo per\u00f2 il primato per un solo giorno. Giunge inoltre al secondo posto dietro a Dario Cataldo ai campionati italiani a cronometro; in stagione non ottiene successi. Nel 2013 vince la cronometro nella quarta tappa della Settimana Internazionale di Coppi e Bartali. A maggio fa sua la quarta tappa a Schierling sempre a cronometro, conquistando cos\u00ec la classifica generale della Bayern-Rundfahrt diventando il primo italiano a vincere la breve corsa a tappe tedesca.\nDal 2014: Movistar.\nNel 2014 si trasferisce al Movistar Team; in stagione diventa campione nazionale \u00e9lite a cronometro per la seconda volta in carriera. Nello stesso anno ottiene la prima vittoria all'interno del circuito World Tour, nella cronometro di San Benedetto del Tronto alla Tirreno-Adriatico, il primo successo in linea, nella tappa conclusiva della Route du Sud, e la prima tappa di un grande Giro, conquistando la cronometro finale della Vuelta a Espa\u00f1a. In particolare, la cronometro vinta alla Tirreno-Adriatico fu accolta con grande soddisfazione dalla stampa italiana, poich\u00e9 il corridore emiliano riusc\u00ec - sia pur sulla distanza breve di 9km - ad anticipare Fabian Cancellara, Bradley Wiggins e Tony Martin, ritenuti i migliori corridori dell'epoca nelle prove contro il tempo.\nNel giugno 2015 si conferma campione italiano a cronometro, partecipando poi al Tour de France in appoggio ai capitani Nairo Quintana e Alejandro Valverde. A settembre \u00e8 al via della prova inaugurale dei campionati mondiali di ciclismo, la cronometro a squadre, dove conquista il bronzo con la Movistar. Tre giorni dopo, \u00e8 al via della prova a cronometro individuale, partendo come un \"outsider\" nei confronti dei pi\u00f9 quotati Tony Martin, Tom Dumoulin e Rohan Dennis. Grazie ad un'ottima prova, e complici le cattive prestazioni dei favoriti, conquista la medaglia d'argento con soli 9\" di ritardo dal vincitore, il bielorusso Vasil' Kiryenka, dopo una gara in rimonta. Grazie a questa medaglia riporta l'Italia sul podio iridato di specialit\u00e0 21 anni dopo Andrea Chiurato.\nDal 2016: il grave infortunio e il ritiro.\nIl 22 gennaio 2016, mentre \u00e8 impegnato al Tour de San Luis, cade rovinosamente a terra battendo violentemente la testa tanto da finire in coma farmacologico. Il recupero dall'incidente \u00e8 lungo e difficoltoso e solo a settembre, al Grand Prix Cycliste de Qu\u00e9bec, riesce a rientrare in gara.\nIl ritorno alle gare dura meno di tre settimane: durante la Milano-Torino, a circa 50 km dal traguardo, \u00e8 coinvolto in una caduta rompendosi una clavicola. Si conclude cos\u00ec la sua travagliata stagione agonistica 2016.\nNel 2017 cerca di rientrare alle corse ma con scarsi successi, ritirandosi ad entrambe le gare a cui partecipa. Il 10 luglio, durante il primo giorno di riposo del Tour de France, annuncia il proprio ritiro dall'attivit\u00e0 agonistica.\nRitiratosi dalle competizioni, prosegue la sua carriera nelle due ruote iniziando gli studi per diventare preparatore. A luglio 2018 inaugura uno studio nella sua citt\u00e0 natale, Traversetolo."}
{"id": "1984003", "revid": "47767", "url": "https://it.wikipedia.org/wiki?curid=1984003", "title": "Bonifacio (apostolo di Germania)", "text": ""}
{"id": "1984007", "revid": "248115", "url": "https://it.wikipedia.org/wiki?curid=1984007", "title": "Zeno (vescovo di Verona)", "text": ""}
{"id": "1984012", "revid": "1395110", "url": "https://it.wikipedia.org/wiki?curid=1984012", "title": "Photosharing", "text": "Il termine photosharing (\"condivisione foto\") denomina i servizi Internet che consentono a un utente di caricare le immagini di propria produzione su un server per condividerle con gli altri utenti della Rete.\nTra i primi ad aver fornito questo servizio, e per questo motivo tra i pi\u00f9 popolari, vi \u00e8 Flickr, appartenente alla rete di servizi di Yahoo!, a cui si sono affiancati via via altri servizi come Picasa web album (collegato a Google) e Photobucket."}
{"id": "1984014", "revid": "599013", "url": "https://it.wikipedia.org/wiki?curid=1984014", "title": "Jo Inge Berget", "text": "Caratteristiche tecniche.\nBerget \u00e8 un calciatore rapido e tecnico, ai tempi del Lyn Oslo \u00e8 stato soprannominato \"Torres\", per la somiglianza estetica e nello stile di gioco con Fernando Torres. Pu\u00f2 giocare sia da centrocampista che da attaccante: nel reparto offensivo \u00e8 in grado di essere schierato d'attaccante esterno e anche da prima punta.\nCarriera.\nClub.\nBerget ha iniziato la carriera con la maglia del Lyn Oslo, per cui ha esordito nell'Eliteserien il 23 settembre 2007, sostituendo Erling Knudtzon nella sconfitta per 2-1 in casa del Troms\u00f8. Il 12 maggio 2008 ha segnato una rete ai danni dell'Harstad, in un match valido per l'edizione stagionale del Norgesmesterskapet: il suo Lyn Oslo si \u00e8 imposto in trasferta per 6-1. Il 28 luglio dello stesso anno, si \u00e8 trasferito all'Udinese assieme al compagno di squadra Odion Ighalo, a titolo definitivo. Il calciatore \u00e8 stato ingaggiato per essere aggregato alla formazione primavera del club friulano. Dopo poco pi\u00f9 di sei mesi in Italia, per\u00f2, \u00e8 tornato in prestito al Lyn, inizialmente fino al 2 agosto 2009. Il 5 aprile 2009 ha siglato cos\u00ec la prima rete nella massima divisione norvegese, nel successo per 2-0 in casa del Bod\u00f8/Glimt. In seguito, il prestito \u00e8 stato esteso a tutta la stagione.\nNell'inverno 2009, l'Udinese ha ceduto in prestito il calciatore allo Str\u00f8msgodset. Ha giocato il primo incontro per il nuovo club il 14 marzo 2010, venendo schierato titolare nel successo casalingo per 2-0 sul Kongsvinger. Il 21 marzo \u00e8 arrivato il primo gol con questa maglia, nel pareggio per 2-2 sul campo dell'Haugesund. Il 14 novembre dello stesso anno, \u00e8 stato titolare nella finale del Norgesmesterskapet 2010: Berget ha giocato finch\u00e9 non \u00e8 stato sostituito da Petar Rnkovic e lo Str\u00f8msgodset si \u00e8 aggiudicato l'incontro ed il trofeo con un 2-0 sul Follo. Il 6 gennaio 2011, l'Udinese ha reso noto il rinnovo del prestito del centrocampista allo Str\u00f8msgodset per un'altra stagione.\nIl 28 luglio 2011, \u00e8 passato a titolo definitivo al Molde. Ha esordito con questa maglia il 22 agosto, subentrando a Mattias Mostr\u00f6m nel successo per 1-0 sul Lillestr\u00f8m. Il 2 ottobre ha segnato il primo gol, nel successo per 0-2 sul campo del Troms\u00f8. Ha contribuito cos\u00ec alla vittoria del primo campionato della storia del Molde. Col tempo, \u00e8 diventato un elemento fondamentale del Molde. Con questa maglia, ha vinto anche il campionato 2012 ed il Norgesmesterskapet 2013.\nIl 24 gennaio 2014, il Molde ha ufficializzato la cessione del calciatore al Cardiff City. Nel comunicato, il Molde ha confermato che il giocatore non aveva intenzione di rinnovare il contratto con il club, in scadenza cinque mesi pi\u00f9 tardi, e che per questo era stato ceduto. Berget si \u00e8 legato al Cardiff City per due anni e mezzo e ha scelto la maglia numero 34. Ha esordito in squadra il 15 febbraio, schierato titolare nella sconfitta per 1-2 contro il Wigan, partita valida per il quarto turno della FA Cup 2013-2014. Il debutto in Premier League \u00e8 arrivato il 22 febbraio, subentrando a Fraizer Campbell nella sconfitta casalinga per 0-4 contro l'Hull City. A fine stagione, il Cardiff City \u00e8 retrocesso nella Football League Championship.\nIl 28 luglio 2014, \u00e8 passato ufficialmente in prestito agli scozzesi del Celtic, in prestito fino al successivo mese di gennaio. La sua nuova squadra si \u00e8 riservata anche il diritto di acquistarne le prestazioni a titolo definitivo. Ha debuttato nella Scottish Premier League in data 13 agosto 2014, subentrando a Kris Commons nella vittoria per 0-3 sul campo del St. Johnstone. Il 16 agosto ha segnato le prime reti, con una doppietta nel successo casalingo per 6-1 sul Dundee United. Tornato al Cardiff City dopo che il Celtic non ha esercitato il diritto di riscatto per il calciatore, ha rescisso il contratto che lo legava alla formazione gallese in data 16 gennaio 2015.\nSvincolato, il 19 gennaio 2015 ha firmato un contratto triennale con gli svedesi del Malm\u00f6 FF. Nei tre anni di permanenza di Berget, la squadra ha vinto due titoli nazionali anche grazie alla buona produzione offensiva del centrocampista norvegese, che ha segnato 9 gol nel corso dell'Allsvenskan 2015, 6 nell'edizione 2016 e 10 in quella del 2017 (in cui \u00e8 stato il miglior marcatore stagionale del Malm\u00f6).\nLibero da vincoli contrattuali, in data 19 gennaio 2018 \u00e8 stato tesserato dal New York City, squadra che aveva da poco tesserato anche il suo compagno di squadra al Malm\u00f6 Anton Tinnerholm. Prima dell'inizio della stagione 2019 ha rescisso consensualmente con la societ\u00e0 newyorchese.\nIl 7 marzo 2019 ha fatto ritorno al Malm\u00f6 FF per la sua seconda parentesi personale nel club, accordandosi fino al 31 dicembre 2022. Durante questa parentesi ha vinto altri due scudetti svedesi, rispettivamente nel 2020 e nel 2021.\nNazionale.\nBerget ha debuttato per la il 5 giugno 2009, venendo schierato titolare nel pareggio per 1-1 in casa dell'. Il 10 giugno ha segnato la prima rete, nel pareggio casalingo per 2-2 contro la . Il 7 maggio 2013, \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, il suo nome \u00e8 stato confermato tra i 23 calciatori scelti per la manifestazione. La selezione norvegese ha superato la fase a gironi, per poi venire eliminata dalla in semifinale. In base al regolamento, la Norvegia ha ricevuto la medaglia di bronzo in ex aequo con l'Olanda Under-21, altra semifinalista battuta.\nStatistiche.\nPresenze e reti nei club.\n\"Statistiche aggiornate all'8 marzo 2019.\""}
{"id": "1984016", "revid": "1762651", "url": "https://it.wikipedia.org/wiki?curid=1984016", "title": "Storia moderna dei Fori di Roma", "text": "Storia moderna dei Fori di Roma \u00e8 un saggio di Italo Insolera e Francesco Perego che riguarda le trasformazioni della zona archeologica centrale di Roma dal 1870 alla fine del XX secolo. Prima edizione 1983 col titolo \"Archeologia e citt\u00e0\", nuova edizione riveduta e aggiornata 1999.\nLa complessa vicenda dei Fori al centro della Roma antica e contemporaneamente della Roma moderna \u00e0 tracciata considerando rapidamente le premesse tra il 1870 e il 1922 e poi invece con una approfondita documentazione storica e critica dei tre periodi successivi:"}
{"id": "1984031", "revid": "226458", "url": "https://it.wikipedia.org/wiki?curid=1984031", "title": "Miglioramento paretiano", "text": "Il miglioramento paretiano \u00e8 un concetto economico introdotto da Vilfredo Pareto.\nConsiste in una riallocazione delle risorse che migliora la condizione di almeno un individuo senza peggiorare quella di altri, producendo quindi un aumento dell'efficienza complessiva del sistema. \u00c8 strettamente connesso al concetto di ottimo paretiano che descrive la situazione in cui non \u00e8 pi\u00f9 possibile produrre miglioramenti paretiani.\nLa teoria economica classica sostiene che un'economia di mercato \u00e8 caratterizzata dal fatto che ogni transazione economica costituisce un miglioramento paretiano, perch\u00e9 siccome ogni scambio \u00e8 volontario si suppone che sia l'acquirente che il venditore ne ricavino beneficio. \nIl miglioramento paretiano non implica infatti l'equit\u00e0 della transazione, ma soltanto il fatto che questa, nel momento in cui viene effettuata, apporti beneficio ad una delle parti senza danneggiare l'altra.\nPrincipio paretiano.\nIl principio paretiano di efficienza prevede che ogniqualvolta una modifica consente di migliorare la situazione di alcuni individui senza peggiorare quella di nessun altro, essa dovrebbe essere realizzata, perch\u00e9 incrementa il benessere collettivo.\nMiglioramento paretiano potenziale.\nUn miglioramento paretiano potenziale descrive una situazione in cui l'aumento del beneficio per i soggetti avvantaggiati \u00e8 superiore alla diminuzione di beneficio per i soggetti svantaggiati. Per questa ragione ogni miglioramento potenziale potrebbe diventare un miglioramento paretiano a fronte di adeguati pagamenti compensativi."}
{"id": "1984032", "revid": "767487", "url": "https://it.wikipedia.org/wiki?curid=1984032", "title": "Daniel Speer", "text": "Biografia.\nNasce a Breslavia, in Polonia, ma lavora in territorio tedesco approssimativamente dal 1665 in poi. \u00c8 figlio di un pellicciaio di Breslavia, ma del suo periodo giovanile non si conosce molto, oltre al fatto che viaggi\u00f2 molto (Ungheria, Romania ecc.) dopo essere scappato di casa e che probabilmente fu trombettiere in alcuni eserciti. Nel 1664 \u00e8 attestato il suo passaggio da Tubinga e Stoccarda. Dal 1667 \u00e8 attivo a G\u00f6ppingen, dove insegn\u00f2 latino preso la scuola locale e dove scrisse racconti oltre che saggi e pamphlet politici contro i possessi francesi nelle sue terre, che per\u00f2 gli procurarono un'accusa da parte del potere e il conseguente imprigionamento (1689). Di lui ci resta l'importante \"Quadrifoglio Musicale\" (\"Vierfaches Musicalisches Kleeblatt\", 1697), che contiene insegnamenti sulla musica da tastiera, sull'arte del basso continuo e su altri strumenti, con esercitazioni-sonate (ossia veri e propri spartiti di sonate per diversi strumenti). Questo libro \u00e8 importante perch\u00e9 per la prima volta vengono scritte delle sonate appositamente per viola da braccio (chiamata \"viol-braccio\" o \"braz\") in contrapposizione all'antica viola da gamba.\nA lui vengono attribuiti alcuni dei primi componimenti per ensemble di tromboni (ad esempio la \"\"Sonata a 4\"); a questo particolare riguardo nel suo \"Grundrichtiger \u2026 Unterricht der musikalischen Kunst\"\" vi sono due sonate per 3 tromboni, volte a spiegare la tecnica trombonistica, con una correlata spiegazione delle funzionalit\u00e0 di tale strumento."}
{"id": "1984035", "revid": "1028150", "url": "https://it.wikipedia.org/wiki?curid=1984035", "title": "L'EUR e Roma dagli anni Trenta al Duemila", "text": "L'EUR e Roma dagli anni Trenta al Duemila \u00e8 un saggio di Italo Insolera e Luigi Di Majo che riguarda storia della citt\u00e0 satellite iniziata per l'Esposizione Universale del 1942 e completata negli anni cinquanta-sessanta del XX secolo.\nVoluto da Bottai e Mussolini per un'esposizione internazionale che, a causa della guerra non si tenne mai, l'EUR \u00e8 diventato poi il quartiere e centro direzionale a sud di Roma, caso emblematico dei contraddittori progetti succedutisi per decenni. Il libro ne ricostruisce in maniera estremamente documentata le vicende e le prospettive storiche, politiche, urbanistiche, architettoniche con un ricco e inedito apparato illustrativo che permette di seguire anche visivamente la storia del quartiere e dei suoi protagonisti. Le trasformazioni architettoniche avviate dall'inizio del XXI secolo e l'espansione di Roma verso il mare hanno in questo libro le indispensabili premesse storiche."}
{"id": "1984055", "revid": "158913", "url": "https://it.wikipedia.org/wiki?curid=1984055", "title": "Chiara e Francesco", "text": "Chiara e Francesco \u00e8 una miniserie televisiva italiana del 2007 prodotta da Rai e Lux Vide.\nTrama.\nI protagonisti, che vivono ad Assisi ed entrambi collaboratori e amici, sono Chiara, di nobile famiglia, e Francesco, figlio di Pietro di Bernardone, grande commerciante di stoffe. Nel 1198, nell'Assisi dello Stato Pontificio, i suoi abitanti borghesi, tra cui il sedicenne Francesco, creano scompiglio, facendo crollare la supremazia dei nobili, sempre meno ricchi e potenti. \u00c8 proprio in quest'occasione che Francesco \"conosce\" Chiara ancora bambina, che sta fuggendo con la propria famiglia (il padre Favarone, la madre Ortolana, la sorella Agnese e il perfido e arrogante zio Monaldo). Nel 1208, con il ritorno dei nobili in citt\u00e0, che intanto erano fuggiti a Perugia prima di vincere la guerra contro gli assisani, Francesco, dopo un periodo in prigione e dopo la morte del suo amico per lebbra, attraversa un momento di crisi finch\u00e9 non ottiene la vocazione religiosa: da cavaliere rinuncia ai beni del padre, diventando il pi\u00f9 povero di tutti, in quanto il Crocifisso della vicina chiesa di San Damiano glielo ha chiesto; d\u00e0 prova di questa sua totale obbedienza al Signore dando le vesti del padre a tutti per restaurare San Damiano con il ricavato, spogliandosi davanti a tutti, vestendosi con un lungo sacco di lupini, camminando a piedi nudi, aiutando i poveri e curando i lebbrosi...\nBen presto anche Chiara, diventata una bellissima fanciulla, seguir\u00e0 il suo esempio dopo la morte di suo padre (mentre Monaldo diventa nuovo capofamiglia), ma Francesco, in un certo senso le impedir\u00e0 di diventare frate, cos\u00ec lei si chiuder\u00e0 come suora in un convento, anche per evitare di sposare un uomo che Monaldo le ha imposto per allargare le alleanze della famiglia, ma soprattutto, perch\u00e9 glielo ha chiesto Lui (Dio stesso). Monaldo malmena Francesco e gli altri frati, ma Chiara lo affronta coraggiosamente e lui la lascia andare.\nFrancesco intanto compie il suo dovere di vivere nella povert\u00e0 e preghiera, riuscendo anche ad ammansire un lupo nelle foreste di Gubbio. Gli uomini che seguono il suo modello di vita sono sempre di pi\u00f9 in tutto il mondo e viene il momento in cui \u00e8 costretto ad andare in Terra Santa ad annunziare il messaggio di pace di Ges\u00f9 al Sultano per concedere i luoghi sacri di Betlemme, Gerusalemme e Nazareth ai cristiani.\nMa i cristiani rifiuteranno questa richiesta di pace e cos\u00ec scoppia una nuova Crociata. Ma Francesco, con l'approvazione della sua regola come frate dal papa Innocenzo III (che dopo aver fatto un sogno su di lui, gliela concede), compie altri viaggi, come in Provenza e in Spagna per portare il messaggio di Dio e una nuova parola, \"umilt\u00e0\". Intanto, anche Ortolana e Agnese diventano suore insieme a Chiara, con la morte di Monaldo, e collaborano con Francesco, fondando l'Ordine delle Povere Dame e dei Frati Minori.\nNel 1223, sulla strada del ritorno in Umbria, Francesco e l'amico frate Illuminato si fermano prima a Greccio per Natale, vicino a Rieti, dove costruiscono quello che sar\u00e0 il primo presepe nella storia della Chiesa cristiana. Chiara, grazie al miracolo del presepe, si riprender\u00e0 dal terribile malore che l'ha colta poche settimane prima ed ecco che le sue consorelle sono spettatrici e testimoni di un grande miracolo: lei che prende in braccio un bambino appena nato, che \u00e8 Ges\u00f9 di San Damiano, la cui immagine dipinta come Crocifisso \u00e8 scesa dall'affresco della croce nelle mani di Chiara, fermandosi per quella sola notte l\u00ec.\nFrancesco, nel 1224, torna ad Assisi, dove sar\u00e0 invitato, seppur con forza, a scrivere una nuova \"Regola\" tanto voluta dai suoi confratelli per stabilire esattamente quale debba essere il loro modello di vita, che si attenga a quanto scritto nel Vangelo. Ricever\u00e0 anche il massimo segno mistico di Dio Signore (le stimmate). La Regola viene approvata nel 1225 e insieme a lei il Cantico delle Creature, il quale viene ascoltato anche dagli uccelli (la famosa predica agli uccelli). Ormai stanco e malato alla vista, Francesco muore nella notte tra il 3 e il 4 ottobre del 1226, circondato anche dai genitori. Chiara vivr\u00e0 altri 27 anni, riuscendo anche a scacciare soldatesse musulmane e a salvare la regola e il convento. Morir\u00e0 di vecchiaia vicina, nel 1259. Francesco e Chiara saranno venerati, dalla Chiesa e non solo, come santi."}
{"id": "1984057", "revid": "767487", "url": "https://it.wikipedia.org/wiki?curid=1984057", "title": "The Kingsmen", "text": "I The Kingsmen sono un gruppo garage rock/frat rock degli anni sessanta di Portland, nell'Oregon. Sono famosi soprattutto per la loro registrazione del 1963 della canzone di Richard Berry \"Louie Louie\", che mantenne la posizione #2 nelle classifiche Billboard per sei settimane e divenne un classico.\nStoria.\nLouie Louie.\nQuando registr\u00f2 \"Louie Louie\" la band era composta da Jack Ely (voce/seconda chitarra), Lynn Easton (batteria), Mike Mitchell (chitarra), Don Gallucci (pianoforte) e Bob Nordby (basso). Ken Chase (il manager dei Kingsmen e direttore della radio di Portland KISN music) produsse la registrazione. Robert Lindahl (proprietario dello studio di registrazione Northwestern Inc.) fu il tecnico audio.\n\"Louie Louie\" fu privata del primo posto nelle classifiche del tardo 1963 e del primo '64 da The Singing Nun e Bobby Vinton, che monopolizzarono il primo posto per quattro settimane a testa. Il singolo dei Kingsmen raggiunse il posto #1 nella classifica Cash Box e il #2 nella classifica Billboard Hot 100. Inoltre nel Regno Unito si piazz\u00f2 al #26 nella classifica Record Retailer. In tutto il mondo il singolo vendette pi\u00f9 di un milione di copie. Il b-side del singolo comprende una versione strumentale chiamata \"Haunted Castle\".\nLa band provoc\u00f2 l'attenzione di tutta la nazione quando \"Louie Louie\" fu proibita dal governatore dell'Indiana, Matthew E. Welsh, e attir\u00f2 l'attenzione dell'FBI a causa delle volgarit\u00e0 presenti nella versione della canzone dei Kingsmen e del sospetto che il testo contenesse un messaggio cifrato. I testi erano, in realt\u00e0, innocui, ma l'incomprensibile pronuncia del cantante Jack Ely permise ai giovani fan e ai genitori preoccupati di immaginare le oscenit\u00e0 pi\u00f9 incredibili. Nell'aprile 1966 i The Kingsmen ristamparono \"Louie Louie\" e un'altra volta la canzone scal\u00f2 le classifiche piazzandosi al #65 della classifica \"Cashbox\" e al #97 della Billboard Hot 100.\nControversie.\nDopo il successo di \"Louie Louie\", i componenti dei Kingsmen presero diverse strade. Il batterista Lynn Easton, la cui madre aveva registrato il nome della band e che pi\u00f9 tardi ne acquis\u00ec i diritti, dichiar\u00f2 che da quel momento aveva intenzione di essere la voce principale, obbligando Jack Ely a rimpiazzarlo alla batteria. Questo spinse Jack Ely e Bob Nordby a lasciare il gruppo.\nEly avrebbe poi formato il suo gruppo Jack Ely &amp; the Kingsmen. Don Gallucci fu obbligato a uscire dalla band perch\u00e9 era troppo giovane per fare tour e form\u00f2 qualche mese dopo la band Don and the Goodtimes, che cambi\u00f2 poi nome in Touch, band dalla breve vita. In seguito, Gallucci divenne un produttore di registrazione della Elektra Records, e la sua produzione pi\u00f9 famosa fu il fondamentale secondo album dei The Stooges, \"Fun House\". I due rimanenti componenti dei Kingsmen, Lynn Easton e Mike Mitchell, si esibirono in tour con il nome della band ufficiale.\nNelle seguenti battaglie legali, Easton stabil\u00ec i suoi diritti sul nome \"Kingsmen\". In questo modo Ely fu obbligato a smettere di usare il nome, e a Easton fu proibito di utilizzare i testi originali di Ely. Questo inizialmente colp\u00ec la popolarit\u00e0 dei Kingsmen di Lynn Easton. Negli anni, tuttavia, la band ufficiale (con Easton voce principale) registr\u00f2 molti altri singoli per tutto il resto degli anni sessanta.\nIl singolo dei Kingsmen successivo a \"Louie Louie\" fu una versione di \"Money (That's What I Want)\" che si piazz\u00f2 al #16 della Billboard Hot 100 e al #17 della Cashbox. Poi venne \"Little Latin Lupe Lu\" che si attest\u00f2 al #46 della Billboard e al #49 della Cashbox. Dopo questo fu la volta di \"Death of An Angel\", al #33 della classifica Cashbox e al #42 della Billboard.\nIl 1965 vide i The Kingsmen ritornare nella Top 10 nazionale con \"The Jolly Green Giant\", che raggiunse il #4 di Billboard e il #8 di Cashbox.\nNel 1967 la band entr\u00f2 in classifica per l'ultima volta con \"Bo Diddley Bach\", al #128 di Billboard.\nIl 9 novembre 1998 al gruppo fu riconosciuto il possesso di tutte le prime registrazioni pubblicate su Wand Records e Gusto Records, inclusa \"Louie Louie\".\nJack Ely \u00e8 morto nell'aprile 2015 dopo una lunga malattia .\nAltri usi del nome.\nPrima della formazione del gruppo, un'altra band chiamata The Kingsmen si esibiva nel 1958 ed era formata dai componenti di Bill Haley &amp; His Comets e loro seconda band. Numerose altre band hanno usato il nome \"The Kingsmen\", inclusi un gruppo gospel e band che pi\u00f9 tardi cambiarono nome come Flamin' Groovies, The Gants e il pi\u00f9 famoso gruppo country The Statler Brothers."}
{"id": "1984061", "revid": "1305772", "url": "https://it.wikipedia.org/wiki?curid=1984061", "title": "Secret Wive's Club", "text": ", \u00e8 un videogioco hentai che tratta un feticismo giapponese chiamato hitozuma, una forma erotica in cui si hanno relazioni con donne sposate. Lo scopo del giocatore infatti \u00e8 quello di allenare sessualmente tre donne insoddisfatte delle proprie relazioni amorose matrimoniali.\nIl videogioco \u00e8 stato prodotto da Sekilala che l'ha pubblicato nel 2002 in Giappone ed \u00e8 stato importato in America da G-Collection il 30 luglio 2003. \u00c8 in commercio una versione CD con installer tradizionale ma vi \u00e8 anche la possibilit\u00e0 di scaricarlo da internet tramite Virtual Mate 2.0, in questo caso \u00e8 possibile installarlo su cinque differenti computer con la medesima licenza.\nTrama.\nIssei Ozaki \u00e8 un giovane neolaureato in cerca di lavoro, tramite l'importante amicizia che lega il padre con Takasugi, proprietario di una grande compagnia, riesce a farvisi assumere. Issei viene contattato dal suo datore di lavoro che gli vuole affidare un compito addizionale, quello di fare da tutor a suo figlio Eichi e prepararlo per il test di ingresso in una rinomata scuola. Issei, sentendosi in debito con il suo nuovo capo, non pu\u00f2 rifiutare e si reca nella sua lussuosa dimora dove incontra Chisato, moglie di Takasugi e madre di Eichi.\nIl viso di Chisato \u00e8 familiare ad Issei, infatti i due si erano conosciuti l'anno prima durante le vacanze estive che ambedue stavano trascorrendo a Bali. Issei, anche se fidanzato, vide una donna sola sulla spiaggia e cos\u00ec decise di avvicinarla, ella non fu per nulla sorpresa dell'accaduto ma anzi colse l'occasione al volo per chiedere al giovane ragazzo di spalmarle della crema solare sulla schiena. Il loro incontro prosegu\u00ec anche per una romantica cena ed una passeggiata al chiaro di luna lungo la spiaggia, Chisato, un po' brilla, inciamp\u00f2 e cadde tra le braccia di Issei, abbracciati ed eccitati da questa situazione insolita e pericolosa fecero l'amore.\nIssei volle una promessa da parte di Chisato, quella che semmai nella loro vita si fossero incontrati nuovamente i due avrebbero replicato questo magico incontro.\nIssei \u00e8 molto stupito dal trovare dinnanzi a s\u00e9 proprio quella donna, ma comunque deve portare avanti il lavoro affidatogli dal suo capo. Le prime lezioni si svolgono tranquillamente e senza alcun problema finch\u00e9 \u00e8 proprio Chisato a fare la prima mossa. Con la scusa di invitarlo ad una cena lo presenta a due sue amiche Nana Kawasaki e Kagari Oishi e gli spiega che tutte loro hanno dei problemi con i propri mariti. Nana ha avuto un matrimonio di interesse ed adesso si trova legata ad un uomo che non ama e che pensa unicamente al cibo e mai al sesso. Kagari invece si \u00e8 sposata con un suo insegnante e al di fuori di lui non ha mai fatto sesso con nessun altro ed adesso che l'uomo \u00e8 diventato impotente vorrebbe scoprire tutto ci\u00f2 che non ha mai potuto sperimentare prima. Chisato invece ha scoperto che il marito ha un'amante ed \u00e8 per questo che i loro rapporti sessuali sono sporadici ed insoddisfacenti.\nChisato racconta alle amiche del suo incontro con Issei a Bali e che lui a letto \u00e8 molto bravo cos\u00ec propone alle altre due di creare un club dove le tre donne verranno allenate ed istruite sessualmente da Issei. Il ragazzo eccitato dalla prospettiva di poter fare del sesso con tre bellissime donne sposate non si tira indietro e cos\u00ec nasce il \"Secret Wive's Club\".\nPersonaggi.\nIl protagonista del videogioco. \u00c8 un giovane insegnante appena assunto da un'importante azienda il cui datore di lavoro gli affida il compito di fare da tutor al figlio. Finir\u00e0 per fare da insegnante anche alla moglie del suo capo oltre ad alcune sue amiche.\nLa moglie del capo di Issei, i due si erano gi\u00e0 incontrati anni prima durante una vacanza e tra loro due l'attrazione non \u00e8 mai finita. Ha moltissimo tempo libero perch\u00e9 ha al proprio servizio una donna che si occupa di tutte le faccende di casa. \u00c8 lei a dare vita al \"Secret Wive's Club\" dopo aver scoperto che il marito la tradisce, \u00e8 una grande esibizionista ed ama essere osservata mentre copula.\nAmica di Chisato e moglie di un grasso uomo d'affari \u00e8 una donna con diversi complessi. Dal carattere introverso ed insicuro \u00e8 il personaggio che rivela gli appetiti sessuali pi\u00f9 estremi come essere legata ed umiliata.\nAltra amica di Chisato che verr\u00e0 introdotta nel \"Secret Wive's Club\". Sposata con un suo insegnante del liceo, che \u00e8 stato il primo ed unico uomo con cui \u00e8 andata a letto nella sua vita, si ritrova insoddisfatta della sua vita sessuale a causa dell'impotenza del marito. Allegra e molto curiosa ama sperimentare continue novit\u00e0 in ambito sessuale come il sesso anale o l'uso di vibratori.\nAnalisi del gioco.\nCome in ogni classica avventura grafica il gioco da diverse possibilit\u00e0 di scelta al giocatore che porteranno a diversi finali. Dopo l'introduzione si inizier\u00e0 con la scelta della prima ragazza da allenare, in questa schermata sono presenti tre pannelli, uno per ognuna, in sui ci sono alcune barre che si riempiranno a seconda di quante volte si \u00e8 scelta la ragazza in questione.\nAll'inizio sar\u00e0 possibile accedere solo alla prima barra ma completandola si potr\u00e0 accedere alla successiva:\nDopo i primi 3 livelli, comuni a tutte le ragazze, ve ne sono altri 2 che dipendono dai loro caratteri e dai loro gusti.\nPer poter sbloccare le Extreme Lesson occorre dedicare le proprie attenzioni a tutte e tre le ragazze, come in molti i giochi hentai ci sono molteplici finali a seconda del percorso prescelto.\nLe scene totali da collezionare sono 125."}
{"id": "1984063", "revid": "226458", "url": "https://it.wikipedia.org/wiki?curid=1984063", "title": "Roma tra le due guerre. Cronache da una citt\u00e0 che cambia", "text": "Roma tra le due guerre. Cronache da una citt\u00e0 che cambia \u00e8 un saggio di Italo Insolera e Alessandra Maria Sette che ricostruisce gli anni venti, trenta e quaranta del XX secolo attraverso la ricca iconografia realizzata in quegli anni.\nIl libro prende l'avvio dalla straordinaria documentazione fotografica eseguita dall'Istituto Luce durante gli anni venti, trenta e quaranta, confronta con i tanti quadri che furono dipinti in quegli anni da Maria Barozzo, Giovanni Omiccioli, Tina Tommasini, Eva Quajotto, Mario Mafai, Esther Epifani, Francesco Trombadori. Nomi famosi accanto ad altri quasi ignorati dalla storia dell'arte, ma interessanti come testimonianze del modo come si consideravano in quegli anni le colossali trasformazioni che avvenivano in Roma. Il libro si conclude con due immagini simboliche: Pio XII tra i cittadini colpiti dai bombardamenti nell'estate 1943 \u00e8 i cittadini ebrei che negli stessi giorni esultano nelle vie del ghetto per la caduta di Mussolini."}
{"id": "1984069", "revid": "56588", "url": "https://it.wikipedia.org/wiki?curid=1984069", "title": "Arcidiocesi di Santa Severina", "text": ""}
{"id": "1984075", "revid": "81646", "url": "https://it.wikipedia.org/wiki?curid=1984075", "title": "Trattato di Santo Stefano", "text": ""}
{"id": "1984099", "revid": "6923", "url": "https://it.wikipedia.org/wiki?curid=1984099", "title": "Topicalizzazione contrastiva", "text": "La topicalizzazione contrastiva (o \"rematizzazione a sinistra\") nella linguistica, consiste nell'anticipazione di un costituente senza riprese successive. L'elemento topicalizzato \u00e8 pronunciato con enfasi. Sul piano della struttura delle conoscenze, la topicalizzazione mette a fuoco tanto un'informazione 'vecchia', quanto un'informazione 'nuova'."}
{"id": "1984102", "revid": "729019", "url": "https://it.wikipedia.org/wiki?curid=1984102", "title": "Roppongi (metropolitana di Tokyo)", "text": "La \u00e8 una stazione della Metropolitana di Tokyo, si trova a Roppongi. La stazione \u00e8 servita sia dalle linee della Tokyo Metro che da quelle della Toei.\nStoria.\nLa stazione venne inaugurata il 25 marzo 1964, all'epoca era parte esclusiva della Linea Hibiya. Il 12 dicembre 2000 venne inaugurata anche la parte relativa alla Linea Oedo.\nIl binario 1 della Linea \u014cedo si trova a 42 m sotto il livello del suolo, questo la rende la pi\u00f9 profonda delle stazioni della Metropolitana di Tokyo. Il binario 2 della \u014cedo si trova invece a \"soli\" 32 metri sotto il manto stradale.\nStruttura.\nLinea Hibiya.\nLa stazione della linea Hibiya \u00e8 costituita da due marciapiedi laterali con due binari centrali.\nLinea \u014cedo.\nLa stazione della linea \u014cedo \u00e8 costituita da due marciapiedi laterali con due binari centrali al quinto piano sotterraneo."}
{"id": "1984105", "revid": "767487", "url": "https://it.wikipedia.org/wiki?curid=1984105", "title": "Ervin L\u00e1szl\u00f3", "text": "\u00c8 stato candidato due volte (2004 e 2005) al premio Nobel per la pace, nel 2001 ha ricevuto il Goi Award e nel 2005 il Mandir of Peace Prize.\nStoria.\n\u00c8 nato a Budapest da una modesta famiglia ungherese. Il padre faceva il calzolaio, mentre la madre era una pianista.\nGi\u00e0 a 5 anni segu\u00ec le orme della madre, per arrivare a suonare, all'et\u00e0 di 9 anni, con l'orchestra sinfonica di Budapest. Dopo la seconda guerra mondiale lasci\u00f2 l'Ungheria per gli Stati Uniti.\nNel 1956 ha sposato Carita J\u00e4gerhorn af Spurila con la quale ha avuto due figli.\nNel 1993, a seguito di una sua esperienza nel Club di Roma, fonda il Club di Budapest.\n\u00c8 stato direttore dello United Nations Institute for Training and Research (UNITAR), ed \u00e8 attualmente consulente del Direttore Generale dell'UNESCO, oltre ad essere membro dell'accademia ungherese delle scienze."}
{"id": "1984107", "revid": "767487", "url": "https://it.wikipedia.org/wiki?curid=1984107", "title": "T\u00eat (fiume)", "text": "Il T\u00eat (francese: \"La T\u00eat\", catalano: \"Tet\") \u00e8 un fiume costiero francese, situato nel dipartimento dei Pirenei Orientali e lungo 120\u00a0km. I paesi della valle sulla quale scorre il fiume (chiamata \"Vall\u00e9e de la T\u00eat\") sono classificati nella lista Villes et Pays d'Art et d'Histoire stilata dal Ministero della Cultura francese.\nGeografia.\nIl T\u00eat nasce sul versante nord-orientale del Pic Carlit, da un insieme di corsi d'acqua che formano il Lago Blu a circa 2.455\u00a0m di altitudine. Poco pi\u00f9 in basso riceve i suoi primi affluenti: la Llosa sulla sinistra, ed il Grave sulla destra da cui eredita la direzione sud-ovest-&gt;nord-est. A quota 2017, poco prima di entrare nel lago artificiale di Bouillouses), riceve dalla sinistra il torrente Puig Peric che discende dal monte omonimo.\nDopo il Bouillouses il fiume prosegue in direzione sud-ovest fino ad arrivare a Mont-Louis, qui cambia direzione puntando verso sud-est e attraversa prima la regione del Conflent, poi la piana del Rossiglione), fino a sfociare nel Mar Mediterraneo a Canet-en-Roussillon poco a est di Perpignan.\nIl suo corso \u00e8 sbarrato da due dighe, una nei pressi della sorgente per via della produzione di energia idroelettrica (che ha formato il Lago dei Bouillouses) e l'altra a Vin\u00e7a (dando luogo al Lago di Vin\u00e7a).\nPrincipali affluenti.\nI principali affluenti della T\u00eat sono (dx= sulla destra idrologica, sx= sulla sinistra idrologica):"}
{"id": "1984110", "revid": "1543377", "url": "https://it.wikipedia.org/wiki?curid=1984110", "title": "Hans Wilsdorf", "text": "Biografia.\nRimasto orfano in giovane et\u00e0, Wilsdorf lavor\u00f2 per una fabbrica di orologi svizzera a La Chaux-de-Fonds. Nel 1905 si trasfer\u00ec a Londra ed avvi\u00f2 una sua attivit\u00e0, con il proposito di fornire segnatempo di qualit\u00e0 ad un prezzo abbordabile. Con suo cognato Alfred Davis fond\u00f2 un'azienda per l'importazione degli orologi chiamata Wilsdorf &amp; Davis, e lavor\u00f2 in coppia con Hermann Aegler, un artigiano di Bienne da cui importava orologi da polso.\nNel 1908 cre\u00f2 il marchio Rolex per i suoi orologi, e durante la prima guerra mondiale lasci\u00f2 l'Inghilterra per trasferirsi in Svizzera a causa dell'aumento della tassazione sulle importazioni di lusso dovuto alla guerra. Nel 1920 fond\u00f2 la Montres Rolex S.A. a Bienne. Il nome \"Rolex\" fu ideato dallo stesso Wilsdorf, poich\u00e9 facile da pronunciare in molte lingue e composto da lettere della stessa dimensione, in modo da poter essere scritto simmetricamente.\nNel 1926 fond\u00f2 anche una marca di orologi di alta qualit\u00e0 ma a prezzi inferiori, la Tudor, filiale della Rolex. Dopo la morte di sua moglie, nel 1944, fond\u00f2 la Hans Wildorf Foundation in cui rivers\u00f2 tutte le sue azioni della Rolex, assicurandosi che una parte dei guadagni andasse in opere di carit\u00e0. La compagnia \u00e8 rimasta una fondazione fino ai giorni nostri."}
{"id": "1984116", "revid": "886680", "url": "https://it.wikipedia.org/wiki?curid=1984116", "title": "Bodrum", "text": "Bodrum (anticamente \"Alicarnasso\", in greco \u0391\u03bb\u03b9\u03ba\u03b1\u03c1\u03bd\u03b1\u03c3\u03c3\u03cc\u03c2; nel periodo medievale \"Petronium\") \u00e8 una citt\u00e0 della Turchia, centro dell'omonimo distretto della provincia di Mu\u011fla.\nGeografia.\nBodrum \u00e8 diventata, a partire dagli anni sessanta, un centro turistico grazie agli sforzi dello scrittore Cevat \u015eakir. Oggi \u00e8 una stazione turistica assai frequentata, in particolare dalla borghesia di Istanbul e dai turisti stranieri. Bodrum \u00e8 inoltre base di partenza o di arrivo di numerose crociere marittime.\nLa citt\u00e0 \u00e8 servita dall'aeroporto di Milas-Bodrum (codice IATA: BJV).\nStoria.\nL'antica Alicarnasso dette i natali al celebre storico greco Erodoto (circa 484 - circa 420 a.C.).\nIl re Mausolo, satrapo di Caria (la parte dell'Asia Minore inclusa nell'Impero achemenide persiano) dal 377 alla sua morte nel 353 a.C., fu inumato nella sontuosa tomba costruitagli ad Alicarnasso. Di tale monumento, considerato come una delle sette meraviglie del mondo nell'antichit\u00e0, sopravvivono solo alcune rovine informi. Il nome di Mausolo, associato alla sua tomba, \u00e8 all'origine della parola \"mausoleo\".\nNei primi anni del XV secolo, verosimilmente a partire dal 1403, i cavalieri di Rodi (Cavalieri dell'Ordine dell'Ospedale di San Giovanni di Gerusalemme) edificarono sopra l'antica cittadella un possente castello, cui dettero il nome di San Pietro, da cui deriva il nome dell'attuale Bodrum (derivante dal latino \"Petreum\", o \"Petronium\"). Costoro ne migliorarono costantemente le difese fino al 1521, come testimoniato dagli stemmi, ancor oggi visibili, posti ai differenti angoli della piazzaforte da quei capitani del castello o dai dignitari dell'Ordine che ne comandarono i lavori.\nNel 1522, gli Ottomani, sotto il comando del Sultano Solimano il Magnifico, entrarono a Rodi al termine d'un assedio durato sei mesi. Il Sultano, sensibile all'austerit\u00e0 di vita dei \u00abmonaci-soldati\u00bb e al coraggio da essi manifestato nel corso dell'assedio, sotto la guida del loro Gran Maestro, Philippe de Villiers de L'Isle-Adam, permise loro di abbandonare Rodi in tutta libert\u00e0 (1\u00ba gennaio 1522) dopo essersi fatto consegnare tutti i possedimenti dell'Ordine degli Ospitalieri nel Dodecanneso, come pure il castello San Pietro. Il villaggio di Bodrum si svilupp\u00f2 in seguito, grazie al commercio delle spugne.\nIl castello fu utilizzato come prigione fra il 1895 e il 1915, ma fu abbandonato in seguito a un bombardamento dell'incrociatore corazzato francese \"Dupleix\" nel maggio del 1915, che danneggi\u00f2 seriamente l'edificio. Questo fu restaurato fra il 1960 e il 1964 e trasformato in museo. Il castello ospita anche un importante museo di archeologia marina; alcuni oggetti in mostra datano all'et\u00e0 del bronzo.\nNella notte tra il 20 e il 21 luglio 2017, un sisma di magnitudo 6,7 tra Grecia e Turchia, ha provocato feriti e danni; numerose le strade allagate, da quello che l\u2019agenzia europea ha definito \u00abun mini tsunami\u00bb."}
{"id": "1984122", "revid": "110157", "url": "https://it.wikipedia.org/wiki?curid=1984122", "title": "Tasov (Vyso\u010dina)", "text": "Tasov (in tedesco \"Tassau\") \u00e8 un comune della Repubblica Ceca situato nella regione di Vyso\u010dina, menzionato per la prima volta nel 1233. Si trovano una chiesa barocca consacrata a San Pietro e Paolo, risalente al XVIII secolo, ed alcune rovine di una fortezza gotica di \"Hr\u00e1dek\" a ridosso del villaggio.\nCitazione.\n\"Quando un ragazzino di sette anni intraprende il suo primo viaggio da solo verso il villaggio vicino che \u00e8 difficilmente ad un'ora di cammino da casa sua, dopo anni pu\u00f2 ancora sognare il suo viaggio come se sognasse una crociata in Terra Santa. L'orizzonte fisico dei suoi occhi diventer\u00e0 sempre pi\u00f9 ampio, come i cerchi sulla superficie di un lago in cui \u00e8 caduto un idroplano da un migliaio di metri, ma il suo orizzonte spirituale rimarr\u00e0 anche dopo anni nel centro che \u00e8 chiamato terra natale. Questo centro rimarr\u00e0 sempre il suo fulcro di Archimede ed anche il suo tallone d'Achille.\" (Jakub Deml, \"Il Saluto di Tasov\", 1932)"}
{"id": "1984125", "revid": "367445", "url": "https://it.wikipedia.org/wiki?curid=1984125", "title": "Paperino e il serraglio mitologico", "text": "Paperino e il serraglio mitologico (\"Mythological Menagerie\") \u00e8 una storia Disney scritta e disegnata da Don Rosa nel 1987, che vede Qui, Quo e Qua alle prese con delle classificazioni di animali guastate dal loro zio. \nTrama.\nQui, Quo e Qua vogliono ottenere una medaglia in zoologia e Paperino confessa che egli da giovane studiava gli animali e, perci\u00f2, vuole aiutarli ma i nipotini (giustamente) dubitano della saggezza del loro zio. Per ottenere la medaglia avrebbero dovuto fare pi\u00f9 avvistamenti possibili e Paperino, per mettere in difficolt\u00e0 i ragazzi, fa sfilare animali stranissimi (come un gatto giallo con un corno) che riescono comunque a classificare, tranne l'ultimo, ovvero un cavallo furioso con incollate sopra varie pellicce, pesci e anche Paperino. Quando i nipotini tornano a casa, hanno il petto pieno di medaglie, mentre Paperino di cerotti."}
{"id": "1984126", "revid": "21583", "url": "https://it.wikipedia.org/wiki?curid=1984126", "title": "Enrico Filippini", "text": "Biografia.\nOriginario della Vallemaggia, studi\u00f2 a Milano, Berlino e Monaco. Si laure\u00f2 con una tesi sui movimenti giovanili e le ideologie pedagogiche in Germania tra il 1890 e il 1930. Dal 1959 al 1968 fu consulente letterario alla Feltrinelli, passando negli anni del terrorismo a Il Saggiatore e poi alla Bompiani. Trasferitosi a Roma nel 1976, collabor\u00f2 per dodici anni con \"La Repubblica\", curando le pagine culturali. Una selezione dei quasi cinquecento articoli scritti per il quotidiano venne pubblicata da Einaudi, nel 1990, in una raccolta dal titolo \"La verit\u00e0 del gatto\", con una introduzione di Umberto Eco.\nFu cofondatore del Gruppo 63 (suoi scritti sono su \"Il Menab\u00f2\" e \"Marcatr\u00e9\").\nTradusse pensatori quali Edmund Husserl e Walter Benjamin e narratori di lingua tedesca quali Friedrich D\u00fcrrenmatt, Thomas Mann, Max Frisch e G\u00fcnter Grass.\nOltre all'attivit\u00e0 di giornalista e traduttore, Filippini scrisse alcuni racconti che riscossero notevole successo di critica e pubblico, pubblicati da Feltrinelli nel 1991 in un volume dal titolo \"L'ultimo viaggio\". Collabor\u00f2 inoltre con la RAI (tra l'altro al \"Berlin Alexanderplatz\" di Rainer Werner Fassbinder, e a programmi su Weimar, Simone Weil, George Orwell ecc.)\nNel 2003 \u00e8 stata pubblicata \"Byron &amp; Shelley: un'amicizia eterna\", una sua sceneggiatura televisiva, che non fu mai portata sullo schermo.\nLe sue carte sono conservate nella Biblioteca cantonale di Locarno."}
{"id": "1984128", "revid": "1776051", "url": "https://it.wikipedia.org/wiki?curid=1984128", "title": "Kne\u017eevi Vinogradi", "text": " Kne\u017eevi Vinogradi \u00e8 un comune della Croazia di 5.186 abitanti della Regione di Osijek e della Baranja."}
{"id": "1984133", "revid": "767487", "url": "https://it.wikipedia.org/wiki?curid=1984133", "title": "Ko\u0161ka", "text": " Ko\u0161ka \u00e8 un comune della Croazia di 5.186 abitanti della Regione di Osijek e della Baranja."}
{"id": "1984135", "revid": "599013", "url": "https://it.wikipedia.org/wiki?curid=1984135", "title": "Tasov", "text": "Tasov pu\u00f2 riferirsi a diversi toponimi della Repubblica Ceca:\nCon grafia differente:"}
{"id": "1984136", "revid": "1391549", "url": "https://it.wikipedia.org/wiki?curid=1984136", "title": "Levanjska Varo\u0161", "text": " Levanjska Varo\u0161 \u00e8 un comune della Croazia di 5.186 abitanti della Regione di Osijek e della Baranja."}
{"id": "1984142", "revid": "767487", "url": "https://it.wikipedia.org/wiki?curid=1984142", "title": "Magadenovac", "text": " Magadenovac \u00e8 un comune della Croazia di 2.239 abitanti della Regione di Osijek e della Baranja."}
{"id": "1984147", "revid": "767487", "url": "https://it.wikipedia.org/wiki?curid=1984147", "title": "Marijanci", "text": " Marijanci \u00e8 un comune della Croazia di 2.719 abitanti della Regione di Osijek e della Baranja."}
{"id": "1984150", "revid": "62221", "url": "https://it.wikipedia.org/wiki?curid=1984150", "title": "Jassoidea", "text": ""}
{"id": "1984153", "revid": "1776051", "url": "https://it.wikipedia.org/wiki?curid=1984153", "title": "Petlovac", "text": " Petlovac \u00e8 un comune della Croazia di 2.743 abitanti della Regione di Osijek e della Baranja."}
{"id": "1984156", "revid": "62221", "url": "https://it.wikipedia.org/wiki?curid=1984156", "title": "Cicadelloidea", "text": ""}
{"id": "1984159", "revid": "767487", "url": "https://it.wikipedia.org/wiki?curid=1984159", "title": "Petrijevci", "text": " Petrijevci \u00e8 un comune della Croazia di 3.068 abitanti della Regione di Osijek e della Baranja."}
{"id": "1984161", "revid": "287204", "url": "https://it.wikipedia.org/wiki?curid=1984161", "title": "Gilles Muller", "text": ""}
{"id": "1984163", "revid": "1851848", "url": "https://it.wikipedia.org/wiki?curid=1984163", "title": "Clara Podda", "text": "Biografia.\nAi campionati europei, tra il 1999 e il 2007, ha vinto una medaglia d'oro (Slovenia, 2007), una d'argento e due di bronzo nel singolare e un oro e un argento nel torneo a squadre.\nHa vinto una medaglia di bronzo ai mondiali del 2006 in Svizzera. Alle Paralimpiadi di Pechino 2008, le quarte a cui ha preso parte, ha vinto due medaglie, una d'argento e nel torneo a squadre e una di bronzo nel singolare.\nPolitica.\nAlle elezioni europee del 2009 \u00e8 stata candidata nelle liste dell'Unione di Centro."}
{"id": "1984165", "revid": "289777", "url": "https://it.wikipedia.org/wiki?curid=1984165", "title": "MPEG21", "text": ""}
{"id": "1984174", "revid": "124123", "url": "https://it.wikipedia.org/wiki?curid=1984174", "title": "Cevat \u015eakir", "text": "Biografia.\nCevat \u015eakir Kabaa\u011fa\u00e7l\u0131 era figlio di Shakir Pasci\u00e0, un diplomatico turco sotto il regno del Sultano ottomano Abd\u00fclhamid II. Pass\u00f2 la sua infanzia ad Atene. Si diplom\u00f2 nel Robert College e si addottor\u00f2 nel Dipartimento di Storia dell'Universit\u00e0 di Oxford nel 1908.\nScrisse su numerosi giornali turchi. Nel 1925, a seguito della pubblicazione d'un articolo che criticava la pena di morte, fu condannato a 3 anni d'esilio a Bodrum (antica Alicarnasso), che all'epoca era un piccolo villaggio di pescatori sui bordi del mar Egeo.\nMalgrado la fine della sua pena, rifiut\u00f2 di lasciare Bodrum e prese il soprannome di \"Pescatore di Alicarnasso\" per le sue pubblicazioni.\nLavor\u00f2 molto sulla storia della regione, partendo dall'idea secondo cui la culla della civilt\u00e0 occidentale si trovava a ovest della Turchia, nell'antica Ionia.\nPubblic\u00f2 decine d'opere storiche sull'Anatolia occidentale e sulla mitologia greca. Scrisse parimenti dei romanzi che hanno come eroi pescatori e marinai. Fu il pionieristico organizzatore dei \"tour blu\" (\"Mavi Tur\") che miravano a far conoscere la regione di Bodrum al grande pubblico. Se Bodrum \u00e8 oggi uno dei maggiori centri turistici della Turchia, ci\u00f2 in gran parte lo si deve agli sforzi di Cevat \u015eakir.\nMorto nel 1973, fu seppellito nella sua Bodrum."}
{"id": "1984183", "revid": "2373", "url": "https://it.wikipedia.org/wiki?curid=1984183", "title": "Station wagon", "text": ""}
{"id": "1984184", "revid": "6923", "url": "https://it.wikipedia.org/wiki?curid=1984184", "title": "Kenya Airways", "text": "La Kenya Airways \u00e8 la compagnia aerea di bandiera del Kenya, la compagnia fu fondata nel 1977, dopo la dissoluzione della East African Airways e il suo hub principale \u00e8 l'aeroporto Internazionale Jomo Kenyatta.\nLa compagnia \u00e8 stata controllata interamente dal governo keniano fino al 1995, privatizzata nel 1996 e quotata alla borsa di Nairobi divent\u00f2 la prima compagnia di bandiera africana a raggiungere questo obiettivo.\n\u00c8 una compagnia con azioni possedute sia dal governo che da privati; il maggior azionista \u00e8 il governo keniano seguito da KLM, il resto \u00e8 volatile sui mercati azionari.\nKenya Airways \u00e8 largamente considerata una compagnia leader nel continente Sub-sahariano e nel giugno 2010 \u00e8 diventata membro di SkyTeam, nonch\u00e9 membro dell'African Airlines Association dal 1977.\nStoria.\nI primi anni.\nKenya Airways venne fondata dal governo keniota il 22 gennaio 1977, in seguito alla disgregazione della Comunit\u00e0 dell'Africa orientale e alla conseguente scomparsa di East African Airways (EAA). Il 4 febbraio 1977, due Boeing 707-321 affittati dalla British Midland Airways inaugurarono le operazioni, servendo la rotta Nairobi-Francoforte-Londra. Sui voli interni e regionali, il vettore schier\u00f2 aeromobili precedentemente gestiti dal consorzio EAA, come un Douglas DC-9-30 e tre Fokker F27-200. Alla fine del 1977, tre Boeing 707 erano stati acquisiti dalla Northwest Orient. L'anno successivo, la societ\u00e0 costitu\u00ec una filiale charter denominata Kenya Flamingo Airlines, che noleggiava aerei della compagnia aerea madre per operare servizi passeggeri e merci internazionali. Nei primi anni, Aer Lingus forniva all'azienda supporto tecnico e gestionale.\nEspansione e privatizzazione: 1970-1980.\nNel luglio 1980, la compagnia aerea aveva 2.100 dipendenti e una flotta di tre Boeing 707-320B, un Boeing 720B, un Douglas DC-9-30 e tre Fokker F27-200. In quel momento, Addis Abeba, Atene, Bombay, Il Cairo, Copenaghen, Francoforte, Jeddah, Kampala, Karachi, Khartoum, Londra, Lusaka, Mauritius, Mogadiscio, Roma, Salisbury, Seychelles e Zurigo erano tra le destinazioni internazionali della compagnia aerea, mentre le rotte nazionali andavano da Nairobi a Kisumu, Malindi, Mombasa e Mumias. Una rotta senza scalo tra Nairobi e Bombay venne lanciata nel 1982 utilizzando i Boeing 707-320B. Un anno dopo, la compagnia inizi\u00f2 a servire la Tanzania. I voli per Burundi, Malawi e Ruanda furono lanciati nel 1984. La capacit\u00e0 sulle rotte europee fu potenziata nel novembre 1985 con l'incorporazione di un Airbus A310-200 affittato da Condor. Il Kilimanjaro venne servito per la prima volta nel marzo 1986. Quell'anno, la compagnia aerea ordin\u00f2 due Airbus A310-300. Kenya Airways fu la prima compagnia aerea africana ad acquisire un A310, il primo wide body ordinato dalla compagnia. Finanziato con un prestito di US $ 20.000.000 (equivalente a $ 46.648.452 nel 2019), la consegna di questi due aeromobili avvenne a maggio e settembre 1986. Venivano utilizzati sul corridoio Kenya-Europa e permisero a Kenya Airways di restituire l'A310-200 in precedenza noleggiato. All'inizio del 1988, il vettore ordin\u00f2 due Fokker F50 per operare le rotte nazionali; ricevette il primo di questi aerei alla fine dell'anno. Sempre nel 1988, venne concordato il noleggio di un terzo A310-300 con International Lease Finance per un periodo di dieci anni; l'aereo entr\u00f2 a far parte della flotta nel novembre 1989. Affittato da Ansett Worldwide, il primo Boeing 757-200 venne ricevuto nel gennaio 1990, mentre un terzo Fokker F50 arriv\u00f2 nell'ottobre dello stesso anno. Alla fine del 1991, due Boeing 737-200 furono noleggiati dalla Guinness Peat Aviation.\nNel 1986, venne pubblicato il \"Sessional Paper Number 1\" dal governo del Kenya, sottolineando la necessit\u00e0 del paese di un maggior sviluppo economico. Il documento sottolineava l'opinione del governo secondo cui la compagnia aerea sarebbe stata meglio se fosse stata privatizzata, determinando cos\u00ec il primo tentativo di privatizzazione. Il governo nomin\u00f2 Philip Ndegwa presidente del consiglio nel 1991, con ordini specifici per rendere la compagnia aerea una compagnia privata. Nel 1992 fu pubblicato il documento \"Public Enterprise Reform\", che attribuiva a Kenya Airways la priorit\u00e0 tra le compagnie nazionali in Kenya da privatizzare. Ndegwa venne sostituito da Isaac Omolo Okero. Nel settembre 1992, Brian Davies venne nominato nuovo amministratore delegato della societ\u00e0. Davies era stato precedentemente assunto per condurre uno studio sulla fattibilit\u00e0 sulla privatizzazione, lavorando per il braccio di consulenza Speedwing di British Airways. Swissair fu la prima compagnia a fornire a Kenya Airways consulenza sulla privatizzazione. Nell'anno fiscale 1993-1994, la compagnia aerea produsse il suo primo profitto dall'inizio della commercializzazione. Nel 1994, la International Finance Corporation venne incaricata di fornire assistenza nel processo di privatizzazione, che di fatto ebbe inizio nel 1995. Si cercava un grande partner dell'industria aeronautica che acquisisse il 40% delle azioni, con un altro 40% riservato a investitori privati e il governo che avrebbe mantenuto la quota rimanente, assorbito quasi 90 milioni di dollari di debiti e convertito altri 31 milioni di dollari in prestiti in azioni; dopo la riorganizzazione, la societ\u00e0 avrebbe avuto un debito di circa 78 milioni di dollari. British Airways, KLM, Lufthansa e South African Airways erano tra le compagnie aeree che avevano espresso interesse a prendere una partecipazione in Kenya Airways.\nKLM si aggiudic\u00f2 la privatizzazione della societ\u00e0, che ristruttur\u00f2 i suoi debiti e stipul\u00f2 un accordo di master corporation con KLM, che avrebbe acquisito il 26% delle azioni, diventando da allora il pi\u00f9 grande azionista unico. Le azioni vennero lanciate al pubblico nel marzo 1996 e la compagnia aerea inizi\u00f2 a fare trading alla Borsa di Nairobi. Il governo del Kenya mantenne una partecipazione del 23% nella societ\u00e0 e offr\u00ec il restante 51% al pubblico; tuttavia, gli azionisti non kenioti avrebbero potuto detenere una quota massima del 49% della compagnia aerea. Nonostante il 40% delle azioni fosse detenuto da investitori stranieri a seguito della privatizzazione (compresa la partecipazione del 26% di KLM), le posizioni di vertice manageriale erano ricoperte da kenioti. In seguito all'acquisizione, il governo del Kenya capitalizz\u00f2 70 milioni di dollari, mentre la compagnia aerea ricevette un prestito di 15 milioni di dollari dall'International Finance Corporation per modernizzare la sua flotta. In un accordo del valore di 82 milioni di dollari, nel luglio 1996 furono ordinati due Boeing 737-300.\nDal 2000.\nNel gennaio 2000, la compagnia aerea sub\u00ec il suo primo incidente con vittime quando un Airbus A310 che era stato acquistato nuovo nel 1986 si schiant\u00f2 al largo della Costa d'Avorio, poco dopo il decollo da Abidjan (volo Kenya Airways 431). Ad aprile dello stesso anno, la flotta era composta da quattro Airbus A310-300, due Boeing 737-200 e quattro Boeing 737-300. A quell'epoca, la compagnia aveva uno staff di 2.780 unit\u00e0, di cui 400 ingegneri, 146 membri di equipaggio e 365 di cabina. Dal suo hub principale all'aeroporto Internazionale Jomo Kenyatta, venivano operati servizi di linea per destinazioni in Africa e Europa. Nel 2002 venne un ordine per tre Boeing 777-200ER; un ulteriore aeromobile \u00e8 stato acquistato nel novembre 2005. Nel marzo 2006 sono stati ordinati sei Boeing 787-8; i primi due esempi sarebbero stati forniti nel 2010 e gli altri nel 2011. L'ordine fu modificato nove mesi dopo per includere altri tre esemplari. Il primo Embraer 190 entr\u00f2 a far parte della flotta nel dicembre 2010.\nNel giugno 2012, la societ\u00e0 ha annunciato l'emissione di diritti per un valore di KSh20 miliardi, volti ad aumentare il capitale per sostenere i piani di espansione. In seguito all'assegnazione delle azioni, KLM ha aumentato la propria partecipazione nella societ\u00e0 dal 26% al 26,73%, mentre il governo keniota ha incrementato la propria partecipazione dal 23% al 29,8%, diventando il maggiore azionista. Nell'aprile 2012, la compagnia ha lanciato un piano denominato Project Mawingu (la parola swahili significa \"Nuvole\") per aggiungere 24 destinazioni entro il 2021, compreso l'inizio dei servizi per l'Australia e il Nord e Sud America, ed espandere la propria presenza anche in Asia. Nell'ottobre 2013, la compagnia ha dichiarato che avrebbe aggiunto sei nuove destinazioni ogni anno, a seguito della consegna dei Boeing 777 e 787.\nI risultati operativi per gli anni fiscali 2015 e 2016 hanno mostrato perdite sostanziali. La rapida espansione della flotta e delle rotte (soprannominato \"Progetto Mawingu\") \u00e8 stata citata come la causa principale della flessione. La copertura del prezzo del carburante e l'accordo del 1996 con KLM, considerato intrusivo nella gestione della compagnia di bandiera, hanno assunto la colpa secondaria. Sono state adottate misure correttive per migliorare la posizione finanziaria e operativa della compagnia aerea ed evitare l'insolvenza. La partnership con KLM \u00e8 stata ritenuta redditizia e mantenuta. Tuttavia, le parti hanno convenuto di modificare alcune caratteristiche dell'accordo che hanno avuto un effetto negativo per Kenya Airways. Due Boeing 737-700 sono stati venduti e cinque nuovi aerei in leasing subaffittati per migliorare il flusso di cassa. Gli sforzi per riposizionare finanziariamente il vettore hanno avuto successo alla fine del 2017. In un accordo complesso, le parti interessate hanno concordato di convertire quasi mezzo miliardo di dollari USA in prestiti in azioni, modificando la struttura proprietaria. Il governo del Kenya, il pi\u00f9 grande prestatore, ha visto le sue partecipazioni salire dal 29,8% al 48,9% mentre quella di KLM \u00e8 stata diluita dal 26,7% al 7,8%. Un consorzio di banche locali, attraverso una societ\u00e0 veicolo denominata: \"KQ Lenders Company 2017 Ltd.\", \u00e8 arrivato al 38,1%. Quest'ultima entit\u00e0 \u00e8 obbligata con un prestito dalle banche locali di cui sopra per un importo di US $ 225 milioni; questo importo, a sua volta, \u00e8 garantito dal governo. I dipendenti della compagnia aerea, attraverso un regime di partecipazione azionaria, e altri possiedono il restante 5,2%. Il governo del Kenya ha rilasciato una garanzia per un ulteriore debito di 525 milioni di dollari nei confronti della Import-Export Bank degli Stati Uniti.\nLo schema di un piano per il ripristino della redditivit\u00e0 \u00e8 stato divulgato in un'intervista del marzo 2018 rilasciata dall'amministratore delegato e dal presidente della societ\u00e0. L'operazione di turnaround includer\u00e0 l'espansione delle rotte, il perseguimento del segmento di mercato di fascia alta, su partnership e joint venture con altre compagnie aeree. Il vettore prevedeva di aggiungere fino a venti nuove destinazioni in Africa, Europa e Asia nei successivi cinque anni. Cinque aeromobili subaffittati si sarebbero uniti nuovamente alla flotta entro la fine del 2019.\nA luglio 2019, Kenya Airways e la sua controllata Jambojet hanno firmato un accordo tripartito con FlightSafety International (FSI) per la fornitura di un simulatore di Bombardier Q400 da utilizzare per l'addestramento e la riqualificazione del personale di volo su questo velivolo.\nIdentit\u00e0 aziendale.\nSussidiarie.\nLa compagnia aerea a basso costo Jambojet, fondata nel 2013, e African Cargo Handling Limited sono entrambe sussidiarie interamente controllate da Kenya Airways.\nLe societ\u00e0 parzialmente possedute includono Kenya Airfreight Handling Limited, dedicata alla movimentazione di merci deperibili (di propriet\u00e0 del 51%) e il vettore tanzaniano Precision Air (di propriet\u00e0 del 41,23%).\nServizi.\nProgramma frequent flyer.\nL'ex programma frequent flyer di Kenya Airways, \"Msafiri\", \u00e8 stato fuso con Flying Dutchman di KLM nel 1997, che \u00e8 stato a sua volta fuso con quello di Air France e rinominato Flying Blue nel 2005, in seguito alla fusione delle compagnie. Ai membri Gold Elite e Platinum Elite del programma Flying Blue viene offerto l'accesso alla JV Lounge. Questo servizio \u00e8 fornito ai passeggeri di Kenya Airways e anche ai passeggeri che volano con le sue compagnie aeree partner. Simba Lounge \u00e8 un servizio fornito solo ai passeggeri Kenya Airways Business. Entrambe le lounge sono situate all'Aeroporto Internazionale Jomo Kenyatta.\nIntrattenimento in volo.\nSono disponibili diversi tipi di intrattenimento in volo a seconda dell'aeromobile e della classe. La rivista di bordo della compagnia aerea si chiama Msafiri ed \u00e8 distribuita tra i passeggeri di tutti gli aerei, indipendentemente dalla classe.\nDestinazioni.\nAl 2021, Kenya Airways serve pi\u00f9 di 40 destinazioni in paesi in tutto il mondo.\nAccordi commerciali.\nAl 2022 Kenya Airways ha accordi di code-share con le seguenti compagnie:\nAlleanze.\nKLM ha sponsorizzato il processo di candidatura a SkyTeam di Kenya Airways a met\u00e0 del 2005.\nIl 4 settembre 2007 Kenya Airways \u00e8 entrata a far parte di SkyTeam.\nFlotta.\nFlotta attuale.\nA dicembre 2021 la flotta di Kenya Airways \u00e8 cos\u00ec composta:\nSviluppo.\nIl primo dei quattro Boeing 737-300 convertiti in versione cargo \u00e8 stato consegnato nell'aprile 2013; Kenya Airways prevedeva di utilizzare questi aerei su rotte africane servite dagli Embraer 190, al fine di aumentare la capacit\u00e0 di carico. La compagnia ha preso in consegna il suo primo Boeing 777-300ER nell'ottobre 2013.\nKenya Airways aveva nove Boeing 787-8 in ordine a partire dall'aprile 2011, sebbene la compagnia considerasse l'annullamento dell'ordine dopo sistematici ritardi con le date di consegna. La consegna del primo Boeing 787 \u00e8 avvenuta il 4 aprile 2014. Due giorni dopo, Nairobi-Parigi divenne la prima rotta ad essere servita da questo aereo.\nKenya Airways ha gradualmente ritirato i suoi Boeing 777-200ER nel maggio 2015 dopo che aveva subito perdite e contratto debiti nell'anno finanziario precedente. La flotta di Boeing 777-300ER \u00e8 in leasgin a Turkish Airlines dal maggio 2016.\nFlotta storica.\nKenya Airways operava in precedenza con i seguenti aeromobili:"}
{"id": "1984186", "revid": "2091899", "url": "https://it.wikipedia.org/wiki?curid=1984186", "title": "Chiesa della Madonna della Misericordia (Senigallia)", "text": "La chiesa della Madonna della Misericordia (Cappella gentilizia Bedini) di Senigallia fu fatta costruire dal cardinale Gaetano Bedini fuori dalla porta Lambertina e si trovava nella parrocchia della Pace mentre dal 1930 si trova sotto la giurisdizione di Santa Maria del Porto.\nIn questa chiesa si venera l'immagine della \"Madonna della Misericordia\", benedetta da Pio IX, che le ha concesso l'indulgenza plenaria il giorno della sua festa la terza domenica di ottobre. Quest'immagine che \u00e8 la copia di quella a Rimini nella chiesa di Santa Chiara, fu fatta fare dal Bedini nel periodo della legazione a Bologna.\nSulla mensa dell'altare \u00e8 scritto: \n\"CAJETAN BEDINIUS ARCHIEP. THEBAR. ARAM HANC MOBILEM ROMAE A SE RITE CONSACRATAM TEMPLO HUIC AERE SUO CONDITO AC MARIAE S. DICATO DESTINAVIT MISIT AN. MDCCCLVIII IN SPEM PRAESIDI A PATRONA CAELESTI NUNQUAM DEFECTURI\"."}
{"id": "1984191", "revid": "228587", "url": "https://it.wikipedia.org/wiki?curid=1984191", "title": "Chiesa della Croce (Senigallia)", "text": "La chiesa della Croce \u00e8 un edificio sacro di Senigallia risalente al 1608, costruito su volont\u00e0 della Confraternita del Sacramento e della Croce vicino alla centrale piazza Roma.\nL'esterno in stile tardo rinascimentale contrasta con l'interno barocco, caratterizzato da sei altari laterali che circondano la pala d'altare del \"Trasporto di Cristo al sepolcro\" di Federico Barocci, posta sopra l'altare maggiore.\nArchitettura e arte.\nLa chiesa fu costruita da Girolamo Marini da Barchi probabilmente su disegno di Muzio Oddi, architetto della corte d'Urbino.\nEsterno.\nLa facciata \u00e8 di stile tardo rinascimentale ripartita da quattro lesene con capitelli corinzi compositi. Il timpano, molto aggettante e con oculo centrale, \u00e8 contornato da decorazioni geometriche in pietra d'Istria come i capitelli, la base delle lesene e il cornicione su cui si legge il nome del committente della chiesa, vale a dire la Confraternita del Sacramento e della Croce, e la data di consacrazione.\nSulla porta d'ingresso si pu\u00f2 trovare l'ammonimento di Sant'Agostino: \"Erigis et fugit a te humilias te et venit ad te\" (\"se ti esalti il Signore fugge da te, se ti umili viene da te\").\nInterno.\nNell'interno attualmente vi si pratica l'adorazione quotidiana davanti al Santissimo Sacramento. La pianta \u00e8 rettangolare, le pareti sono rivestite in legno dorato finemente decorate con intagli e rilievi, caratteristici dello stile barocco; l'insieme tuttavia rivela un'eleganza e sobriet\u00e0 di linee architettoniche proprie del Rinascimento.\nGli altari.\nGli altari sono sette: il maggiore e tre su ciascun lato, ognuno dei quali in origine era dedicato ad una corporazione d'arte.\nL'altare maggiore, con uno splendido tabernacolo, \u00e8 tutto un ricamo dorato, in bassorilievo floreale, festoni e putti. Al centro \u00e8 sistemata un'inferriata con viticci sostenenti una Croce. All'interno dell'altare \u00e8 custodita la statua del Cristo morto, opera lignea del XVII secolo. Sopra l'altare, un fastoso fondale incornicia la pala di Barocci, il \"Trasporto di Cristo al sepolcro\", una delle opere migliori del pittore urbinate eseguita nel 1582, che disegn\u00f2 anche la cornice.\nAi lati della pala del Barocci si trovano quattro opere del pittore senigalliese Giovanni Anastasi, in basso la \"Nativit\u00e0\" e l\"adorazione dei Magi\", in alto l\"Angelo Nunziante\" e la \"Vergine annunziata\".\nIl soffitto.\nIl magnifico soffitto a cassettoni quadrati arricchiti da un felice gioco di arabeschi \u00e8 diviso da una fascia centrale con i simboli della croce e dell'eucaristia, stemma della Confraternita del Sacramento e della Croce.\nOrgano a canne.\nIl pregevole organo \u00e8 collocato sulla cantoria in controfacciata, racchiuso in una cassa lignea. Esso fu costruito dal noto organaro veneto Gaetano Callido, nel 1775. Come lo stile veneziano-settecentesco prevede, \u00e8 dotato di una sola tastiera di 45 tasti e pedaliera a leggio, con prima ottava corta, costantemente unita al manuale."}
{"id": "1984194", "revid": "153881", "url": "https://it.wikipedia.org/wiki?curid=1984194", "title": "Teoria della stabilit\u00e0 delle strutture", "text": ""}
{"id": "1984206", "revid": "1305772", "url": "https://it.wikipedia.org/wiki?curid=1984206", "title": "Cirri", "text": ""}
{"id": "1984208", "revid": "1540383", "url": "https://it.wikipedia.org/wiki?curid=1984208", "title": "Roberto Bernardelli", "text": "Biografia.\nImprenditore del settore alberghiero, Roberto Bernardelli entra in politica all'inizio degli anni ottanta con la Lega Autonomista Lombarda di Umberto Bossi, con cui \u00e8 candidato alle elezioni politiche del 1983 sotto il simbolo della Lista per Trieste, senza essere eletto. Nel 1987 \u00e8 tra i fondatori del Partito Pensionati con il quale diventa consigliere a Treviglio e a Milano e assessore al comune di Milano. Fonda poi la Lega Casalinghe-Pensionati con la quale si presenta senza fortuna alle elezioni politiche del 1992. Successivamente rientra nella Lega Nord e nel 1994 riesce ad entrare in parlamento, ottenendo il 50,03% dei voti nel collegio uninominale della Camera Milano 8 grazie anche al sostegno delle altre liste del Polo delle Libert\u00e0. A Montecitorio fa parte della Commissione lavoro.\nNel 1996 la corsa solitaria della Lega gli costa la riconferma: ottiene infatti nello stesso collegio solo il 14,11%. \u00c8 candidato per la Lega Nord anche alle elezioni suppletive del collegio Milano 6 della Camera il 21 giugno 1998, ma non va oltre il 10,09%.\nQuando la Lega lancia la coalizione del , Bernardelli capeggia il movimento \"Padania pensione sicura\", divenuto poi \"Pensionati Padani\" e \"Pensionati Nord\". Nel 2000 \u00e8 eletto consigliere regionale della Lombardia con la Lega Nord ed entra a far parte di svariate commissioni. L'anno successivo, in disaccordo con i vertici del partito, ritenuti troppo appiattiti sulle posizioni di Berlusconi, esce dalla Lega Nord e fonda la Lega Padana Lombardia, di cui diventa il leader.\nNel 2004 \u00e8 candidato a presidente della provincia di Milano per una coalizione formata da Lega Padana Lombardia, No Euro e Fronte Cristiano, ma raccoglie solo l'1,8% dei suffragi. Non riconfermato al Pirellone nel 2005, nel 2006 conclude un accordo per le elezioni politiche con la lista Pensioni &amp; Lavoro, pur senza candidarsi direttamente. Dopo le elezioni del 2008 inizia una collaborazione pi\u00f9 stretta con altri leader indipendentisti e autonomisti lombardi come Giulio Arrighini (leader di Progetto Lombardia) e Max Ferrari (leader del Fronte Indipendentista Lombardia), che sfociano nella nascita di Lombardia Autonoma, unione dei tre movimenti, della quale diventa presidente. Il movimento \u00e8 stato poi ribattezzato Unione Padana (allo scopo di ampliare il suo raggio d'azione nelle altre regioni dell'Italia settentrionale) e Indipendenza Lombarda.\nIn occasione delle elezioni amministrative del 2016, Bernardelli si candida nelle liste della Lega Nord per il comune di Milano nel quadro di un accordo con Indipendenza Lombarda, tornando cos\u00ec a collaborare col suo ex partito, abbandonato anni prima. Ottiene 332 preferenze e non risulta eletto.\nProcedimenti giudiziari.\nNel 2014 \u00e8 arrestato, assieme ad altri indipendentisti tra cui l'ex leader della Liga Veneta Franco Rocchetta e l'ex Serenissimo Luigi Faccia, con l'accusa di associazione con finalit\u00e0 di terrorismo ed eversione dell'ordine democratico e fabbricazione e detenzione di armi da guerra. Viene rilasciato dopo pochi giorni.\nGrande Nord.\nNel maggio 2017 Bernardelli fonda, assieme a Giulio Arrighini e Fabio Toffa (co-fondatori di Indipendenza Lombarda), Marco Reguzzoni, Francesca Martini e Oreste Rossi (ex Lega Nord) Angelo Alessandri (ex Lega Nord e Io Cambio), Luca Azzano Cantarutti (gi\u00e0 presidente di Indipendenza Noi Veneto, coalizione costituita da Liga Veneta Repubblica, Progetto NordEst, Veneto Stato, Veneti Indipendenti, Pro Veneto e Tea Party Veneto), il movimento politico \"Grande Nord\". Il partito venne fondato in opposizione alla svolta nazionale fatta intraprendere da Matteo Salvini alla Lega Nord.\nProprio la linea dura nei confronti della Lega spinse per\u00f2 INV ad abbandonare il movimento Grande Nord, a pochi mesi dalla sua costituzione. \nIl partito ha partecipato alle elezioni politiche del 2018, ma ha ottenuto solo lo 0,06% dei voti su scala nazionale; contestualmente ha partecipato anche alle elezioni regionali in Lombardia, candidando alla carica di presidente Giulio Arrighini, ottenendo per\u00f2 solo lo 0,3% dei voti.\nNel 2021 \u00e8 capolista di Grande Nord alle elezioni comunali di Milano. Il partito nordista entra per l'occasione nella coalizione a sostegno di Gianluigi Paragone, raggiungendo lo 0,14% dei voti. Bernardelli ottiene 10 voti di preferenza."}
{"id": "1984212", "revid": "1305772", "url": "https://it.wikipedia.org/wiki?curid=1984212", "title": "Re dei Goti", "text": "Il titolo di Re dei Goti (svedese: \"G\u00f6tes konung\", danese: \"Gothernes konge / De Gothers Konge\", latino: \"gothorum rex\") fu per molti secoli portato dai Re di Svezia e dai Re di Danimarca, e denotava la sovranit\u00e0 sull'antico popolo dei Goti.\nPer i re di Danimarca il titolo si riferiva all'isola di Gotland, tradizionalmente vista come luogo di nascita dei Goti, mentre per i re di Svezia si riferiva ad una delle parti costituenti il regno (vedi Regioni della Svezia), il G\u00f6taland, che poi sarebbe la regione meridionale.\nPreludi.\nAttualmente si crede che una nota trovata in una copia di una lettera papale del 1100 circa significhi: \"Inge e Halsten, Re dei Goti - hanno recentemente perso la parte settentrionale del proprio regno\".\nIn una lettera papale datata 5 settembre 1164, re Carlo VII di Svezia (Karl Sverkersson) (circa 1130\u201367; regno' nel 1161\u20131167) viene sempre citato come \"rex Sweorum et Gothorum\".\nTitolo di Svezia.\nIl primo re svedese a fare un uso regolare del titolo fu re Magnus III di Svezia, in particolare dopo aver sconfitto e deposto nel 1278 il fratello Valdemaro I che gestiva, fino a quel momento le terre di V\u00e4sterg\u00f6tland. Prima \"Sveriges och G\u00f6tes Konung\", fino agli ultimi decenni di Gustavo I di Svezia, e poi \"Sveriges, G\u00f6tes och Vendes Konung\", vennero usati nella documentazione ufficiale fino all'ascesa al trono di Carlo XVI Gustavo di Svezia nel 1973, il quale fu il primo monarca ufficialmente nominato \"Sveriges Konung\" (\"Re di Svezia\") e niente altro.\nTitolo di Danimarca.\nIl primo re danese ad usare l'appellativo di Re dei Goti fu re Valdemaro IV di Danimarca (che regno' dal 1340 al 1375), che lo adotto' nel 1362 dopo aver conquistato Gotland l'anno precedente. I re danesi seguitarono ad usare il titolo per i successivi sei secoli fino al 1972, quando la regina Margherita II di Danimarca sali' al trono. Essa abbandono' l'uso di tutti i titoli adoperati dai predecessori eccetto quello di \"Regina di Danimarca\", che \u00e8 tutt'oggi l'appellativo reale.\nDocumentato per la prima volta nel 1449, lo stemma dei monarchi danesi contenne fino al 1972 un sottostemma rappresentante il titolo di \"Re dei Goti\": su sfondo oro, un leopardo sopra a nove cuori rossi. In origine derivava dallo stemma dei duchi di Halland che a sua volta derivava dallo stemma danese. Questo simbolo \u00e8 di conseguenza scollegato dallo stemma di Gotland che raffigura l'Agnus Dei, nonostante quest'ultimo simbolo era una volta rappresentato nello stemma danese."}
{"id": "1984215", "revid": "11959", "url": "https://it.wikipedia.org/wiki?curid=1984215", "title": "Cevat Shakir", "text": ""}
{"id": "1984217", "revid": "123485146", "url": "https://it.wikipedia.org/wiki?curid=1984217", "title": "Drop It Like It's Hot", "text": "Drop It Like It's Hot \u00e8 una canzone hip-hop di Snoop Dogg insieme a Pharrell, estratta come singolo dall'album \"R&amp;G (Rhythm &amp; Gangsta) The Masterpiece\". Snoop esegue il ritornello, il secondo e il terzo verso, mentre Williams canta tutta la prima parte. Il singolo \u00e8 stato prodotto dai The Neptunes e contiene un campionamento di \"White Horse\" di Laid Back. La canzone ha catturato l'attenzione dei media e della critica musicale per via del suo stile minimalista, specie se confrontato con i precedenti brani rap degli anni novanta.\nIl successo.\nIl singolo ha portato sia Snoop Dogg che Pharrell per la prima volta al primo posto della \"Billboard Hot 100\", dove il brano \u00e8 rimasto per tre settimane a partire dall'11 dicembre 2004, ed ha inoltre vinto un MTV Video Music Awards 2006 nella categoria \"miglior video hip hop\", ed un MOBO Award come \"miglior video del 2005\". La canzone aveva inoltre ricevuto due nomination ai Grammy Award come \"migliore canzone rap\" e come \"migliore performance rap di un gruppo o duo\".\nIl video.\nIl video prodotto per \"Drop It Like It's Hot\" \u00e8 stato diretto da Paul Hunter e girato completamente in bianco e nero. Il video segue esattamente ci\u00f2 che viene descritto nel testo."}
{"id": "1984218", "revid": "57342", "url": "https://it.wikipedia.org/wiki?curid=1984218", "title": "Step Up 2 - La strada per il successo", "text": "Step Up 2 - La strada per il successo (\"Step Up 2 the Streets\") \u00e8 un film statunitense del 2008, con protagonisti Briana Evigan e Robert Hoffman, sequel di \"Step Up\" del 2006. \u00c8 uscito nelle sale cinematografiche italiane il 18 aprile 2008.\nTrama.\nA Baltimora, Andrea \"Andie\" West \u00e8 una ragazza orfana che vive con Sarah, la migliore amica di sua madre. \u00c8 una ballerina che fa parte di una crew chiamata \"410\" con la quale sta preparando l'evento di street dance pi\u00f9 importante della citt\u00e0, la sfida tra crew \"The Streets\". Il ballo tuttavia la distoglie dalla scuola. Dopo che Andie \u00e8 stata protagonista di un video di ballo in una stazione in cui i suoi compagni commettono crimini e finisce su Internet, Sarah vorrebbe che la ragazza andasse a vivere in Texas con la zia ma Andie invece scappa di casa perch\u00e9 ci\u00f2 significherebbe andarsene dalla sua realt\u00e0 e dalla sua crew.\nLa stessa sera, in un locale, Andie incontra Tyler Gage, suo fratello adottivo, che la convince ad iscriversi alla Maryland School of Arts per poter rimanere in citt\u00e0. Questo tuttavia provoca la rabbia dei componenti della 410, che cacciano la ragazza. Superata la prova d'ingresso alla Maryland, Andie si trova a dover affrontare un mondo del tutto nuovo, che con la realt\u00e0 delle crew non ha nulla in comune. Incontra diversi amici alla Maryland School of Arts, come Chase Collins, fratello del ballerino di danza classica e direttore della scuola Blake Collins, e con loro crea un proprio gruppo di ballo alla quale vi si aggiunge anche Missy, l'amica precedentemente appartenente alla 410, che la convince a girare un video in cui provocano gli avversari, capeggiati da Tuck, per entrare in \"The Streets\". Ad una festa, Andie si innamora di Chase mentre i loro avversari iniziano la loro vendetta: picchiano a sangue Chase avvertendolo di stare lontano da Andie e dalle \"Streets\" (anche se Chase nasconder\u00e0 a tutti l'accaduto) e distruggono la sala prove della scuola. Con tale evento, la scuola vieta agli studenti di partecipare alle competizioni illegali ed espelle Andie dalla scuola; poco dopo, Chase ammette il suo coinvolgimento nelle strade e cerca di convincere il direttore a far tornare Andie ma il direttore rifiuta poich\u00e9 troppo occupato con la raccolta fondi.\nAndie torna a casa da Sarah e cerca di raccontarle tutta la verit\u00e0 ma lei, venuta a conoscenza della notizia, si rifiuta di ascoltarla decidendo in maniera definitiva di mandarla in Texas. Andie fa le valigie e poco prima che lei lasci la casa arrivano tutti i componenti della scuola e la convincono a partecipare al \"The Streets\". Nel sentire che la colpa dell'accaduto non \u00e8 di Andie ma di tutto il gruppo, Sarah permette a Andie di restare.\nQuando il direttore si accorge che gli studenti non ci sono, va a vedere la competizione e si rende conto, grazie ad Andie, che \"The Streets\" sono solo una forma legittima di espressione artistica, decide di riammettere la ragazza alla scuola mentre infine Andie e Chase si scambiano un appassionato bacio."}
{"id": "1984222", "revid": "1658", "url": "https://it.wikipedia.org/wiki?curid=1984222", "title": "Attilio Romita", "text": ""}
{"id": "1984226", "revid": "326822", "url": "https://it.wikipedia.org/wiki?curid=1984226", "title": "Chaimite", "text": ""}
{"id": "1984228", "revid": "104458", "url": "https://it.wikipedia.org/wiki?curid=1984228", "title": "Campionati mondiali juniores di sci alpino 2005", "text": "I Campionati mondiali juniores di sci alpino 2005 si sono svolti in Italia, a Bardonecchia, dal 23 al 27 febbraio. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili. A contendersi i titoli di campioni mondiali juniores sono stati i ragazzi e le ragazze nati tra il 1985 e il 1989.\nRisultati.\nUomini.\nDiscesa libera.\nData: 23 febbraio\nSupergigante.\nData: 25 febbraio\nSlalom gigante.\nData: 27 febbraio\nSlalom speciale.\nData: 24 febbraio\nCombinata.\nData: 23-27 febbraio\nClassifica stilata attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 23 febbraio\nSupergigante.\nData: 24 febbraio\nSlalom gigante.\nData: 26 febbraio\nSlalom speciale.\nData: 25 febbraio\nCombinata.\nData: 23-26 febbraio\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1984230", "revid": "74801", "url": "https://it.wikipedia.org/wiki?curid=1984230", "title": "Pedru Pisurzi", "text": "Biografia.\nIl nome di questo poeta sardo nella forma \"Pisurzi o Pesuccio (Pietro)\", \u00e8 il frutto di una cattiva identificazione da parte del primo biografo Pasquale Tola, come hanno da tempo informato alcuni studiosi e da ultimo con ampiezza di argomenti e di documentazione Giancarlo Porcu. All'anagrafe, il poeta, viceparroco di Bantine, risulta essere \"Juan Maria Demela\", talvolta accompagnato da un secondo cognome scritto con grande variet\u00e0 di forme, fra le quali le pi\u00f9 frequenti sono: \"Pesuchu\" (secondo la grafia spagnola del tempo), \"Pesucciu\", \"Pisu\u00e7u\" (equivalente a \"Pisutzu\" nella scrittura moderna del sardo). Si tratta semplicemente del secondo cognome del padre del poeta (Salvadore Demela Pisu\u00e7u). Il prenome \"Pietro\" appartenne in realt\u00e0 a un fratello minore del poeta, nato nel 1724 e morto in fasce, nominato \"Pedru (Pietro) Maria Pisuciu\" nell'atto di battesimo che venne scambiato per quello del poeta. L'unica forma legittima per nominare l'autore resta dunque il solo cognome \"Pisurzi\" (dal campidanese \"pisurci\" = pianta e frutto del pisello), base etimologica degli adattamenti logudoresi \"Pesucciu/Pisucciu\" e \"Pesutzu/Pisutzu\". \nDi Pisurzi sono tramandate 19 \"cantones\" (= canzoni, poesie) ritenute autentiche: 9 appartenenti alla \"vulgata\" trasmessa nelle raccolte curate da Giovanni Spano; le altre 10 nuovamente scoperte da Giancarlo Porcu e proposte in edizione critica. Fra i testi pi\u00f9 celebri si citano \"Cantone de su cabaddareddu\" (\"Canzone del cavalluccio\"), \"S'abe\" (\"L'ape\"), \"S'anzone\" (\"L'agnella\"), \"Cantone de sos ballos\" (\"Canzone sui balli\"), \"Cantone de sas festas\" (\"Canzone sulle feste\"), \"Cando nos semus amados\" (\"Quando eravamo innamorati\")."}
{"id": "1984231", "revid": "71433", "url": "https://it.wikipedia.org/wiki?curid=1984231", "title": "Cheung Gong 7 hou", "text": ""}
{"id": "1984234", "revid": "1879880", "url": "https://it.wikipedia.org/wiki?curid=1984234", "title": "Presupposizione (diritto)", "text": "In diritto civile si parla di presupposizione quando le parti, nel concludere un negozio giuridico, fanno riferimento ad una \"circostanza esterna\", attuale o futura, che, senza essere espressamente menzionata nel negozio, ne costituisce il \"presupposto oggettivo\".\nLe parti, pur non facendone espressa menzione nel contratto, hanno considerato pacifica e come determinante per la conclusione dell'affare una data situazione di fatto attuale o futura. Es. mi impegno a pagare una somma di denaro per poter aver accesso in un dato giorno ad un balcone, senza che si dica espressamente che il contratto viene stipulato per assistere al passaggio di un corteo, sebbene sia evidente e pacifico che questa \u00e8 la ragione che induce alla stipulazione.\nCreata dalla pandettistica tedesca (\"Voraussetzung\") e rielaborata nel '900 in prospettiva meno soggettivistica (\"Gesch\u00e4ftsgrundlage\"), si differenzia:"}
{"id": "1984243", "revid": "767487", "url": "https://it.wikipedia.org/wiki?curid=1984243", "title": "Podgora\u010d", "text": " Podgora\u010d \u00e8 un comune della Croazia di 3.314 abitanti della Regione di Osijek e della Baranja."}
{"id": "1984244", "revid": "287204", "url": "https://it.wikipedia.org/wiki?curid=1984244", "title": "SCIM", "text": "SCIM, o Smart Common Input Method \u00e8 una libreria software che fornisce la possibilit\u00e0 di introdurre glifi e caratteri per oltre trenta lingue (sia asiatiche che europee), funzionante sui sistemi operativi che rispettano le direttive POSIX, tra cui ad esempio Linux e BSD.\nSCIM \u00e8 una piattaforma generica di sviluppo, scritta in C++, atta a semplificare la vita per gli sviluppatori di metodi di input. Usa una architettura semplice ed espone un'interfaccia di programmazione particolarmente potente.\nSCIM funziona astraendo l'interfaccia di immissione in classi, allo scopo di renderle semplici e indipendenti tra loro. Le interfacce pi\u00f9 semplici consentono ad uno sviluppatore di redigere un metodo di immissione proprietario in poche linee di codice.\nSCIM \u00e8 organizzato a moduli; per questo motivo, i suoi componenti possono essere caricati a runtime in forma dinamica, secondo la necessit\u00e0.\nSCIM \u00e8 una libreria software ad alto livello, simile a XIM o IIIMF, ma con lo scopo di essere pi\u00f9 potente e versatile. Si pu\u00f2 anche usare per estendere l'interfaccia d'immissione di applicazioni scritte in GTK+ o Qt attraverso il progetto IMmodules.\nScopi.\nQuesti sono i principali scopi del progetto SCIM:"}
{"id": "1984246", "revid": "287204", "url": "https://it.wikipedia.org/wiki?curid=1984246", "title": "Chiesa della Croce", "text": ""}
{"id": "1984251", "revid": "110157", "url": "https://it.wikipedia.org/wiki?curid=1984251", "title": "Podravska Moslavina", "text": " Podravska Moslavina \u00e8 un comune della Croazia di 1.451 abitanti della Regione di Osijek e della Baranja."}
{"id": "1984254", "revid": "1776051", "url": "https://it.wikipedia.org/wiki?curid=1984254", "title": "Popovac", "text": " Popovac \u00e8 un comune della Croazia di 2.427 abitanti della Regione di Osijek e della Baranja."}
{"id": "1984258", "revid": "287204", "url": "https://it.wikipedia.org/wiki?curid=1984258", "title": "Serie B 1940-1941 (pallacanestro maschile)", "text": "Il campionato di Serie B maschile di pallacanestro 1940-1941 secondo livello del 21\u00ba campionato italiano, \u00e8 il 4\u00b0 organizzato dalla Federazione Italiana Pallacanestro sotto questa definizione. \nLe societ\u00e0 sono state divise in sei gironi all'italiana su base geografica.\nPartecipanti gironi di qualificazione.\n Ginnastica Torino\n CRDA Monfalcone\n GUF Firenze\n Lazio Roma\n GUF Roma\n GUF Palermo\nGironi di Semifinale.\nVengono promosse al girone finale le prime due classificate dei due gironi all'italiana con partite di sola andata.\nGirone A\nGirone A.\nSi svolge a Monfalcone dal 9 all'11 maggio\nGirone B.\nSi svolge a Roma dal 9 all'11 maggio\nGirone finale di Promozione.\nSi svolge a Monfalcone dal 6 all'8 giugno 1941, girone unico all'italiana con partite di sola andata, vengono promosse alla massima divisione nazionale le prime due classificate.\nVerdetti.\nFormazione: Zia (cap.), Olivieri, Holzer, Del Ponte, Niccoli, Cepach, Boniciolli, Bernardi, Bolatti, Piccher, Melloni."}
{"id": "1984260", "revid": "767487", "url": "https://it.wikipedia.org/wiki?curid=1984260", "title": "Punitovci", "text": " Punitovci \u00e8 un comune della Croazia di 1.850 abitanti della Regione di Osijek e della Baranja."}
{"id": "1984261", "revid": "1371684", "url": "https://it.wikipedia.org/wiki?curid=1984261", "title": "Satnica \u0110akova\u010dka", "text": " Satnica \u0110akova\u010dka \u00e8 un comune della Croazia di 1.850 abitanti della Regione di Osijek e della Baranja."}
{"id": "1984266", "revid": "118423118", "url": "https://it.wikipedia.org/wiki?curid=1984266", "title": "Ruth Draper", "text": "Biografia.\nSi specializz\u00f2 nei monologhi della commedia dell'Arte ed in quelli del teatro drammatico. I suoi pezzi pi\u00f9 noti comprendono \"The Italian Lesson\", \"Three Women and Mr. Clifford\", \"Doctors and Diets\", e \"A Church in Italy\".\nLa Draper, infatti, intratteneva parecchi rapporti in Italia, ed era una fiera oppositrice del fascismo. In quegli anni fu la compagna del giovane poeta e scrittore italiano Lauro De Bosis, scomparso in mare nel 1931 dopo aver effettuato un volo su Roma lanciando migliaia di volantini che incitavano la popolazione a opporsi al fascismo. \nTenne alcuni lezioni di Civilt\u00e0 Italiana alla Cattedra \"Lauro de Bosis\" ad Harvard.\nLa sua biografia \u00e8 tra le quattro raccolte dalla scrittrice anglo-italiana Iris Origo, insieme a quelle di Lauro de Bosis, Ignazio Silone e Gaetano Salvemini, tutti accomunati da un profondo antifascismo, nella sua opera pubblicata nel 1984 con il titolo \"A Need of Testify\" (Bisogno di testimoniare). \nLeggende del teatro quali George Bernard Shaw, Thornton Wilder, John Gielgud, Katharine Hepburn, Maurice Chevalier, Laurence Olivier e Uta Hagen sono stati tra quelli abbagliati dal suo talento artistico, cos\u00ec come lo furono Henry James, Henry Adams, and Edith Wharton. \nLa Draper mor\u00ec nel 1956, all'et\u00e0 di 72 anni, poche ore dopo aver tenuto uno spettacolo a Broadway. Venne cremata e l'urna con le ceneri, come da sua richiesta, fu portata in Italia e calata in mare da un'imbarcazione, nello stesso punto del mar Tirreno dove probabilmente si era inabissato l'aereo di De Bosis, 25 anni prima."}
{"id": "1984269", "revid": "121146160", "url": "https://it.wikipedia.org/wiki?curid=1984269", "title": "Lucio Verginio Rufo", "text": " \nBiografia.\nRufo nacque nei pressi di Como, in Italia settentrionale, da un appartenente all'ordine equestre.\nLa sua carriera iniziale non \u00e8 nota, ma dovette raggiungere diverse magistrature inferiori, ad un certo punto occupandosi delle finanze di Smyrna (una citt\u00e0 greca in Asia minore), per poi diventare senatore ed infine console, nel 63. Probabilmente fu un buon comandante militare, se nel 65 Nerone lo nomin\u00f2 governatore della Germania superiore, ufficio che lo metteva a capo di tre legioni (XXI \"Rapax\", IIII \"Macedonica\" e XXII \"Primigenia\").\nRufo accett\u00f2 di fare da tutore del figlio di un suo amico, il cavaliere romano Lucio Cecilio Secondo, morto negli anni 60. In quel periodo Rufo ebbe un dissidio con l'oratore greco Nicete, ma Nerone intervenne inviando Nicete in Germania superiore, dove i due avversari si riconciliarono e divennero amici. Nicete fece poi da insegnante per il minore tutelato, che, ricevuta una eccellente educazione, fu in seguito adottato dallo zio, l'ufficiale e studioso Plinio il Vecchio, del quale assunse il nome tanto da essere noto come Plinio il Giovane.\nIl governo di Nerone era percepito come sempre pi\u00f9 dispotico dagli aristocratici, e alla fine questa percezione port\u00f2 ad una ribellione aperta. Il protagonista di questa rivolta fu il governatore della Gallia Lugdunense, Gaio Giulio Vindice, un principe aquitanico e senatore romano: scelto il possibile successore al trono, il governatore della Hispania Tarraconensis Servio Sulpicio Galba, Vindice si ribell\u00f2 nell'aprile 68. \nSecondo il racconto di Cassio Dione, uno storico e senatore romano vissuto all'inizio del III secolo, Rufo si mosse contro Vindice per combatterlo. Giunto a Besan\u00e7on, la citt\u00e0 non gli apr\u00ec le porte, e Rufo la mise sotto assedio. Vindice avanz\u00f2 in aiuto della citt\u00e0 assediata; dopo essersi scambiati dei messaggi, i due comandanti si accordarono per un incontro tra loro due soltanto. Secondo Cassio Dione, i due giunsero ad un accordo contro Nerone. Vindice, allora, avanz\u00f2 con il suo esercito con lo scopo di occupare la citt\u00e0; vedendo questo e pensando invece che Vindice stesse per dare battaglia, gli uomini di Rufo reagirono di propria iniziativa e attaccarono il nemico impreparato, facendone strage. Vindice, sconfitto, si suicid\u00f2. A questo punto l'esercito acclam\u00f2 ripetutamente Rufo imperatore, cercando di obbligarlo ad accettare l'impero; Verginio, per\u00f2, rifiut\u00f2 e dichiar\u00f2 che non avrebbe n\u00e9 accettato quell'onore per s\u00e9, n\u00e9 avrebbe permesso che fosse dato a qualcuno di diverso del prescelto del Senato. A giugno, il Senato fece la sua scelta riconoscendo Galba imperatore, e Nerone si suicid\u00f2. Nell'autunno di quell'anno Rufo concluse il proprio mandato, o in quanto richiamato o perch\u00e9 era giunto il termine della magistratura, per essere sostituito da Marco Ordeonio Flacco.\nLe legioni delle province renane, temendo che la loro lealt\u00e0 a Nerone fosse punita da Galba, proclamarono imperatore il nuovo governatore della Germania inferiore, Vitellio. Nel frattempo Galba era stato assassinato e il Senato aveva scelto al suo posto Otone (gennaio 69). Verginio, nominato console per quell'anno, fu leale a quest'ultimo, ma le truppe di Otone furono sconfitte da quelle di Vitellio, e i soldati di Otone arrestarono, per motivi ignoti, Verginio, che riusc\u00ec per\u00f2 a fuggire. Verginio consigli\u00f2 al Senato di riconoscere Vitellio imperatore, e si rec\u00f2 in seguito a Pavia in visita presso il nuovo sovrano: in questa occasione Vitellio gli salv\u00f2 la vita, sottraendolo alla furia dei suoi ex-soldati, dei quali aveva rifiutato l'acclamazione e poi si era schierato con Otone.\nVerginio era in pericolo a causa dei suoi ex-soldati durante il regno di Vitellio, e fu in pericolo anche quando sal\u00ec al trono Vespasiano, in quanto il console era ritenuto \"capax imperii\", un candidato alla porpora; decise allora di ritirarsi a vita privata, e scelse una propriet\u00e0 posta ad \"Alsium\" (moderna Ladispoli, sulla costa tirrenica a nord-ovest di Roma), dove si tenne occupato con gli studi, la poesia ed un cenacolo letterario di cui fecero probabilmente parte Plinio il Giovane e Quintiliano. La grande considerazione nella quale la figura di Verginio era tenuta dalla storiografia dell'epoca di Vespasiano fece scrivere una volta a Plinio il Giovane che:\nNel 96 l'imperatore Domiziano fu assassinato, e il Senato scelse come suo successore Marco Cocceio Nerva. La scelta non piacque all'esercito; significativo \u00e8 dunque il fatto che il nuovo imperatore scelse come collega l'anziano Verginio, un comandante che aveva rifiutato di diventare imperatore e che aveva preferito la lealt\u00e0 al Senato alla porpora. Mentre Verginio stava per iniziare il suo discorso inaugurale, fece inavvertitamente cadere un libro che aveva con s\u00e9 e, piegatosi per raccoglierlo, scivol\u00f2 sul pavimento liscio e cadde fratturandosi l'anca. Mor\u00ec alcuni mesi pi\u00f9 tardi, dopo una lunga sofferenza.\nIl console Tacito, poi famoso come storico, pronunci\u00f2 il discorso funebre. Verginio scrisse il proprio epitaffio:\nLa casa ad \"Alsium\" fu ereditata da Plinio, che la concesse alla propria suocera; in una visita, nove anni dopo, Plinio scopr\u00ec che la tomba di Rufo era ancora incompleta.\nNei suoi 83 anni visse sotto il governo dei primi dodici imperatori: Augusto, Tiberio, Caligola, Claudio, Nerone, Galba, Otone, Vitellio, Vespasiano, Tito, Domiziano e Nerva."}
{"id": "1984271", "revid": "46291", "url": "https://it.wikipedia.org/wiki?curid=1984271", "title": "Stellaria (botanica)", "text": "Il centocchio (nome scientifico Stellaria L. 1753) \u00e8 un genere di piccole piante Spermatofite Dicotiledoni erbacee perenni dal tipico fiore a stella, appartenenti alla famiglia delle Caryophyllaceae.\nSistematica.\nSia il genere (\"Stellaria\") che la famiglia (\"Caryophyllaceae\") sono abbastanza vasti: la seconda comprende una settantina di generi, il primo un centinaio e pi\u00f9 di specie (alcune classificazioni ne elencano fino a 200) di cui una decina appartenenti alla flora d'Italia.\nLa maggior parte delle specie di questo genere sono spontanee nelle nostre zone boschive dove formano graziosi cuscinetti dai vivaci fiori. Ma sono anche specie infestanti che si sviluppano in modo rapidissimo con una ricca produzione di semi (ad esempio la \"Stellaria media\" chiamata volgarmente \u201cerba paperina\u201d o \u201cgallinella\u201d).\nIl genere \"Stellaria\" appartiene alla sottofamiglia delle \"Alsinoideae\" i cui fiori sono caratterizzati dall'avere il calice dialisepalo. \nI caratteri distintivi delle varie specie di questo genere sono concentrati soprattutto sul rapporto dimensionale tra sepali e petali: i petali a seconda della specie possono essere pi\u00f9 corti o uguali o pi\u00f9 lunghi dei sepali. Altre distinzioni si possono trovare nella forma delle foglie (lanceolate strette o molto allargate fino ad ovali). Anche il numero degli stami (a volte) \u00e8 distintivo per alcune specie.\nAll'interno del genere si possono individuare delle classificazioni (o raggruppamenti) infragenerici come ad esempio (per la flora italiana) il gruppo di \"Stellaria Media\" comprendente tre specie (\"S. media\", \"S. neglecta\" e \"S. pallida\") oppure il \"Stellaria longipes group\". Mentre altre specie sono migrate in generi diversi (\"Stellaria jamesiana\" in \"Pseudostellaria\" e \"Stellaria aquatica\" in \"Myosoton\"). Questi fatti ed altre considerazioni potrebbero giustificare ulteriori studi filogenetici per chiarire meglio i vari rapporti delle specie all'interno del genere.\nQui di seguito \u00e8 indicata una possibile classificazione di questo genere:\nIn altre classificazioni come Sottofamiglia viene indicata la seguente categoria: \"Alsinoideae\", definita dal botanico inglese Gilbert Thomas Burnett (1800-1835) nel 1835; e come Trib\u00f9 viene indicata la categoria \"Alsineae\", definita da de Candolle nel 1806.\nEtimologia.\nIl nome del genere (\"Stellaria\") \u00e8 di origine latina e fa riferimento alla forma stellata del fiore.\nMorfologia.\nLa forma biologica prevalente di questo genere \u00e8 emicriptofita scaposa (H scap): sono piante perennanti per mezzo di gemme situate sul terreno e con asse fiorale allungato e con poche foglie.\nRadici.\nLe radici sono secondarie da rizoma.\nFusto.\nI fusti sono prostrati \u2013 ascendenti o anche eretti, poco ramosi e non molto fogliosi; sono inoltre caratterizzati dall'avere nodi ben evidenti. La sezione \u00e8 circolare o a volte tetragona.\nFoglie.\nLe foglie sono sempre a disposizione opposta, di forma pi\u00f9 o meno lanceolata (sessili oppure picciolate) e intere.\nInfiorescenza.\nL'infiorescenza normalmente \u00e8 unica per ogni peduncolo; ma una pianta pu\u00f2 avere anche diverse decine di fiori. In altre specie si possono avere infiorescenze ascellari o a corimbo.\nFiori.\nI fiori sono pentameri, pentaciclici (il fiore \u00e8 composto da 5 verticilli: calice \u2013 corolla \u2013 androceo biverticillato (= obdiplostemonia) \u2013 gineceo), ermafroditi (in \"Stellaria dicranoides\" sono unisessuali), attinomorfi, dialipetali ed eteroclamidati con calice e corolla ben differenziati.\nFrutti.\nIl frutto \u00e8 una capsula di forma ovoidale \u2013 oblunga con apice acuto. Si apre tramite 6 valve. I semi hanno nella maggior parte dei casi un colore bruno \u2013 rossastro scuro e sono subrotondi.\nDistribuzione e habitat.\nLe specie di questo genere si trovano in tutto il mondo, ma in preferenza nelle regioni nord \u2013 temperate. In Italia sono diffuse su tutto il territorio preferibilmente in zone umide e ombrose.\nUsi.\nFarmacia.\nAlcune specie (\"Stellaria media\") contengono saponine ed una elevata concentrazione di sali alcalini per cui vengono usate nella medicina popolare.\nCucina.\nQualche specie viene mangiata in insalata (solo le parti apicali) o cotta; ma si deve fare attenzione per la presenza di saponine.\nGiardinaggio.\nL'unica specie coltivata con una certa frequenza nel giardinaggio \u00e8 la \"Stellaria graminea\"; per le sue eleganti foglie gialle viene utilizzata nella mosaicoltura o come pianta da bordura. In generale il \u201cCentocchio\u201d se coltivato in giardino o in vaso non presenta particolari difficolt\u00e0. Deve essere sistemato in una zona semi \u2013 ombreggiante e va annaffiato molto spesso (il terreno deve risultare sempre umido). Si riproduce esclusivamente per seme. Alcune specie in un anno possono produrre oltre diecimila semi che (si dice) rimangono quiescenti, nel terreno, fino a 80 anni.\nNote.\nLe larve di alcuni lepidotteri si cibano specificatamente delle piante del genere \"Stellaria\", come ad esempio Coleophora coenosipennella e Coleophora solitariella."}
{"id": "1984273", "revid": "2117580", "url": "https://it.wikipedia.org/wiki?curid=1984273", "title": "L\u00e9on Bazile Perrault", "text": "Biografia.\nNacque da una famiglia modesta: il padre, Henri, era sarto. Entr\u00f2 a 10 anni nella scuola di disegno di Poitiers, allora diretta dai fratelli Hivonnait, dove rimase fino a 14 anni quando, dovendo contribuire al mantenimento della famiglia, trov\u00f2 un lavoro presso un decoratore, con il quale collabor\u00f2 ai restauri degli affreschi della locale chiesa di Sainte Radegonde. A 19 anni riusc\u00ec a ottenere una borsa comunale di 600 franchi per poter studiare a Parigi nella prestigiosa \u00c9cole des Beaux-Arts, dove fu allievo di Picot e poi Bouguereau.\nDopo diversi vani tentativi al concorso del Prix de Rome, nel 1861 L\u00e9on Perrault venne ammesso al \"Salon\" con \"Le Vieillard et les trois jeunes hommes\" (Il vecchio e tre giovani) ottenendo una menzione d'onore. Fu l'inizio della carriera, e in 46 anni sar\u00e0 sempre presente al \"Salon\", tranne quattro volte. Nel 1866 Napoleone III acquist\u00f2 la sua tela \"La nich\u00e9e\" (La nidiata), soggetto di pittura infantile, che lo spinger\u00e0 a proseguire in questi temi. Oltre a vedersi acquistate altre opere dallo Stato, L\u00e9on Perrault sar\u00e0 ricompensato da diversi premi dalla giuria del \"Salon\": nel 1876, il suo \"San Giovanni il precursore\" gli fece ottenere una medaglia di seconda classe, che ottenne ancora nel 1878; nel 1881 ottenne diplomi d'onore a Vienna, a Filadelfia e a Londra.\nIl suo successo si espresse anche con il conferimento di un'importante commissione dal Ministero della pubblica Istruzione per la decorazione della \"Salle des Mariages\" dell'H\u00f4tel de Ville di Poitiers. L'Esposizione universale di Parigi del 1889 gli offr\u00ec una medaglia di bronzo e quella del 1900 una d'argento. Nel 1887 fu decorato con la L\u00e9gion d'honneur.\nL\u00e9on Perrault, pittore accademico di successo, abita ora nel pieno centro di Parigi, in boulevard Lannes 43, nel XVI arrondissement e conduce un'agiata vita borghese. La grande casa d'arte Goupil &amp; Co. riproduce le sue opere e la sua fama supera le frontiere: \u00e8 richiesto in Inghilterra e negli Stati Uniti, ma egli viene descritto come un lavoratore che non ha dimenticato le sue origini. La rivista statunitense \"The Century\" scrive di lui che \u00abquesto gentiluomo francese raffinato [...] e di modi cortesi, forte e vigoroso, lavorando con seriet\u00e0 [...] passa 10 ore al giorno lavorando nel suo atelier\u00bb..\nSi dice che fosse anche un padre di famiglia esemplare. Sposato con Marie-Louise (1840-1920), ebbe due figli, Emile ed Henri, e quattro figlie, delle quali una morir\u00e0 a soli nove anni, nel 1880, e un'altra sposer\u00e0 il pittore Fr\u00e9d\u00e9ric Cabane. I suoi unici allievi saranno proprio i figli Henri, che sar\u00e0 pittore ma poi si dedicher\u00e0 all'illustrazione e diventer\u00e0 conservatore del Museo comunale di Poitiers, ed Emile, che diventer\u00e0 uno scultore di animali.\nSofferente di cuore da due anni, L\u00e9on Perrault mor\u00ec nel 1908 a Royan, la stazione balneare dove aveva una seconda casa, nella quale si era ritirato da qualche anno e dove riceveva amici ed artisti, in particolare il suo maestro e amico Bouguereau. L\u00e9on Perrault \u00e8 sepolto, con la moglie e una figlia nel cimitero di Passy. Nell'ottobre del 1910 la citt\u00e0 di Poitiers gli eresse un monumento, ma oggi il pittore \u00e8 dimenticato dalla critica, come tanti pittori accademici, anche se suoi dipinti appaiono ancora nelle case d'asta, acquistati da collezionisti privati, soprattutto statunitensi."}
{"id": "1984274", "revid": "599013", "url": "https://it.wikipedia.org/wiki?curid=1984274", "title": "Lauren Jackson", "text": "Nel 2021 \u00e8 stata inserita fra i membri del Naismith Memorial Basketball Hall of Fame.\nLa carriera in Australia.\nEntrambi i genitori, Gary and Maree, hanno fatto parte della nazionale australiana di pallacanestro e l'hanno avviata al basket quando aveva solo quattro anni. \nLe sue doti eccezionali erano gi\u00e0 visibili durante il periodo del liceo al Murray High School (Albury), da l\u00ec and\u00f2 all'istituto australiano dello sport a Canberra.\nA solo sedici anni gioc\u00f2 per la squadra femminile australiana, gli Opals.\nLa carriera internazionale.\nAlle Olimpiadi del 2000 a Sydney, Lauren Jackson registra 20 punti e 13 rimbalzi nella sconfitta contro gli USA per la medaglia d'oro. La medaglia d'argento che si aggiudicarono fu la prima per una squadra di basket australiana in una competizione internazionale.\nAd Atene nel 2004, la nazionale australiana di pallacanestro fu sconfitta in finale dalla squadra olimpica degli Stati Uniti.\nNel 2008 alle Olimpiadi di Pechino, gli \"Opals\" registrano ancora una sconfitta in finale contro gli Stati Uniti, portando a casa un'altra medaglia d'argento olimpica.\nNel 2006 a Melbourne, durante i Commonwealth Games, dove fronteggiarono la Nuova Zelanda in finale aggiudicandosi la partita e la medaglia d'oro.\nAi Campionati mondiali femminili di pallacanestro del 2006 in Brasile, la nazionale australiana capitanata dalla Jackson, vincer\u00e0 la medaglia d'oro dopo aver sconfitto ai quarti la Francia, in semifinale i padroni di casa del Brasile e in finale la nazionale Russa.\nLa carriera americana.\nQuando si dichiar\u00f2 disponibile per il draft WNBA del 2001, fu in automatico selezionata alla prima scelta dalle Seattle Storm dove gioca ancora adesso.\nLauren Jackson \u00e8 molto efficace in attacco, combinando la sua altezza e il suo ottimo tiro, anche dietro la linea dei tre punti (fu la giocatrice con la pi\u00f9 alta percentuale al tiro da tre nella stagione 2004). \nInizialmente il suo unico punto debole era la difesa, ma anche in quell'aspetto Lauren miglior\u00f2 cos\u00ec tanto che nel 2007 ricevette il premio come \"miglior difensore dell'anno\".\nNel 2003, nonostante le sue Seattle Storm non arrivarono ai play-off, fu votata come WNBA Most Valuable Player (MVP), ovvero miglior giocatrice della stagione.\nNel 2004 le Storm vinsero il campionato WNBA e Lauren era ancora in lista come MVP e lo sarebbe stata anche nella stagione successiva, e nell'aprile 2006, firmer\u00e0 un contratto per tre anni con le Seattle Storm.\nIl 24 luglio 2007, Lauren segn\u00f2 47 punti (record personale e WNBA) nella sconfitta ai tempi supplementari contro Washington.\nIl 6 settembre 2007, Lauren divenne per la seconda volta \"MVP\", segnando una media di 23,8 punti a partita, 9,7 rimbalzi e 2 stoppate, e fu inoltre nominata come giocatore della settimana per ben 5 volte.\nAttualmente studia Psicologia presso Lomonosov Moscow State University e continuer\u00e0 via corrispondenza dall'America; una volta finita la carriera cestistica vorrebbe lavorare come assistente sociale.\nCuriosit\u00e0.\nTra i due c'\u00e8 stato un abbraccio affettuoso davanti a una schiera di fan intenti a fotografare l'evento.\nLa giocatrice smentir\u00e0 successivamente qualsivoglia voce su una loro possibile relazione, affermando che tra di loro c'\u00e8 solo un rapporto di amicizia."}
{"id": "1984277", "revid": "18996833", "url": "https://it.wikipedia.org/wiki?curid=1984277", "title": "Distretto di Muvattupuzha", "text": ""}
{"id": "1984283", "revid": "24443", "url": "https://it.wikipedia.org/wiki?curid=1984283", "title": "Alpi giulie", "text": ""}
{"id": "1984289", "revid": "24443", "url": "https://it.wikipedia.org/wiki?curid=1984289", "title": "Alpi vallesi", "text": ""}
{"id": "1984292", "revid": "767487", "url": "https://it.wikipedia.org/wiki?curid=1984292", "title": "TP-2.com", "text": "TP-2.com \u00e8 il quinto album del cantante R&amp;B R. Kelly, pubblicato per la Jive Records nel 2000."}
{"id": "1984300", "revid": "287204", "url": "https://it.wikipedia.org/wiki?curid=1984300", "title": "Francis P\u00e9lissier", "text": "Professionista dal 1919 al 1932, conta due vittorie di tappa al Tour de France e una Parigi-Tours.\nCarriera.\nSecondo dei fratelli P\u00e9lissier di Parigi, fu abile spalla di Henri, il maggiore, e iniziatore della carriera di Charles, il pi\u00f9 piccolo. Ottenne in carriera vittorie di tappa al Tour de France e diverse classiche, tra tutte la Parigi-Tours del 1921 e il Grand Prix Wolber, che fece suo nel 1926.\nNei campionati francesi seppe collezionare tre maglie tricolori, arrivando inoltre secondo in altrettante occasioni.\nSceso di bici, oltre ad essere al fianco del fratello minore, port\u00f2 molti ciclisti sconosciuti alle luci della ribalta aiutandoli nella vittoria della Bordeaux-Parigi, gi\u00e0 sua due volte; fu maestro di Ferdi K\u00fcbler, di Hugo Koblet e Jacques Anquetil."}
{"id": "1984301", "revid": "1305772", "url": "https://it.wikipedia.org/wiki?curid=1984301", "title": "Giovanni Maria Asara", "text": "Biografia.\nFin dalle sue prime composizioni si nascose sotto lo pseudonimo di Limbudu (\"Linguacciuto\"). \u00c8 stato molto importante nello sviluppo della poesia sarda; scherzoso e realista allo stesso tempo era capace di descrivere in maniera nitida e precisa le debolezze della societ\u00e0, con caratteristici versi sarcastici. Enzo Espa e poi Angelo Carboni hanno raccolto le sue opere, tra cui si distinguono: \"Su barantinu\" (\"La quarantina\"), \"Su 'izadolzu 'e Canemalu\" (\"La veglia di Canebrutto\").\nSuo \u00e8 la creazione e l'utilizzo dell'undighina, forma poetica di undici versi (settenari ed endecasillabi), poi molto usata in tutta la Sardegna."}
{"id": "1984302", "revid": "123713735", "url": "https://it.wikipedia.org/wiki?curid=1984302", "title": "Specie di Stellaria", "text": "Elenco delle specie di Centocchio (nome scientifico \"Stellaria\") pi\u00f9 conosciute. \nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSEZIONE 1 : le foglie basali sono picciolate.\nSEZIONE 2 : tutte le foglie sono sessili."}
{"id": "1984304", "revid": "3082", "url": "https://it.wikipedia.org/wiki?curid=1984304", "title": "Marco Ordeonio Flacco", "text": ""}
{"id": "1984307", "revid": "125131571", "url": "https://it.wikipedia.org/wiki?curid=1984307", "title": "Deutsche Post", "text": "La Deutsche Post \u00e8 il principale gruppo di poste tedesco, fondato nel 1989 e trasformato in societ\u00e0 per azioni nel 1996 (lo Stato Federale attraverso la KfW controlla l'azienda col 30,5%, il resto \u00e8 capitale flottante in borsa), responsabile dell'invio di lettere e pacchi in Germania, in Europa e in tutto il mondo. \nLa Deutsche Post ha oltre 520.000 dipendenti in 220 paesi di tutto il mondo; nel 2007 ha generato un fatturato di 63,5 miliardi di euro. La sede principale si trova a Bonn.\nFino al 1989 il servizio postale della Repubblica Federale Tedesca era il \"Deutsche Bundespost\" ed era di propriet\u00e0 del monopolio statale, mentre il servizio postale della DDR era il Deutsche Post.\nAlla fine del 2010 il gruppo ha ceduto la filiale finanziaria Deutsche Postbank a Deutsche Bank.\nStruttura.\nLa Deutsche Post opera attraverso tre divisioni aziendali:"}
{"id": "1984309", "revid": "1305772", "url": "https://it.wikipedia.org/wiki?curid=1984309", "title": "The Best of Both Worlds (R. Kelly e Jay-Z)", "text": "The Best of Both Worlds \u00e8 un album collaborativo tra gli statunitensi R. Kelly &amp; Jay-Z, pubblicato nel 2002 da Jive Records, Roc-A-Fella Records e Def Jam.\nDescrizione e ricezione.\nDopo aver collaborato a qualche brano assieme, nel gennaio 2002 i due annunciano l'uscita dell'album in una conferenza stampa a New York. Il 22 febbraio, l'album \u00e8 bootleggato online e la data di pubblicazione \u00e8 anticipata di una settimana per combattere la pirateria. Si prevede che lo sforzo sia un grande successo commerciale, tuttavia, nel febbraio 2002, una fonte anonima invia un filmato al \"Chicago Sun-Times\" ritraente R. Kelly e una ragazzina minorenne in un contesto sessuale. R. Kelly proclama la propria innocenza e subito dopo la Def Jam decide di tagliare ogni piano di promozione per l'album, inclusi i videoclip musicali per i tre singoli e il tour inizialmente programmato. Jay-Z rifiuta di apparire in qualsiasi cosa abbia a che fare con R. Kelly.\nIl disco ottiene recensioni negative dai critici. Salvo qualche brano, l'album \u00e8 \u00absotto gli standard ed \u00e8 uno dei peggiori lavori di entrambi\u00bb, non riuscendo nell'obbiettivo di coniugare i due mondi. Interamente prodotto dai Trackmasters, l'album debutta al secondo posto della \"Billboard 200\" vendendo 223.000 copie ed \u00e8 ritenuto un flop commerciale, vendendo complessivamente meno della met\u00e0 delle singole opere di entrambi gli artisti. Nel giugno seguente, R. Kelly \u00e8 arrestato con 21 capi d'imputazione per pornografia infantile in seguito alla conferma di alcuni testimoni sul fatto che la ragazzina nel sex tape abbia 14 anni. Nel 2008 \u00e8 assolto da tutte le accuse.\nA causa della collaborazione di Jay-Z con R. Kelly, cantante che arrivava da un recente scandalo sessuale con una minorenne e che in passato era sospettato di aver abusato di Aaliyah, lo storico fondatore della Roc-A-Fella Dame Dash, legato ad Aaliyah in precedenza, decide di non prendere parte al progetto. Secondo lo stesso Dash, il disco \u00e8 tra le cause che porteranno alla rottura dei rapporti tra lui e Jay-Z e alla conseguente chiusura della storica label Roc-A-Fella."}
{"id": "1984318", "revid": "1305772", "url": "https://it.wikipedia.org/wiki?curid=1984318", "title": "Distretto di Aki", "text": "Il nome Distretto di Aki si pu\u00f2 riferire a due distretti del Giappone, in due prefetture diverse:"}
{"id": "1984325", "revid": "729019", "url": "https://it.wikipedia.org/wiki?curid=1984325", "title": "Castello San Pietro", "text": "Il castello San Pietro (\"Petreum\" in latino, che fu la radice del nome di Bodrum - \"Petronium\" o \"Petreum\" - durante il periodo medievale; sorge nella citt\u00e0 di Bodrum in Turchia, (antica Alicarnasso); \u00e8 un esempio dell'architettura crociata in Oriente.\nStoria.\nNel 1402, Tamerlano penetra in Asia Minore. Infligge presso Ankara una disastrosa rotta alle truppe ottomane del Sultano Bayezid I (\"Beyazit\"). I Cavalieri dell'Ordine dell'Ospedale (o cavalieri di Rodi), essi stessi cacciati da Smirne da Tamerlano, approfittarono della disorganizzazione susseguente alla disfatta turca per installarsi nel sito dell'antica Alicarnasso, dove avviarono, probabilmente a partire dal 1403, l'ingrandimento della piccola cittadella.\nLa costruzione di ci\u00f2 che essi chiameranno \"Castello San Pietro\" durer\u00e0 circa un secolo. Una parte delle pietre utilizzate, di colore verdastro, proviene dall'antico Mausoleo di Alicarnasso, che un terremoto aveva finito col distruggere del tutto nel XIV secolo.\nNel 1482, il principe ottomano Cem Sultan, figlio del sultano ottomano Mehmed II e fratello del sultano Bayezid II, trov\u00f2 rifugio temporaneo nel castello, dopo il fallimento della sua rivolta contro il fratello.\nIl castello San Pietro sar\u00e0 consegnato agli Ottomani nel quadro dell'accordo sottoscritto fra il gran maestro, Philippe Villiers de L'Isle-Adam, e Solimano il Magnifico dopo la resa di Rodi, a fine dicembre 1522. Il castello ospiter\u00e0 da quel momento una semplice guarnigione e servir\u00e0 da prigione.\nOggi il castello \u00e8 aperto alle visite, in quanto trasformato in museo in cui sono esposti diversi oggetti provenienti dai relitti delle navi colate a picco nelle vicinanze, nonch\u00e9 materiale risalente all'et\u00e0 del bronzo. \nOspita altres\u00ec l'Istituto d'archeologia marina."}
{"id": "1984326", "revid": "287204", "url": "https://it.wikipedia.org/wiki?curid=1984326", "title": "Serie A 1949 (pallavolo maschile)", "text": "La Serie A maschile FIPAV 1949 fu la 4\u00aa edizione del principale torneo pallavolistico italiano organizzato dalla FIPAV.\nAl torneo presero parte dodici squadre, divise in due gironi eliminatori che qualificarono quattro squadre a un girone finale, le cui gare si svolsero a Ravenna il 3 e il 4 settembre 1949. Lo scudetto and\u00f2 alla Robur Ravenna. La Richard Ginori Livorno (girone A) si ritir\u00f2 prima dell'inizio del campionato; la San Giusto Trieste rinunci\u00f2 a campionato in corso."}
{"id": "1984327", "revid": "729019", "url": "https://it.wikipedia.org/wiki?curid=1984327", "title": "Ateroma", "text": "L'ateroma \u00e8 una placca formata da grassi (colesterolo), proteine e tessuto fibroso che si forma nella parete delle arterie e configura il quadro dell'aterosclerosi. Sulla superficie dell'ateroma pu\u00f2 depositarsi fibrina, facilitando cos\u00ec la formazione di trombi, e anche sali di calcio, che lo rendono molto fragile sviluppando la possibilit\u00e0 di rottura, aneurismi e tromboembolie."}
{"id": "1984328", "revid": "1573940", "url": "https://it.wikipedia.org/wiki?curid=1984328", "title": "Distretto di Jinseki", "text": "Il \u00e8 uno dei distretti della prefettura di Hiroshima, in Giappone.\nDal 5 novembre 2004 fa parte del distretto solo il comune di Jinsekik\u014dgen."}
{"id": "1984329", "revid": "124922970", "url": "https://it.wikipedia.org/wiki?curid=1984329", "title": "Jasin Todd", "text": "Biografia.\nPrima di entrare a far parte degli Shinedown, Jasin suonava in una band chiamata Nefarion.\nNell'ottobre del 2004, Jasin si \u00e8 sposato con Melody Van Zant, figlia del celeberrimo Ronnie Van Zant (voce leggendaria dei Lynyrd Skynyrd), tuttavia i due si sono presto separati.\nIl 18 aprile 2008, Brent Smith ha annunciato a tutti i fans che Jasin non far\u00e0 pi\u00f9 parte degli Shinedown. La causa \u00e8 possibile ricondurla a problemi personali. The Sound of Madness \u00e8 infatti il primo album senza di lui alla chitarra. Nonostante la sua dipartita, Brent gli \u00e8 molto legato, e arriva anche a considerarlo come il fratello che non ha mai avuto.\nDopo la sua separazione dagli Shinedown, si mormorava di una possibile entrata nei SOiL, ma queste voci furono presto smentite da loro stessi. Il 25 giugno 2010 si unisce ufficialmente ai Fuel, band da cui per\u00f2 si separa nel gennaio 2011.\nCollegamenti esterni.\nMySpace ufficiale"}
{"id": "1984336", "revid": "18997420", "url": "https://it.wikipedia.org/wiki?curid=1984336", "title": "Ossoclorato di sodio", "text": ""}
{"id": "1984339", "revid": "1573940", "url": "https://it.wikipedia.org/wiki?curid=1984339", "title": "Distretto di Sera", "text": "Il \u00e8 uno dei distretti della prefettura di Hiroshima, in Giappone.\nDal 1\u00ba ottobre 2004 fa parte del distretto solo il comune di Sera."}
{"id": "1984347", "revid": "1428919", "url": "https://it.wikipedia.org/wiki?curid=1984347", "title": "Distretto di Toyota", "text": "Il \u00e8 uno dei distretti della prefettura di Hiroshima, in Giappone.\nDal 1\u00ba ottobre 2006 fa parte del distretto solo il comune di \u014csakikamijima."}
{"id": "1984348", "revid": "1442080", "url": "https://it.wikipedia.org/wiki?curid=1984348", "title": "Francesco Dragosei", "text": "Biografia.\nFiglio del giornalista, scrittore e critico cinematografico Italo Dragosei, e allievo di Giorgio Melchiori, con il quale si laure\u00f2 discutendo una tesi sullo scrittore naturalista William Henry Hudson, Francesco Dragosei \u00e8 stato una figura di intellettuale molto particolare nella cultura italiana della seconda met\u00e0 del Novecento. Professore liceale di Lingua e Letteratura inglese, ha coltivato nella sua vita interessi, passioni e specializzazioni molto diverse fra loro, ma tutte legate dal gusto della ricerca originale e creativa: dall'insegnamento all'alpinismo, dalla letteratura alle arti figurative. Come anglista, oltre a collaborare nelle pagine culturali di quotidiani e riviste specializzate (La Repubblica, L'Unit\u00e0, il manifesto, Nuovi Argomenti, Reset, Belfagor, Acoma) ha pubblicato, in lingua inglese, \"Contemporary British Poetry\", un'antologia di poesia inglese contemporanea, la cui peculiarit\u00e0 consiste nei continui raffronti fra linguaggio letterario e linguaggio visivo, attraverso puntuali analisi parallele di opere poetiche e figurative.\nNel 1999 pubblic\u00f2 una singolare guida di montagna, \"Dolomiti Itinerari scelti di croda\". Il settimanale Diario, per il quale Dragosei scriveva recensioni e articoli letterari, gli affid\u00f2 il compito di illustrarli con i suoi schizzi ironici e graffianti.\nMa ci\u00f2 che ha lasciato pi\u00f9 di una traccia nel panorama della cultura italiana \u00e8 stata la sua attivit\u00e0 di studioso delle idee e del costume, appassionato di letteratura, ma attento alle mutevoli forme del fumetto, dei videoclip, delle arti visive. In \"Letteratura e merci\" Feltrinelli (1999), ispirato da \"un'idea forte e antagonistica di letteratura\" (Filippo La Porta, 2007) viene analizzato, in modo spesso impietoso, tutto un filone della narrativa italiana e americana degli ultimi anni per mettere in evidenza come, per un eccesso di mimesi, molti scrittori contemporanei non riescano a trovare un linguaggio che non sia quello freddo, apparentemente seducente, delle merci, tipico dell'era consumistico-televisiva. Un linguaggio senza emotivit\u00e0, senza vero dolore, senza conflitti. E non riescano dunque a produrre quella \"tensione utopica\" che, secondo Dragosei, \u00e8 peculiare della \"grande letteratura\", la quale non arretra di fronte al dolore, alla morte, all'ambivalenza delle pulsioni, alla problematica del bene e del male.\nNello \"Squalo e il grattacielo. Miti e fantasmi dell'immaginario americano\" (2002) Dragosei, mettendo a frutto una conoscenza profonda della cultura americana, nei suoi vari aspetti, e utilizzando una ricca documentazione iconico-letteraria, ricostruisce quelli che per lui sono alcuni degli elementi di fondo della \"psiche americana\", spesso dualistica e manichea, fortemente autoreferenziale, che dalla nascita degli Stati Uniti ad opera dei fondatori bianchi, anglosassoni e puritani, s'\u00e8 fatta sempre orizzonte egemone, capace di assimilazione delle altre etnie che progressivamente sono entrate a far parte di quella storia. \"Il lavoro di Dragosei - scrive Fulvio Carmagnola, docente di Educazione estetica - accosta, accumula oggetti, luoghi, immagini e eventi di differente natura che esemplificano le nostre nozioni comuni in proposito e mostra, nell'analisi accurata della cultura americana, l'esistenza di un immaginario che agisce principalmente come archivio di simboli, di metafore e di icone\" (\"La triste scienza\", Meltemi 2002)\nNel giugno del 2008 \u00e8 uscito postumo \"Corde gemelle\", raccolta di racconti alpinistici, in chiave antieroica e minimalista, curata dal fratello gemello Roberto.\nA ottobre 2013 \u00e8 stato pubblicato da Il cubo \"America\", romanzo in versi, che vede la luce a sette anni dalla scomparsa dell'autore. \nVera e propria saga familiare, il libro narra vicende che si svolgono a cavallo fra il XIX e il XX secolo e che riguardano una famiglia contadina inurbata (da Carsoli, paesino abruzzese, a Roma) sullo sfondo della Grande Guerra. \"Se il romanzo in versi da noi \u00e8 un genere coltivato da pochi -scrive Maria Serena Palieri su l'Unit\u00e0 del 25 ottobre 2013- [...]non lo \u00e8 nella cultura anglosassone: Derk Walcott e Les Murray, per dire, sono solo due grandi epigoni di una lunga tradizione. \u00c8 da qui, \u00e8 legittimo pensare, che deve essere nata la vocazione per questa forma di Francesco Dragosei, studioso per anni di letteratura angloamericana\"."}
{"id": "1984350", "revid": "339392", "url": "https://it.wikipedia.org/wiki?curid=1984350", "title": "Ferrovia Dossobuono-Isola della Scala", "text": ""}
{"id": "1984351", "revid": "599013", "url": "https://it.wikipedia.org/wiki?curid=1984351", "title": "Sindrome del QT lungo", "text": "La sindrome del QT lungo (LQTS, dall'inglese \"Long Q-T Syndrome\") \u00e8 una rara anomalia cardiaca caratterizzata da una ritardata ripolarizzazione delle cellule miocardiche ed associata a sincope o morte improvvisa. La LQTS pu\u00f2 degenerare in aritmie maligne come torsioni di punta e fibrillazione ventricolare o pu\u00f2 portare all'arresto cardiaco. Le aritmie nei pazienti affetti da LQTS sono spesso scatenate dall'esercizio fisico o dagli stimoli emotivi.\nLa sindrome del QT lungo pu\u00f2 essere presente alla nascita o svilupparsi pi\u00f9 tardi nella vita. La forma ereditaria pu\u00f2 verificarsi da sola o come parte di un pi\u00f9 grande disturbo genetico. L'insorgenza pu\u00f2 derivare dall'assunzione di alcuni farmaci, basso livello di potassio nel sangue, basso livello di calcio nel sangue o insufficienza cardiaca. I farmaci implicati includono alcuni antiaritmici, antibiotici, antipsicotici e il metadone.\nLa diagnosi si basa sulla misura dell'intervallo QT corretto da 440 a 500 millisecondi all'elettrocardiogramma (ECG) insieme ai riscontri obiettivi. L'intervallo QT si misura dall'inizio dell'onda Q al termine dell'onda T. La gestione della patologia pu\u00f2 includere la prevenzione di un intenso esercizio fisico, l'uso di beta-bloccanti o un defibrillatore cardiaco impiantabile. Per le persone con LQTS che sopravvivono all'arresto cardiaco e non sono trattate per LQTS, il rischio di morte entro 15 anni \u00e8 superiore al 50%. Con un trattamento adeguato questo diminuisce a meno dell'1% in 20 anni.\nSi stima che la sindrome del QT lungo colpisca 1 su 2000 persone. Le donne sono colpite pi\u00f9 spesso rispetto agli uomini. La maggior parte delle persone con questa condizione sviluppa sintomi prima dei 40 anni. \u00c8 una causa relativamente comune di morte improvvisa insieme alla sindrome di Brugada e alla displasia ventricolare destra aritmogena. Negli Stati Uniti provoca circa 3.500 morti all'anno. La condizione fu descritta per la prima volta nel 1957.\nStoria.\nFu riscontrata per la prima volta nel 1957 da Jervell e Lange-Nielsen, che descrissero la variante della sindrome associata a sordit\u00e0 neurologica congenita. I due autori notarono che gli episodi di morte improvvisa avevano carattere familiare: si trasmetteva ai discendenti. Successivamente, nel 1958, Levine e Woodworth osservarono una morte improvvisa di un tredicenne con i sintomi tipici della malattia. Negli anni '60 due studi indipendenti, l'uno condotto da Cesarino Romano (un pediatra italiano) nel 1963 e l'altro da Owen Conor Ward (un pediatra irlandese) nel 1964, contribuirono alla definizione di una sindrome congenita ereditata secondo il modello autosomico dominante, successivamente denominata Sindrome di Romano-Ward, caratterizzata da sincopi ed anomalie dell'ECG, senza deficit uditivo. L'istituzione del registro internazionale per la sindrome del QT lungo (LQTS Registry) nel 1979 ha permesso di valutare numerose famiglie colpite dalla patologia a livello mondiale. Ci\u00f2 ha aiutato a rilevare molti dei numerosi geni coinvolti.\nSegni e sintomi.\nMolte persone con sindrome del QT lungo non hanno segni o sintomi.\nI sintomi che si verificano sono generalmente causati da ritmi cardiaci anormali o aritmie, pi\u00f9 comunemente una forma di tachicardia ventricolare polimorfa chiamata \"torsades de pointes\".\nSe l'aritmia \u00e8 transitoria e ritorna da sola a un ritmo sinusale, il paziente pu\u00f2 avere manifestato una sincope. Tuttavia, se l'aritmia persiste, a causa di una mancata circolazione sanguigna adeguata la persona pu\u00f2 arrivare all'arresto cardiaco, che porta alla morte improvvisa.\nLe aritmie che portano a svenimenti e morte improvvisa hanno maggiori probabilit\u00e0 di verificarsi in risposta a circostanze specifiche, in parte determinato da quale variante genetica \u00e8 responsabile della condizione. Mentre le aritmie possono verificarsi in qualsiasi momento, in alcune forme di LQTS le aritmie sono pi\u00f9 comunemente osservate in risposta all'esercizio fisico o allo stress mentale (LQT1), in altre forme a seguito di un improvviso rumore forte (LQT2) e in alcune forme durante il sonno o immediatamente dopo il risveglio (LQT3).\nAlcune forme rare di sindrome del QT lungo sono associate a sintomi che colpiscono altre parti del corpo. Questi includono la sordit\u00e0 nella variante di Jervell e Lange-Nielsen e la paralisi periodica nella forma di Andersen-Tawil (LQT7).\nRischio di aritmie.\nSe i soggetti con sindrome del QT lungo hanno un aumentato rischio di sviluppare ritmi cardiaci anormali rispetto a quelli senza la condizione, in realt\u00e0 il rischio assoluto di aritmie \u00e8 molto variabile. Il predittore pi\u00f9 forte che ci permette di dire se un soggetto svilupper\u00e0 torsioni di punta (TdP) \u00e8 se in passato ha gi\u00e0 avuto episodi di TdP spontaneo o un'altra forma di arresto cardiaco. Anche se non \u00e8 stata osservata un'aritmia, una persona con LQTS che ha in anamnesi una sincope \u00e8 a rischio di aritmie, poich\u00e9 verosimilmente la sincope in questi casi \u00e8 spesso dovuta a un'aritmia auto-terminante non documentata.\nEpidemiologia.\nLa sindrome colpisce prevalentemente le donne. Fra i soggetti affetti, l'incidenza di torsione di punta, sincope e morte cardiaca improvvisa \u00e8 pi\u00f9 elevata in caso di sordit\u00e0 congenita, precedente tachiaritmia o sincope; la stessa aumenta inoltre proporzionalmente all'allungamento dell'intervallo QT. Si calcola che il rischio relativo di aritmie maligne aumenti di 1,1 - 1,2 volte per ciascun prolungamento di 10 msec del QTc oltre i valori normali. Si stima che l'ereditariet\u00e0 di LQTS colpisca tra uno su 2.500 e uno su 7.000 persone.\nNei soggetti geneticamente predisposti, costituiscono fattori di rischio per l'insorgenza di aritmie maligne gli incrementi improvvisi del tono simpatico, come pu\u00f2 accadere in concomitanza di sforzi eccessivi o emozioni violente.\nVarianti cliniche.\nSi distinguono due diverse sindromi congenite caratterizzate da allungamento dell'intervallo QT e rischio di morte improvvisa per aritmie ventricolari:\nEziologia.\nNella LQTS si distinguono due forme: congenita ed acquisita.\nForme acquisite.\nLa maggior parte dei casi riscontrati nella pratica clinica riguarda forme acquisite, che possono essere suddivise in due categorie: quelle generate da disturbi dell'equilibrio idro-elettrolitico e quelle dipendenti dalla somministrazione di farmaci.\nProprio come le forme congenite di LQTS, le forme acquisite possono condurre ad aritmie mortali. Il trattamento consiste nella correzione dello squilibrio elettrolitico, nella risoluzione della sua causa e nella sospensione della terapia con il farmaco indiziato dell'allungamento del QT.\nDato il largo impiego, la tendenza ad interazioni con altri farmaci e la insita capacit\u00e0 di determinare allungamento dell'intervallo QT, l'eritromicina \u00e8 probabilmente la causa prevalente di sindrome acquisita del QT lungo. Infatti, l'uso di eritromicina \u00e8 associato con un'incidenza di morte improvvisa pi\u00f9 che doppia rispetto ad altri antibiotici\nIn aggiunta alle due maggiori categorie elencate sopra, deve essere ricordato che esistono altre cause di prolungamento dell'intervallo QT come l'anoressia nervosa, l'ipotiroidismo, l'infezione da HIV, la miocardite e l'infarto miocardico.\nForme congenite.\nLe forme congenite di LQTS possono essere determinate da mutazioni di uno di diversi geni finora identificati. Queste mutazioni tendono a prolungare la durata del potenziale d'azione ventricolare (APD), allungando in tal modo l'intervallo QT. Le forme congenite possono essere ereditate come carattere autosomico dominante o autosomico recessivo. La forma autosomica recessiva \u00e8 associata ad altre malattie cardiache congenite, autismo, sindattilia completa e immunodeficienza (LQTS8) o a sordit\u00e0 neurologica congenita (LQTS1).\nUn numero sempre crescente di loci genici viene identificato in associazione alle LQTS. I test genetici per le LQTS \u00e8 disponibile nella pratica clinica e pu\u00f2 essere di aiuto anche per impostare la terapia appropriata (Overview of LQTS Genetic Testing).\nLe pi\u00f9 comuni cause di LQTS riguardano mutazioni nei geni KCNQ1 (LQTS1), KCNH2 (LQTS2) e SCN5A (LQT3); il seguente \u00e8 un elenco di tutti i geni finora identificati nella genesi della LQTS:\nLa LQTS1 \u00e8 la forma pi\u00f9 comune di LQST, rappresentando il 30-35% di tutti i casi. Il gene responsabile della LQTS1 \u00e8 il , che \u00e8 stato identificato sul cromosoma 11 nel locus p15.5. KCNQ1 codifica il canale del potassio voltaggio-dipendente KvLQT1, ampiamente espresso nel cuore. Si ritiene che il prodotto del gene KCNQ1 produca la subunit\u00e0 alfa che interagisce con altre proteine (particolarmente con la subunit\u00e0 beta minK) per costituire il canale ionico della corrente IKs, che \u00e8 responsabile della corrente di rettificazione ritardata lenta del potassio nel potenziale d'azione cardiaco.\nLe mutazioni al gene KCNQ1 possono dare luogo ad espressioni fenotipiche secondo il modello autosomico dominante oppure autosomico recessivo all'interno della stessa famiglia. In caso di sindrome clinica espressa, ereditata in modo autosomico recessivo, mutazioni omozigoti nel gene KVLQT1 conducono ad un marcato prolungamento dell'intervallo QT (a causa della pressoch\u00e9 completa perdita della corrente IKs) e sono associate a sordit\u00e0 neurologica congenita.\nLa gran parte degli individui affetti da LQTS1 mostra un prolungamento paradossale dell'intervallo QT con l'infusione di adrenalina.\nSono state identificate molte mutazioni missense del gene LQTS1. Queste sono meno spesso associate a morte improvvisa rispetto alla LQTS2.\nIl tipo LQTS2 \u00e8 la seconda variante genica pi\u00f9 comune, rappresentando il 25-30% di tutti i casi. Questa forma di LQTS molto probabilmente coinvolge mutazioni del gene \"human ether-a-go-go related gene\" (HERG), il cui locus \u00e8 localizzato sul cromosma 7. Il gene HERG (noto anche come KCNH2) \u00e8 parte della componente rapida della corrente di rettificazione rapida del potassio (IKr). La corrente IKr \u00e8 principalmente responsabile del ritorno del potenziale d'azione cardiaco al livello precedente la depolarizzazione, e pertanto della lunghezza dell'intervallo QT. Il gene HERG normalmente funzionante protegge dalle depolarizzazioni post-potenziali precoci (EADs).\nLa LQTS3 \u00e8 determinata da mutazioni del gene, che codifica la subunit\u00e0 alfa del canale del Na+. Questo gene \u00e8 localizzato sul cromosoma 3p21-24, ed \u00e8 noto come SCN5A (anche hH1 e NaV1.5). Le mutazioni implicate nella LQTS3 determinano un prolungamento dell'influsso di Na+ durante la depolarizzazione perch\u00e9, paradossalmente, il canale del sodio mutante si inattiva pi\u00f9 rapidamente e pu\u00f2 aprirsi ripetutamente durante il potenziale d'azione.\nUn gran numero di mutazioni sono state caratterizzate come determinanti o predisponenti alla LQTS3. \u00c8 stato suggerito che il calcio possa essere un agente regolatore del canale SCN5A, e che gli effetti del calcio sul canale SCN5A possano spiegare il meccanismo mediante il quale alcune mutazioni causano la LQTS3. Inoltre, mutazioni a carico di SCN5A possono causare la sindrome di Brugada, malattia del sistema cardiaco di conduzione e cardiomiopatia dilatativa.\n\u00c8 una forma autosomica dominante relativamente poco comune di LQTS. Essa sottintende mutazioni nel gene KCNE1, che codifica la subunit\u00e0 beta del canale del potassio MinK. Nelle sue rare forme omozigoti pu\u00f2 potare alla sindrome di Jervell e Lange-Nielsen.\n\u00c8 una forma autosomica dominante relativamente poco comune di LQTS. Essa sottintende mutazioni nel gene KCNE1, che codifica la subunit\u00e0 beta del canale del potassio MiRP1, che costituisce una parte della corrente di ripolarizzazione IKr.\nLa sindrome di Andersen-Tawil \u00e8 una forma autosomica dominante di LQTS associata con deformazioni scheletriche. Essa \u00e8 causata da mutazioni del gene KCNJ2, che codifica la proteina Kir 2.1 i un canale del potassio. La sindrome \u00e8 caratterizzata da LQTS, paralisi periodica e anomalia dello sviluppo scheletrico, come clinodattilia, attaccatura bassa delle orecchie e micrognazia. Le manifestazioni sono estremamente variabili.\nLa sindrome di Timothy \u00e8 imputabile a mutazioni nel canale del calcio Cav1.2 codificato dal gene CACNA1c. Dal momento che il canale del calcio Cav1.2 abbonda in molti tessuti, i pazienti affetti da sindrome di Timothy presentano anche altre manifestazioni cliniche, fra le quali altre malattie cardiache congenite, autismo, sindattilia completa e immunodeficienza.\nLa variante recentemente scoperta \u00e8 causata da mutazioni in una proteina strutturale della membrana plasmatica, la caveolina-3. Le caveoline formano uno specifico dominio della membrana chiamata caveola, nella quale fra le altre ha sede il canale voltaggio-dipendente per il sodio NaV1.5. Come avviene nella LQTS3, queste particolari mutazioni incrementano la cosiddetta corrente tardiva del sodio, che perturba la ripolarizzazione cellulare.\nQuesta nuove mutazione genica in causa nella LQTS risiede nel gene \"SCN4B\", che codifica la proteina NaV\u03b24, una subunit\u00e0 ausiliaria alla subunit\u00e0 NaV1.5 (gene: \"SCN5A\") che costituisce il poro del canale del sodio voltaggio-dipendente nel cuore. La mutazione conduce ad un incremento dei valori di potenziale di membrana, in corrispondenza del quale scatta l'inattivazione della corrente del sodio. Fino a questo momento \u00e8 stata identificata una sola mutazione in un solo paziente.\nSindrome di Jervell e Lange-Nielsen.\n\u00c8 la forma autosomica recessiva di LQTS. \u00c8 associata a sordit\u00e0 neurologica congenita o ad altre malattie cardiache congenite, autismo, sindattilia completa e immunodeficienza. Essa \u00e8 causata specificatamente da una mutazione dei geni KCNE1 e KCNQ1. Degli individui non trattati, circa il 50% muore entro l'et\u00e0 di 15 anni a causa di aritmie ventricolari.\nSindrome di Romano-Ward.\nLa sindrome di Romano-Ward \u00e8 la forma autosomica dominante di LQTS. Non \u00e8 associata a sordit\u00e0 neurologica congenita o ad altre malattie cardiache congenite, autismo, sindattilia completa e immunodeficienza.\nFisiopatologia.\nAlla base di tutte le forme di LQTS c'\u00e8 una anormale ripolarizzazione del miocardio. Le anomalie della ripolarizzazione causano differenze nella refrattariet\u00e0 dei miocardiociti. A causa di queste differenze, eventuali post-depolarizzazioni (che si verificano pi\u00f9 di frequente nei pazienti affetti da LQTS) possono propagarsi alle cellule contigue, conducendo ad aritmie ventricolari da rientro.\nSi crede che le cosiddette depolarizzazioni post-potenziali precoci (EADs) che si osservano nelle LQTS siano dovute ad una riapertura dei canali del calcio di tipo L quando ancora si \u00e8 durante il plateau del potenziale di azione cardiaco: ci\u00f2 in virt\u00f9 dell'aumento della durata del potenziale (che \u00e8 alla base di questa sindrome) e della refrattariet\u00e0 TEMPO dipendente che caratterizza specificatamente i canali L. Dal momento che la stimolazione adrenergica pu\u00f2 esaltare l'azione di questi canali, condizioni come l'esercizio fisico e lo stress emotivo possono favorire le aritmie. Di norma, durante attivazione adrenergica, le correnti di ripolarizzazione sono amplificate ed accorciano il potenziale d'azione. In assenza di accorciamento del potenziale d'azione, ed in presenza di un incremento della corrente attraverso i canali L del calcio, le EADs possono manifestarsi.\nSi ritiene che le cosiddette depolarizzazioni post-potenziali tardive (DADs) siano dovute ad un incremento della concentrazione di Ca2+ nel reticolo sarcoplasmatico. Questo sovraccarico pu\u00f2 causare ondate di rilascio spontaneo nel citoplasma di Ca2+ durante la ripolarizzazione; il Ca2+ abbandonerebbe poi la cellula attraverso lo scambiatore 3Na+/Ca2+, con una netta corrente di depolarizzazione.\nDiagnosi.\nLa diagnosi di LQTS non \u00e8 facile dal momento che il 2.5% della popolazione sana ha un QT prolungato, e il 10\u201315% dei pazienti affetti da LQTS ha un intervallo QT normale.. Un criterio diagnostico abitualmente usato \u00e8 si basa sul LQTS \"diagnostic score\". Il punteggio \u00e8 calcolato assegnando punti in base a vari criteri elencati qui di seguito. Con 4 o pi\u00f9 punti la probabilit\u00e0 di LQTS \u00e8 alta, e con 1 punto o meno la probabilit\u00e0 \u00e8 bassa; 2 o 3 punti indicano una probabilit\u00e0 intermedia.\nTerapia.\nNei pazienti asintomatici, senza dimostrazione di aritmie ventricolari ed in assenza di anamnesi familiare positiva per morte improvvisa, \u00e8 raccomandata la sola osservazione ed eventualmente la terapia farmacologica senza necessit\u00e0 di arrivare al dosaggio massimo tollerato.\nNelle LQTS1 e LQTS2 possono essere utilizzati i betabloccanti; mentre nelle LQTS 3 sono preferibili gli anti-aritmici di classe Ib, come la mexiletina. Gli stessi farmaci possono essere adoperati nel trattamento dei pazienti in urgenza, con l'accortezza di utilizzare soltanto la lidocaina fin quando non venga confermata la diagnosi di LQTS1 o LQTS2, poich\u00e9 i betabloccanti possono peggiorare le aritmie nei pazienti portatori di LQTS3.\nLa terapia anti-aritmica deve essere, invece, adottata e condotta al dosaggio massimo tollerato in quei paziente asintomatici ma con evidenza di aritmie ventricolari non sostenute e storia familiare di morte improvvisa. In questi pazienti non \u00e8 strettamente raccomandato l'impianto del defibrillatore cardiaco impiantabile (ICD).\nQuest'ultimo \u00e8, invece, assolutamente indicato (indicazione di classe I) nei pazienti con sincope o che abbiano gi\u00e0 avuto un episodio di arresto cardiaco.\nLa funzione di pace-maker del dispositivo deve essere sfruttata in coloro che presentano aritmie in occasione di bradicardia o pause del ritmo cardiaco. \nNei pazienti che presentino ancora dei sintomi, nonostante la terapia medica ottimale, \u00e8 indicato l'intervento chirurgico di gangliectomia cervico-toracica sinistra, con distruzione del ganglio stellato e dei primi tre o quattro gangli simpatici toracici.\nPrognosi e stratificazione del rischio.\nPer i pazienti affetti da LQTS e non trattati il rischio di incorrere in un evento (sincope o arresto cardiaco) pu\u00f2 essere stimato conoscendo il loro genotipo (LQTS1-10), dal genere e dall'intervallo QTc.\nQTc&gt;500 msec LQTS1 &amp; LQTS2 &amp; LQTS3 (maschi)\nQTc&gt;500 msec LQTS3 (femmine)\nQTc&lt;500 msec LQTS2 (femmine)&amp; LQTS3\nQTc&lt;500 msec LQT1 &amp; LQT2 (maschi)"}
{"id": "1984352", "revid": "339392", "url": "https://it.wikipedia.org/wiki?curid=1984352", "title": "Ferrovia Isola della Scala-Dossobuono", "text": ""}
{"id": "1984353", "revid": "125131579", "url": "https://it.wikipedia.org/wiki?curid=1984353", "title": "Deutsche Postbank", "text": "La Deutsche Postbank AG \u00e8 la principale banca al dettaglio tedesca, nata nel 1990 da una scissione della Deutsche Bundespost. Dal 2004 \u00e8 quotata alla Borsa di Francoforte e dal 2010 \u00e8 controllata da Deutsche Bank.\nStoria.\nIl \"Postscheckdienst\" \u00e8 introdotto nel 1909 dal Reich tedesco: istituisce conti per le operazioni di pagamento per posta e collega i servizi postali e bancari negli stati tedeschi.\nNel 1990, in seguito alla legge tedesca sulla ristrutturazione dei servizi postali (\"Poststrukturgesetz\") del 1989, il servizio postale tedesco (Deutsche Bundespost) \u00e8 diviso in tre societ\u00e0: Deutsche Post, Deutsche Telekom e Postbank. Nel gennaio 1995, in seguito alla nuova legislazione sulla riforma postale (\"Gesetze zur Postreform II\") del 1994, Postbank diventa una societ\u00e0 per azioni indipendente. E in seguito amplia l'attivit\u00e0 a prestiti, assicurazioni e mutui.\nNel 1999 (e lo sar\u00e0 sino al 2010) finisce sotto il controllo del gruppo Deutsche Post che detiene una partecipazione del 50% pi\u00f9 un'azione. Nel 2003 ha 11,5 milioni di clienti, pi\u00f9 di qualsiasi altra banca in Germania. Nel giugno 2004 \u00e8 quotata alla Borsa di Francoforte facendo parte del DAX 30. Nell'ottobre 2005 acquisisce una quota del 76,4% dello specialista del finanziamento immobiliare, Beamten-Heimst\u00e4ttenwerk (BHW). Grazie a questa acquisizione Deutsche Postbank diventa il principale fornitore tedesco di servizi finanziari per la clientela al dettaglio.\nNel settembre 2008 il 30% del capitale \u00e8 ceduto a Deutsche Bank per 2,8 miliardi di euro. La strategia di Josef Ackermann, il responsabile di Deutsche Bank, \u00e8 di avere un fondo di raccolta a basso costo e ampliare la presenza nel settore del dettaglio grazie ai 1100 sportelli che operano negli uffici postali. Cos\u00ec due anni pi\u00f9 tardi, nel dicembre 2010, Deutsche Bank acquisisce la quota di maggioranza arrivando poi a rilevare nel 2012 anche il residuo della partecipazione. Alla fine il costo totale dell'acquisizione effettuata da Deutsche Bank \u00e8 di 6 miliardi di euro.\nAll'inizio del 2015 Deutsche Bank, alle prese con una serie di scandali finanziari e in difficolt\u00e0 nell'adeguarsi alla nuova regolamentazione del settore, decide di vendere Deutsche Postbank. Nell'ottobre 2016 cambio di strategia: Deutsche Postbank non \u00e8 pi\u00f9 in vendita. E alla fine del 2017 emerge un'altra ipotesi da rendere operativa nel 2018: unire Deutsche Postbank e la divisione clienti privati della casa madre Deutsche Bank in modo da dare vita nel settore commerciale ad un'unica banca con 20 milioni di clienti (privati e societ\u00e0) pur mantenendo separati i due marchi. Lo slogan: \"one bank, two brands\". Si teme il taglio di un quinto degli attuali 30.000 dipendenti di Postbank."}
{"id": "1984354", "revid": "122246", "url": "https://it.wikipedia.org/wiki?curid=1984354", "title": "Coppa del Mondo femminile FIVB 1973", "text": ""}
{"id": "1984356", "revid": "122246", "url": "https://it.wikipedia.org/wiki?curid=1984356", "title": "Coppa del Mondo femminile FIVB 1981", "text": ""}
{"id": "1984358", "revid": "1305772", "url": "https://it.wikipedia.org/wiki?curid=1984358", "title": "Osiris (Serverless Portal System)", "text": "Osiris Serverless Portal System (solitamente abbreviato in Osiris sps o Osiris) \u00e8 un programma gratuito (inizialmente freeware, open source rilasciato in licenza GPL dalla versione 1.0) per la creazione di portali web completamente distribuiti tramite p2p e autonomi dai comuni server per i sistemi operativi Microsoft Windows, GNU/Linux e macOS.\nA differenza dei comuni strumenti utilizzati per \"pubblicare informazioni\" su Internet quali ad esempio CMS, Forums o Blogs che si basano su un sistema centralizzato, i dati di un portale creato con Osiris vengono condivisi via P2P tra tutti i suoi partecipanti. Grazie a questa architettura, in cui tutti i contenuti necessari alla navigazione (sia grafici che testuali) vengono replicati su ogni macchina, \u00e8 possibile utilizzare il portale senza un server centrale (\"serverless\" significa appunto \"senza server\"). Si prevengono cos\u00ec le possibilit\u00e0 che il portale non sia raggiungibile a causa di attacchi DDoS, di limitazioni imposte dagli Internet Service Provider (policy, traffico, censura, ecc.) o di guasti. In quest'ottica si pu\u00f2 realmente parlare di un portale \"free\" secondo le due accezioni della lingua inglese: free nel senso di \"gratuito\", ma anche \"libero\" da controlli esterni.\nStoria.\nIl progetto \u00e8 nato in seguito ad un'iniziativa simile, KeyForum. A quei tempi, Berserker contribuiva a quel progetto, ma decise di ripartire da zero (scrivendolo interamente in C++) secondo un'analisi di fondo radicalmente diversa, al fine di sviluppare qualcosa di realmente indistruttibile (non solo come distribuzione dei contenuti, ma anche come amministrazione) e soprattutto che non fosse limitato alla sola componente di forum. Clodo si un\u00ec al progetto alcuni mesi dopo.\nIl 2 ottobre 2006, dopo circa 2 anni di sviluppo, \u00e8 stato annunciato ufficialmente Osiris: ad oggi il team \u00e8 composto da 2 sviluppatori (Berserker &amp; Clodo), due collaboratori (DanielZ e Rei.Andrea) ed un gruppo di supporters/beta-testers (molti dei quali erano gi\u00e0 presenti nel team di KeyForum).\nA partire dalla versione 0.12 Osiris \u00e8 diventato multi-piattaforma supportando anche Linux, questo \u00e8 stato possibile migrando dalle librerie dell'ambiente Visual Studio alle librerie WxWidgets.\nCaratteristiche principali.\nOsiris ha molte caratteristiche peculiari che lo rendono attualmente un prodotto unico, frutto di una fusione tra il peer-to-peer e i portali web.\nConcetti base.\nOsiris differisce dalla maggioranza delle applicazioni p2p tradizionali in quanto \u00e8 sviluppato con l'obiettivo di massimizzare la sicurezza e la decentralizzazione del sistema.\nSistema di gestione delle reputazioni.\nIl sistema di gestione delle reputazioni e la conseguente generazione di pi\u00f9 punti di vista di un portale \u00e8 probabilmente uno degli aspetti pi\u00f9 innovativi del programma. A differenza dei sistemi \"tradizionali\" in cui il lavoro computazionale (calcolo delle statistiche, indicizzazione dei contenuti, ecc.) viene sempre eseguito da un server centrale, in Osiris viene usato un approccio distribuito, dove possono esistere pi\u00f9 punti di vista distinti in base all'account utilizzato. Ogni utente \u00e8 libero di dare una reputazione (positiva o negativa) ad un altro utente in base al suo contributo nel portale, basandosi su queste reputazioni il sistema elabora le pagine eliminando i contenuti degli utenti valutati negativamente (come spammer) e importando le reputazioni degli utenti reputati positivamente creando una rete di valutazioni che consente la gestione di un portale. Ogni client elabora i dati in modo autonomo sulla propria macchina in un processo che viene chiamato stabilizzazione del portale.\nPortali anarchici e monarchici.\nDurante la creazione di un portale, Osiris consente di scegliere tra due sistemi di moderazione \"anarchico\" e \"monarchico\", la scelta deve essere fatta in sede di creazione del portale e non \u00e8 modificabile a posteriori.\nIl Gateway Isis.\nIsis \u00e8 un gateway web ad un portale Osiris, scritto in PHP 5, grazie al quale \u00e8 possibile navigare nei portali senza installare Osiris sul proprio pc.\nL'aspetto innovativo in Isis \u00e8 dato dalla gestione del carico di lavoro e dei dati del portale, che non grava sul server pubblico su cui viene eseguito, ma viene gestita dai vari nodi Osiris. Isis si limita ad inoltrare le richieste dai visitatori web ai nodi che si sono resi disponibili a quest'ultimo, minimizzando cos\u00ec l'utilizzo di risorse dal lato server attraverso il load-balancing delle richieste.\nDato che in questo tipo di architettura non \u00e8 tecnicamente possibile garantire l'anonimato, tutti gli accessi via Isis sono in sola lettura. Questo ha il duplice obiettivo di garantire la privacy dell'utente e di incentivare l'utilizzo di Osiris per partecipare attivamente al portale.\nSviluppi Futuri.\nIl progetto \u00e8 diventato open source (rilasciato nei termini della licenza GPL) il 25 Ottobre 2013. Tale versione ancora in fase alpha (1.0) implementa un sistema denominato \"motore di sopravvivenza\" che consente di eliminare dai portale contenuti obsoleti o di spam. In questa versione del software, incompatibile con la precedente, si \u00e8 persa anche la distinzione fra portali monarchici ed anarchici. Ora infatti ogni utente pu\u00f2 sceglierne un altro (POV \"Point Of View\") che far\u00e0 da moderatore per la sua \"versione\" del portale. Ogni utente pu\u00f2 eleggere anche se stesso come POV e \"rimoderare\" altri POV. Altra caratteristica di questa versione ancora in sviluppo \u00e8 la possibilit\u00e0 di personalizzare l'aspetto estetico dei portali tramite un apposito skin editor."}
{"id": "1984359", "revid": "122246", "url": "https://it.wikipedia.org/wiki?curid=1984359", "title": "Coppa del Mondo femminile FIVB 1985", "text": ""}
{"id": "1984361", "revid": "1573940", "url": "https://it.wikipedia.org/wiki?curid=1984361", "title": "Distretto di Yamagata", "text": "Il \u00e8 uno dei distretti della prefettura di Hiroshima, in Giappone.\nDal 1\u00ba febbraio 2005 fanno parte del distretto i comuni di Aki\u014dta e Kitahiroshima."}
{"id": "1984362", "revid": "122246", "url": "https://it.wikipedia.org/wiki?curid=1984362", "title": "Coppa del Mondo femminile FIVB 1989", "text": ""}
{"id": "1984363", "revid": "122246", "url": "https://it.wikipedia.org/wiki?curid=1984363", "title": "Coppa del Mondo femminile FIVB 2003", "text": ""}
{"id": "1984364", "revid": "1929898", "url": "https://it.wikipedia.org/wiki?curid=1984364", "title": "Casalini (Cisternino)", "text": " \nCasalini \u00e8 una frazione di Cisternino, in provincia di Brindisi.\nGeografia fisica.\nLa localit\u00e0 dista circa 4\u00a0km dal comune capoluogo e sorge sulla strada provinciale 17 verso Ostuni, e si estende a raggiera dalla strada principale (Via Brindisi). Attorno all'abitato sorgono dei piccoli casali quali Panza, Masseria Piccola, Capitolo, Termetrio, Padulamenta e La Specchia.\nStoria.\nSi pensa che il nome Casalini abbia origine dai vari casali presenti nel circondario dell'attuale centro storico ove sorgeva un grande casale.\nManifestazione.\nLa seconda domenica del mese di Luglio si svolge annualmente la Festa del Sacro Cuore, con Triduo nell'antica chiesetta del Paese e Processione per le vie dello stesso.\nNel mese di settembre si svolge annualmente, dal 1985, la sagra dell'uva."}
{"id": "1984365", "revid": "122246", "url": "https://it.wikipedia.org/wiki?curid=1984365", "title": "Coppa del Mondo femminile FIVB 2007", "text": ""}
{"id": "1984369", "revid": "767487", "url": "https://it.wikipedia.org/wiki?curid=1984369", "title": "Italia ai Giochi della XV Olimpiade", "text": "L'Italia partecip\u00f2 alle XV Olimpiadi, svoltesi ad Helsinki dal 19 luglio al 3 agosto 1952, con una delegazione di 227 atleti."}
{"id": "1984370", "revid": "599013", "url": "https://it.wikipedia.org/wiki?curid=1984370", "title": "Jes\u00fas \u00c1ngel Garc\u00eda", "text": "Tra i pi\u00f9 noti marciatori di sempre e conosciuto per la sua longevit\u00e0 sportiva, \u00e8 l'atleta che pu\u00f2 vantare il maggior numero di partecipazioni ai Campionati del mondo di atletica leggera con 12 presenze. Ha inoltre partecipato a otto edizioni consecutive dei Giochi olimpici, da a , record assoluto per l'atletica leggera."}
{"id": "1984372", "revid": "287204", "url": "https://it.wikipedia.org/wiki?curid=1984372", "title": "Jesus Angel Garcia", "text": ""}
{"id": "1984378", "revid": "21981", "url": "https://it.wikipedia.org/wiki?curid=1984378", "title": "Sergei Bagapsh", "text": ""}
{"id": "1984383", "revid": "287204", "url": "https://it.wikipedia.org/wiki?curid=1984383", "title": "Bijnor", "text": "Bijnor \u00e8 una suddivisione dell'India, classificata come \"municipal board\", di 79.368 abitanti, capoluogo del distretto di Bijnor, nello stato federato dell'Uttar Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 29\u00b0 22' 0 N e 78\u00b0 7' 60 E e ha un'altitudine di 224 .\nSociet\u00e0.\nEvoluzione demografica.\nAl censimento del 2001 la popolazione di Bijnor assommava a 79.368 persone, delle quali 41.856 maschi e 37.512 femmine. I bambini di et\u00e0 inferiore o uguale ai sei anni assommavano a 11.942, dei quali 6.277 maschi e 5.665 femmine. Infine, coloro che erano in grado di saper almeno leggere e scrivere erano 49.618, dei quali 27.499 maschi e 22.119 femmine."}
{"id": "1984402", "revid": "125933820", "url": "https://it.wikipedia.org/wiki?curid=1984402", "title": "Cattedrale di Santiago di Compostela", "text": "La basilica cattedrale metropolitana di San Giacomo di Compostela (in galiziano e spagnolo: \"Catedral bas\u00edlica metropolitana de Santiago de Compostela\"), o pi\u00f9 semplicemente cattedrale di San Giacomo di Compostela, \u00e8 la chiesa madre dell'arcidiocesi di Santiago di Compostela, basilica minore e uno dei massimi santuari cattolici del mondo; al suo interno, nella cripta, i fedeli venerano le reliquie dell'apostolo \"Santiago o Maior\"/\"el Mayor\" (san Giacomo il Maggiore), patrono di Spagna. La cattedrale di Santiago \u00e8 alla fine del Cammino di Santiago di Compostela, storico pellegrinaggio di origine medievale.\nNel 2010 vennero eseguiti importanti lavori di restauro nella cattedrale, in vista di un flusso di pellegrini molto maggiore per quell'anno.\nStoria.\nSecondo la leggenda, il corpo dell'apostolo Giacomo il Maggiore fu rinvenuto nel IX secolo nell'area dove sorge la cattedrale. Una prima chiesa intitolata a San Giacomo venne qui costruita all'inizio del IX secolo, per volere di Alfonso II delle Asturie. Successivamente, nell'899, sotto re Alfonso III, la prima chiesa fu rimpiazzata da un'altra pi\u00f9 grande, in stile protoromanico.\nNel 997, durante il saccheggio della citt\u00e0 di Santiago de Compostela da parte dei berberi comandati da Almanzor, la chiesa protoromanica venne incendiata e le sue porte e campane fatte trasportare, dagli schiavi cristiani, alla grande moschea di Cordoba.\nNel 1095 il papa Urbano II decret\u00f2 il trasferimento della sede vescovile di Iria Flavia, l'attuale Padr\u00f3n, a Santiago de Compostela.\nL'inizio dei lavori dell'attuale cattedrale risale al 1075. Il tempio, in stile romanico, venne completato nel XIII secolo e consacrato nel 1211, alla presenza del re Alfonso IX di Le\u00f3n.\nSi tratta di uno degli edifici che meglio rappresenta il tipo di chiesa romanica che scandisce il cammino di Santiago di Compostela tra Francia e Spagna (Sainte-Foy di Conques, Saint-Martial de Limoges, San Martino di Tours e Saint-Sernin a Tolosa), caratterizzato dall'abside con cappelle radiali e deambulatorio. Sub\u00ec modifiche tra XVI e XVIII secolo.\nDescrizione.\nFacciata dell'Obradoiro.\nIn stile barocco, la fachada do Obradoiro fu edificata da Fernando de Casas Novoa, tra il 1738 e il 1750, allo scopo di proteggere il portico della Gloria dai danni delle intemperie alle quali era esposto. LObradoiro, rivolta a occidente, verso l'omonima piazza, costituisce l'ingresso principale della cattedrale ed \u00e8 preceduta da una scalinata monumentale, realizzata nel 1606. Ai lati si innalzano le due torri, di origine medievale, alte 76 metri; nella torre destra, detta torre das Camp\u00e1s, si trova la statua di santa Maria Salome, madre di san Giacomo, mentre la statua di Zebedeo, padre dell'apostolo, orna la torre sinistra, la torre da Carraca. Al centro, nella parte pi\u00f9 alta della facciata, campeggia la statua del titolare della cattedrale.\nFacciata della Quintana.\nLa costruzione della facciata della Quintana, in stile barocco, inizi\u00f2 nel 1658, per ingentilire l\u2019abside medievale irregolare. Fu incaricato dei lavori Jos\u00e9 De La Pe\u00f1a a cui si deve anche la balaustra che sormonta la facciata e modifica la merlatura preesistente. All\u2019interno del recinto della cattedrale fu integrata la chiesa della Corticela. Per accedervi dalla piazza fu aperta nella nuova cinta muraria la cosiddetta Puerta de los Abades o de la Corticela, molto semplice.\nNel 1658 inizi\u00f2 la costruzione della Puerta Real, a destra della torre dell\u2019orologio e in posizione arretrata rispetto alla Porta Santa. L\u2019aspetto attuale della facciata della Quintana si deve a D. De Andrade che la termin\u00f2 nel 1700 e la decor\u00f2 con trofei militari e ghirlande di frutta. Quasi al centro della facciata la Porta Santa introduce in un corridoio che percorre le cappelle dell\u2019abside. Su di essa sono le figure degli Apostoli e dei Personaggi dell\u2019Antico Testamento provenienti dal demolito Coro del Maestro Mateo. Il portale \u00e8 coronato dalla statua di Santiago Pellegrino e dai suoi discepoli Atanasio e Teodoro, opere di Pedro Del Campo. La nuova Porta Santa, neoclassica, fu disegnata da Melchor De Prado nel 1794.\nFacciata de la Plater\u00ecas.\nAll\u2019estremit\u00e0 meridionale del transetto si trova la facciata de la Plater\u00ecas, l\u2019unica superstite in stile romanico (1103-\u201917), seppur con l\u2019inserimento di alcuni rilievi provenienti dalla facciata opposta a nord (dopo il 1758) e la costruzione ai lati della Torre dell\u2019Orologio, ricostruita in stile barocco sulla base originaria del XIV secolo da Domingo De Andrade, e della facciata dell\u2019edificio rinascimentale del Tesoro decorato con medaglioni contenenti stemmi, personaggi biblici e storici al cui interno \u00e8 il Chiostro, opera di Rodrigo Gil De Honta\u00f1\u00f3n (1540). Nell\u2019ordine inferiore della facciata de la Plater\u00ecas si apre una doppia porta con arcate a tutto sesto dotate di lunette scolpite con episodi della Vita di Cristo. Dopo l\u2019incendio del 1117 sopravvissero solo 9 immagini del programma iconografico basato su Cristo e gli Apostoli e furono aggiunte le immagini in marmo di Mos\u00e8, Abramo e Santiago. Il collegamento tra la facciata e il tesoro fu realizzato nel 1705 in stile barocco.\nFacciata dell'Azabacher\u00eca.\nLa Puerta del Para\u00ecso o Porta Francigena (a nord), in stile romanico e ornata con scene tratte dalla Genesi, nel 1758 fu danneggiata da un incendio, demolita e ricostruita prendendo il nome di facciata dell\u2019Azabacher\u00eca. I lavori iniziarono ad opera di Lucas Caaveiro con la collaborazione di Clemente Sarela, autori del primo corpo e di parte del secondo in stile barocco compostelano. Nel 1765 i lavori vennero affidati a Domingo Lois Monteagudo che cerc\u00f2 di uniformare la sua opera a quella gi\u00e0 esistente inserendovi elementi classici come medaglioni, trofei militari, frontoni e vasi acrotici. Quattro telamoni atlantidei reggono un frontone curvo che funge da base per la statua di Santiago Pellegrino ai cui piedi si inginocchiano i re Ordo\u00f1o II e Alfonso III. Al centro del secondo ordine del prospetto, tra le due finestre, \u00e8 collocata la statua raffigurante la Fede di Jos\u00e9 Gambino del 1764.\nInterno.\nPortico della Gloria.\nSuperato il portale della facciata barocca dell'Obradoiro, si entra nel nartece della cattedrale, noto come portico della Gloria. Il portico \u00e8 un capolavoro della scultura romanica, costruito per volere di re Ferdinando II di Le\u00f3n tra il 1168 e il 1188, ad opera del Maestro Mateo. Il portico \u00e8 costituito da tre campate voltate a crociera e presenta tre portali scolpiti, tramite i quali si accede alle navate. Il portale centrale, il pi\u00f9 grande, \u00e8 architravato e diviso al centro da una colonna, dove campeggia la statua dell'apostolo Giacomo. Sulla lunetta si trova la rappresentazione scolpita della corte della Gerusalemme Celeste, secondo la descrizione dell'Apocalisse di Giovanni, con al centro il Cristo in Maest\u00e0, circondato dai \"quattro esseri viventi\", simbolo degli evangelisti, da angeli e dalle anime dei giusti. Sull'archivolto sono rappresentati i ventiquattro vegliardi. Sugli stipiti vi sono le statue di apostoli e profeti.\nL\u2019interno della cattedrale \u00e8 a tre navate con pianta a croce latina, transetto composto da ulteriori tre navate e deambulatorio che percorre l\u2019abside. Tra i confessionali sulle pareti delle navate laterali si aprono piccole porte che conducono alle tribune da cui si accede ai tetti e alle torri. Queste tribune sono coperte da volte a crociera poggianti su colonne con capitelli scolpiti che raffigurano motivi vegetali, animali fantastici e personaggi che emergono dalle foglie; le bifore affacciano sull\u2019interno del tempio.\nLa cupola fu realizzata nel 1384 da Sancho Mart\u00eds in sostituzione di quella originaria romanica di altezza inferiore; in epoca barocca fu conclusa dalla calotta attuale con lanterna. All\u2019interno \u00e8 ottagonale e dotata di ballatoio e finestre nel tamburo.\nLa navata centrale, coperta da volta a botte, \u00e8 larga e alta il doppio di quelle laterali, concluse da crociere romaniche, e sono separate l\u2019una dall\u2019altra da pilastri compositi che alternano basi quadrate e circolari. All\u2019incrocio tra navata centrale e transetto si eleva la cupola ottagonale dotata di ballatoio sorretto da otto angeli che suonano la tromba.\nOrgano a canne.\nAl fondo della navata centrale, prima del transetto, sono collocati i due organi in stile barocco: quello a sinistra fu realizzato nel 1705 da Antonio Alfons\u00edn e Miguel De Romay, quello a destra nel 1709 solo da quest\u2019ultimo.\nAttualmente nelle casse scolpite si trova l'organo a canne Mascioni opus 1010, costruito nel 1977 e dalla stessa restaurato nel 2006. Lo strumento odierno \u00e8 a trasmissione elettrica ed ha 58 registri; la sua consolle, posizionata nel matroneo di sinistra, dispone di tre tastiere di 61 note ciascuna ed una pedaliera concavo-radiale di 32.\nCapela Maior.\nLa Cappella Maggiore, al fondo della navata centrale, \u00e8 preceduta da una cancellata affiancata dai due pulpiti in bronzo, opera di Juan Bautista Celma di fine XVI secolo coperti da un baldacchino in legno intagliato e dorato nel 1714 dalla bottega di M. De Romey. Il baldacchino \u00e8 sostenuto da quattro grandi Angeli policromi per lato posti al di sopra di colonne riccamente decorate e dorate. Fu progettato da D. De Andrade e da Vega Y Verdugo e realizzato dai migliori artisti del tempo, tra i quali Pedro De La Torre, Francisco De Antas, Bernardo Cabrera, Sim\u00f3n L\u00f3pez, Pedro Taboada, Juan De Cabrera, Lucas Serrano, Pe\u00f1a De Toro, Mateo De Prado e Brais Do Pereiro. Al di sopra del baldacchino compaiono lo stemma reale al centro del fronte fra le Virt\u00f9 Cardinali della Fortezza e della Prudenza sedute ai lati del frontone curvo spezzato; dalla parte centrale emerge una struttura piramidale di coronamento da cui sporge, nell\u2019ordine inferiore, la scultura policroma di Santiago Caballero de Clavijo col Cavallo bianco eseguita da M. De Prado (1677). La parte inferiore del coronamento \u00e8 decorata a lacunari con rosette intagliati e dorati.\nAl di sotto del baldacchino \u00e8 collocato l\u2019altare maggiore. Sul paliotto in oro e argento sbalzato presieduto da Cristo in Maest\u00e0, tetramorfi, Anziani dell\u2019Apocalisse e Apostoli troneggia un tabernacolo in cui \u00e8 inserita l\u2019Immacolata Concezione fusa da Jacobo Pecul su disegno di M. De Prado. Alle sue spalle si eleva il ricco dossale in cui, nella nicchia centrale, \u00e8 sistemata la statua medievale di San Giacomo Sedente (nella Cattedrale fin dal 1211), su di un trono rinnovato tra il 1659 ed il 1671 su disegno di V. Y Verdugo con l\u2019aggiunta di bastone, corona e mantello d\u2019argento e pietre preziose. Gli ornamenti che impreziosiscono l\u2019altare maggiore furono ideati da Fray Gabriel De Las Casas e realizzati per la maggiorparte dall\u2019orafo Juan De Figueroa. L\u2019altare fu coronato con l\u2019immagine di Santiago Pellegrino circondato dai Re Alfonso II, Ramiro II, Ferdinando II e Felipe IV, opera di Pedro Del Valle (1667). Due scale laterali consentono l\u2019accesso all\u2019interno dell\u2019altare maggiore: uno spazio quadrangolare ricoperto di marmi, pietre preziose e metalli e concluso dal capul\u00ecn dorato.\nLa volta a botte del presbiterio conclusa da calotta verso l\u2019abside fu dipinta a partire dal 1676 da Gabriel Fern\u00e1ndez, Juan Paz De Caama\u00f1o, Jos\u00e9 G\u00f3mez Antonio Montanero e Antonio De Romay. Lungo il perimetro del presbiterio, intorno all\u2019altare maggiore, un alto zoccolo in marmo e diaspro sorregge le colonne tortili intagliate e dorate completate da putti cerofori policromi.\nQuattro lampade votive furono donate da Alfonso XI in segno di gratitudine per la vittoria nella battaglia di Salado (1340), una fu donata dal Gran Capitano nel 1512 e quelle barocche furono realizzate a Roma dal francese Lous Baladier nel 1765. Completano l\u2019arredo le alte tribune neoclassiche in legno dorato poste ai lati del presbiterio. Gli stalli del coro di Francisco Del Rio sono stati collocati nella testata nel XX secolo.\nI resti del Santo Apostolo, dopo essere stati spostati e nascosti per impedire che fossero trafugati dal pirata Sir Francis Drake, furono riportati alla luce durante gli scavi del 1879 e quindi traslati nel loro mausoleo originario, sotto l\u2019altare maggiore. Due scale laterali sul deambulatorio consentono l\u2019accesso alla Cripta apostolica (al di sotto della Cappella Maggiore) in cui sono custoditi i resti degli apostoli Santiago, Atanasio e Teodoro al di sopra di un altare in marmo con motivi di derivazione paleocristiana: due pavoni affrontati che bevono dalla coppa dell\u2019immortalit\u00e0. L\u2019urna \u00e8 costituita da una scatola in legno di cedro rivestita di velluto rosso e divisa all\u2019interno in tre vani per i tre apostoli. La scatola \u00e8 poi racchiusa nell\u2019urna d\u2019argento cesellato. La parte anteriore rispecchia il disegno seicentesco di Vega Y Verdugo per l\u2019altare maggiore con un Cristo Benedicente nella mandorla circondato dagli apostoli separati da colonne e archi trilobati. Al di sopra di essa \u00e8 appesa una stella d\u2019argento che ricorda il miracolo che permise il ritrovamento del mausoleo nel IX secolo. L\u2019urna ed il piedistallo in bronzo su cui poggia sono opera dell\u2019orafo Ricardo Mart\u00ednez su disegno di Jos\u00e9 Losada.\nLa Cappella del Cristo di Burgos, la prima sulla navata sinistra, deve il nome all\u2019immagine scolpita in quella citt\u00e0 nel 1754 posta al di sopra dell\u2019altare principale e fiancheggiata da colonne tortili in marmo bianco decorate con tralci e grappoli d\u2019uva dorati. Fu costruita tra il 1662-\u201864 con pianta a croce greca coperta da cupola in pietra con oculo. Nelle nicchie ai lati dell\u2019altare principale sono collocati due monumenti funebri: a sinistra quello policromo dell\u2019arcivescovo Carrillo eseguito da Pedro Del Valle nel 1667 e a sinistra quello del cardinale Garc\u00eca Cuesta (1873), entrambi con le figure inginocchiate dei due canonici. I bracci laterali della pianta a croce greca sono occupati da due altari intagliati e dorati, uno con rilievo scultoreo raffigurante il grido di San Pedro, l\u2019altro santa Maria Salom\u00e8, Zebedeo e i loro figli, opere della scuola di Mateo De Prado, discepolo dello scultore Gregorio Fern\u00e0ndez. A lui e a Bernardo Cabrera, si deve l\u2019altare principale di questa cappella.\nLa Cappella della Comunione, con accesso sia dalla navata sinistra che dalla navata sinistra del transetto sinistro, \u00e8 la cappella pi\u00f9 moderna e in stile neoclassico. Nell\u2019anticappella \u00e8 collocata una Vergine del Perdono in alabastro scolpita in stile gotico. La semplice lapide nera di Don Lope de Mendoza ricorda l\u2019originaria destinazione dell\u2019ambiente, cos\u00ec come le tombe in marmo di fine XIX secolo con le immagini della Fede e della Speranza a destra e a sinistra della cappella, opera di Ram\u00f3n Constenla. La costruzione della cappella, iniziata su disegno dell\u2019architetto Domingo Lois Monteagudo (1765 ca.), fu terminata da Miguel Ferro Caaveiro. Nella pianta circolare si innesta un ottagono scandito da possenti colonne ioniche che sorreggono la cupola con un semplice oculo dal XX secolo; sulle pareti sono presenti nicchie contenenti i quattro dottori della Chiesa scolpiti da Juan D\u00e1vila e Gregorio Espa\u00f1ol nel XVII secolo, autori anche del coro ligneo che all\u2019inizio dello stesso secolo sostitu\u00ec quello del Maestro Mateo, situato nella navata centrale.\nIl Camar\u00ecn de Santiago Caballero, sulla navata sinistra del transetto sinistro, \u00e8 la pi\u00f9 piccola delle cappelle ed ospita solo una statua equestre del XVIII secolo dell\u2019apostolo Santiago Caballeros o Matamoros opera di Jos\u00e9 Gambino. Recentemente al di sopra del suo ingresso con cancellata \u00e8 stata posta una targa in bronzo con due busti in rilievo dei papi Giovanni Paolo II e Benedetto XVI.\nLa piccola Cappella di Santa Catalina occupa lo spazio che era il Pantheon Reale ed \u00e8 sulla navata sinistra del transetto sinistro accanto al portale dell\u2019Azabacheria. L\u2019altare attuale con santa Catalina nella nicchia centrale e la Vergine di Lourdes un po\u2019 pi\u00f9 in basso \u00e8 della fine del XVIII secolo e sostituisce quello originario del 1548 di Miguel Ram\u00f3n. Le tombe del Pantheon sono state spostate nello spazio adiacente a questa cappella, all\u2019esterno delle sue mura e sulla scala che scende dalla porta dell\u2019Azabacheria. Tra i sepolcri presenti vi sono quello del vescovo Alonso L\u00f2pez de Valladolid, morto nel 1468, con statua in granito tardo gotica che lo raffigura sdraiato con il bastone in bronzo e lo stemma dei Mendoza alla quale apparteneva il defunto. Dall\u2019altra parte della scalinata, accanto alla Cappella di San Andr\u00e8s, \u00e8 posto il sepolcro di Juan Vidal scolpito nel XVI secolo da Juan Bautista Celma. L\u2019attuale cancellata in stile barocco \u00e8 opera del 1763 di Antonio P\u00e9rez.\nLa Cappella di San Nicol\u00e0s, a destra del transetto sinistro, verso la fine del XVII secolo divenne la Cappella di San Andr\u00e8s ad opera dell\u2019architetto Pe\u00f1a De Toro. Il dossale d\u2019altare barocco fu disegnato da Fern\u00e1ndez Espantoso nel 1707. Incassati nella parete destra sono presenti due sepolcri sovrapposti del canonico Pedro Garc\u00eca (1561) e del cardinale Juan Mart\u00ecnez Ternero (1581) con statue sdraiate scolpite da J. B. Cema.\nOltre la Cappella di San Andr\u00e8s \u00e8 il corridoio che separa questa cappella dalla successiva dello Spirito Santo e che immette nell\u2019indipendente chiesa della Corticela costruita nel IX secolo, dotata di tre altari e intitolata a San Esteb\u00e0n; nel X secolo fu dedicata a San Mart\u00ecn. Per accedere alla Corticela dalla cattedrale fu aperta la porta di Santa Mar\u00eca, oggi murata dalla costruzione di cappelle successive. Nel timpano della Corticela, proveniente dalla facciata esterna della chiesa, \u00e8 raffigurata un\u2019Epifania. La chiesa \u00e8 a tre navate con copertura a capriate lignee e presbiterio quadrato coperto da volta. Nelle pareti si aprono strette monofore e rosoni che illuminano l\u2019ambiente. Arcate a tutto sesto ospitano varie immagini scolpite, tra le quali una donna sdraiata databile al XIV-XV secolo, rinvenuta durante gli scavi del XX secolo ed il sepolcro del cardinale Gonzalo Eanes, morto nel 1342. Il fonte battesimale del XV secolo fu arricchito da parti in bronzo nel XX secolo. L\u2019urna con il Cristo sdraiato \u00e8 di anonimo del XVII secolo come il Ges\u00f9 Bambino di Praga al fondo della navata destra. Il Cristo nell\u2019orto sulla parete nord \u00e8 del XVI secolo in stile rinascimentale come la policroma statua della Vergine della Consolazione sull\u2019altare maggiore composto da una colonna scolpita.\nNella Cappella dello Spirito Santo, sulla destra del transetto sinistro, sono presenti 7 tombe collocate in arcate a sesto acuto sui cui fronti sono scolpite torri concluse da cupole che separano archi trilobati contenenti figure di angeli. L\u2019altare sulla parete di fondo fu qui collocato dopo il 1945: l\u2019immagine della Vergine de la Soledad \u00e8 del 1666, mentre il fronte e la base in argento furono realizzati dall\u2019orafo Antonio De Morales nel 1747.\nLa Cappella dell\u2019Immacolata Concezione o Prima, nel transetto sinistro verso l\u2019abside, fu disegnata nel 1523 da J. De \u00c1lava, realizzata da J\u00e1come Garc\u00eda e dedicata alla Santa Croce; di questa prima intitolazione sull\u2019altare \u00e8 presente un rilievo del 1721 raffigurante la Santa Croce realizzato da Antonio Alfons\u00edn e Manuel Leis su disegno di D. De Andrade; nella nicchia a sinistra dell\u2019ordine centrale del dossale \u00e8 rappresentata la deposizione dalla Croce attribuita a Diego De Sande; nella nicchia a destra \u00e8 collocata un\u2019immagine della Madonna della Prima, opera di Cornielis De Holanda del 1526. La decorazione pittorica \u00e8 di J. B. Celma, autore anche dei resti di affreschi che si trovano dietro l\u2019attuale retablo di Simon Rodr\u00edguez. In questa cappella, a destra dell\u2019ingresso e all\u2019interno di una nicchia riccamente decorata con motivi vegetali, candelabre e testine alate, \u00e8 ospitato il monumento funebre di Antonio Rodr\u00ecguez Agust\u00ecn, in stile rinascimentale sempre di C. De Holanda.\nNell\u2019ambulacro absidale si aprono sette cappelle. La prima sulla sinistra, la Cappella di Santa Fede, nel XVI secolo divenne di San Bartolom\u00e8. Il suo interno, poligonale, \u00e8 coperto da volta e illuminato da tre grandi finestre chiuse da un arco a tutto sesto poggiante su colonne addossate alle mura. Sulla parete destra \u00e8 colloca il monumento funebre di Don Diego de Castilla in pietra di Coimbra, opera del Maestro Arnao, con la statua adagiata del defunto che ha ai piedi un leone accovacciato posta all\u2019interno di una nicchia con arcata a tutto sesto rinascimentale decorata con candelabre, putti, medaglioni, trofei militari e angeli che recano lo stemma di famiglia. Al di sotto dell\u2019arco, un rilievo rappresenta la Resurrezione di Cristo. L\u2019altare, in pietra dorata e policroma, \u00e8 presieduto dalla Vergine del Buon Consiglio affiancata dai Santi Bartolom\u00e8 e Santiago el Mayor. La cancellata \u00e8 attribuita a Guill\u00e9n De Bourse.\nLa successiva Cappella di San Juan (Giovanni Evangelista) \u00e8 un\u2019altra delle cappelle romaniche sopravvissuta fino ad oggi, anche se tra il XVI ed il XVIII secolo sub\u00ec alcune trasformazioni. Il suo aspetto attuale si deve agli interventi di gusto barocco attuati nei primi decenni del XVIII secolo da S. Rodr\u00edguez e da Lu\u00eds Parcero e Pascual. Nella nicchia al centro del dossale d\u2019altare \u00e8 la statua policroma di Santa Salom\u00e8, madre di Santiago, mentre nella parte superiore \u00e8 rappresentato San Giovanni.\nLa Cappella di Santa Maria la Blanca in stile gotico \u00e8 conclusa da volta a crociera che poggia su colonne con capitelli a motivi vegetali e figure antropomorfe la cui chiave di volta \u00e8 decorata da foglie scolpite. Sulle pareti sono presenti sepolcri del XVI e XVII secolo. L\u2019altare attuale, in legno scuro intagliato in stile neogotico, \u00e8 opera di Maximio Magari\u00f1os del 1906: al centro \u00e8 collocata l\u2019immagine di Santa Maria la Blanca di Gregorio Fern\u00e1ndez Prieto; nel pannello in basso a destra \u00e8 raffigurata la fuga dall\u2019Egitto. La cancellata fu realizzata da Clemente Lorenzo nel 1725.\nAl centro del deambulatorio \u00e8 posizionata la Cappella di El Salvador o del Re di Francia per via dei capitelli scolpiti all\u2019ingresso della cappella i cui cartigli recano iscrizioni latine dedicate al re Alfonso VI e al vescovo di Santiago Diego Pel\u00e0ez. La sua costruzione inizi\u00f2 nell\u2019anno 1075 come si legge nell\u2019iscrizione sulla parete laterale. Sull\u2019altare rinascimentale in pietra policroma attribuito a J. De \u00c1lava (1532) troneggia il Salvatore.\nAlla destra di questa cappella \u00e8 l\u2019ingresso della Porta Santa interna realizzata nei primi anni del XVI secolo con sei pannelli in bronzo raffiguranti episodi biblici sui battenti (Jes\u00fas Le\u00f3n, 2003) e corrispondente a quella esterna sulla facciata della Quintana a cui \u00e8 collegata da un corridoio.\nProseguendo sull\u2019ambulacro verso destra troviamo la Cappella dell\u2019Azucena o di San Pedro, che conserva quasi intatta la sua originaria architettura romanica ed una delle prime ad essere costruita. \u00c8 detta dell\u2019\u201cAzucena\u201d per l\u2019immagine al centro dell\u2019altare, affiancata da San Jos\u00e8 e San Judas Tadeo e sormontata da San Pedro, al centro del coronamento; il disegno dell\u2019altare di F. Casas (1731) fu realizzato da Francisco Da Moas. L\u2019ingresso dall\u2019ambulacro alla cappella risale al 1571 ad opera di Sandron\u00edn Fern\u00e1ndez. I lavori eseguiti nel XX secolo hanno portato alla luce resti di affreschi sulle pareti che sul tamburo absidale rappresentano Santiago Pellegrino e la conversione di Saulo. Le finestre sono decorate con medaglioni e motivi ornamentali. La cappella ospita la tomba di Do\u00f1a Menc\u00eca de Andrade con ai piedi il suo cane (J. B. Celma, 1582), finanziatrice della costruzione della sacrestia adiacente alla cappella, su disegno di Juan De Herrera. La sacrestia fu terminata dallo scalpellino Juan Andr\u00e9s.\nL\u2019adiacente Cappella di Mondrag\u00f2n (suo fondatore) fu costruita a partire dal 1521 da J\u00e1come Fern\u00e1ndez, con pianta quasi rettangolare e volta a vela. Da essa si accede alla sacrestia. Il suo dossale d\u2019altare fu modellato in terracotta ad opera di Miguel Perrin (1526) con il rilievo raffigurante il Compianto sul Cristo Morto. Nel 1751 furono collocati gli intagli dorati che circondano l\u2019arco sul rilievo, le immagini dei Santi Juan Bautista e Antonio, il Cristo in Croce e l\u2019Addolorata.\nL\u2019ampia Cappella del Pilar, l\u2019ultima del deambulatorio, verso destra, \u00e8 in stile barocco e occupa lo spazio di due primitive cappelle romaniche del transetto e dell\u2019ambulacro. Fu incaricato della sua costruzione D. De Andrade che lavor\u00f2 al progetto tra il 1696 e il 1711, anno in cui, per l\u2019et\u00e0 avanzata, lasci\u00f2 il lavoro a F. De Casas. A destra dell\u2019ingresso \u00e8 collocato il monumento funebre in marmo dell\u2019arcivescovo Monroy, patrocinante dei lavori, opera di Fern\u00e1ndez Sande. Al centro dell\u2019altare eseguito da Miguel De Romay su disegno attribuito al Casas \u00e8 collocata l\u2019immagine della Vergine del Pilar proveniente da Saragozza con la statua marmorea di Santiago Pellegrino inginocchiato ai suoi piedi. La parte superiore del dossale racchiude una tela di Juan Antonio Grac\u00eda De Bouzas che rappresenta l\u2019Apparizione a Saragozza della Vergine sul pilastro a Santiago e ai suoi discepoli. La cappella \u00e8 decorata da marmi e diaspri con ornamenti dipinti e dorati. La cupola ottagonale con oculo \u00e8 in pietra riccamente decorata e ricopre l\u2019intera cappella rettangolare.\nSul transetto destro, tra la Porta della Plater\u00ecas e la porta interna del Portico Real, \u00e8 collocato il fonte battesimale rettangolare in marmo posto su una colonna di granito, un tempo collocato nel Battistero, addossato al prospetto sinistro della cattedrale. Lo spazio in cui \u00e8 collocato oggi il fonte \u00e8 sormontato da un Calvario policromo scolpito realizzato per il retrocoro del tempio.\nLa costruzione della Sacrestia si deve a J. De \u00c1lava sotto direttive di J\u00e1come Fernandez. L\u2019antisacrestia, a pianta rettangolare, si apre sul transetto destro e comunica con il chiostro e con l\u2019edificio del Tesoro; la sacrestia \u00e8 a pianta quadrata. Le volte di entrambe hanno nervature che formano elaborati disegni e da quella della sacrestia pende un magnifico lampadario in bronzo. Notevole \u00e8 il portale scolpito da cui si accede alla sacrestia sul braccio sud del transetto: tra le decorazioni rinascimentali troneggia l\u2019effigie di Santiago posta all\u2019interno del timpano che sovrasta il fregio contenente lo stemma di monsignor Fonseca; le due nicchie sull\u2019architrave ospitano le statue di Santiago Pellegrino e San Ildefonso. Sulle pareti della sacrestia sono distribuiti dipinti tra i quali una Via Crucis del XIX secolo, alcune opere di Gregorio Ferro e la Tradizione di Santiago in Galizia di Modesto Brocos. Nell\u2019antisacrestia sono presenti due dipinti ad olio del XIX secolo di Juan Jos\u00e9 Cancelo.\nDalla navata destra della cattedrale e attraverso un portale seicentesco, si accede a questo ambiente con basse volte a vela: il fondo affaccia sul chiostro e lateralmente si trovano la cappella di San Fernando e quella che, dal 1641, \u00e8 la cappella delle Reliquie.\nLa Cappella di San Fernando fa parte del percorso del Museo della Cattedrale ove si trova il Tesoro composto da oggetti sacri di pregevole oreficeria. Fu realizzata su progetto di J. De \u00c1lava e completata nel 1527. La volta \u00e8 composta da due sezioni a stella su peducci le cui nervature formano ricchi e diversi disegni con chiavi decorate con motivi vegetali e giacobini (alberi, fiori, animali altamente stilizzati con disegni fantasiosi e giocosi). Gli affreschi delle pareti raffiguranti l\u2019Ascensione e l\u2019Assunzione di Maria furono realizzati nel 1536 da Pedro Noble. Nel 1590 J. B. Celma esegu\u00ec alcuni lavori sull\u2019arco e sull\u2019altare di San Silvestre con un retablo del 1540 ca. che all\u2019epoca ospitava le reliquie di questo Santo. Questo spazio fu presto adibito a \u201cCappella delle Sante Reliquie\u201d che furono trasferite qui nel 1537 e serv\u00ec a tale scopo fino al 1641. In questo periodo le reliquie erano ospitate in una custodia eseguita da Cornielles De Holland. Nel 1679 Juan De Seoane realizz\u00f2 la figura del Santo Re Ferdinando di Castiglia con globo e spada sull\u2019altare neo rinascimentale. Tra gli oggetti preziosi contenuti in questa cappella vi sono gli ostensori di Juan Posse della fine del XVII secolo e quello del 1702 di J. De Figueroa autore del prezioso mantello originale del Santiago sedente sull\u2019altare maggiore (1704) esposto nella teca della parete destra.\nTra le opere facenti parte del prezioso Tesoro della Cattedrale vi \u00e8 inoltre l\u2019ostensorio processionale di Antonio De Arfe in argento dorato e smalti realizzato tra il 1539-\u201845 e completato con il basamento nel 1573 in cui sono raffigurati a rilievo episodi della Vita di Ges\u00f9, Apostoli, Profeti e Dottori.\nL\u2019attuale Cappella delle Reliquie contiene un altare in legno di cedro cubano in stile neogotico disegnato da Rafael De La Torre e realizzato da Maximo Magari\u00f1os nel 1924: nel medaglione \u00e8 raffigurato Santiago Matamoros; nei rilievi compare re Alfonso XII con la sua famiglia. Al centro dell\u2019ordine inferiore del retablo \u00e8 posizionato il celebre busto-reliquiario di Santiago Alfeo del 1322 attribuito a Rodrigo E\u00e1ns: il capo smaltato e l\u2019originale mantello in argento sbalzato e dorato che simula i disegni del broccato si sono arricchiti di gioielli preziosi nel corso del tempo. Alla sua destra sono disposti il Santiago Pellegrino del XV secolo realizzato in argento dorato e smalti, il reliquiario di santa Florina dell\u2019XI secolo, e, verso l\u2019esterno, quello del Dente di Santiago (dal 1921 sostituito da un frammento osseo) realizzato nel 1321 in argento dorato, oro e smalti: la reliquia \u00e8 all\u2019interno di un\u2019urna dalle forme gotiche che la scultura tiene nella mano destra, mentre nell\u2019altra regge il bastone da pellegrino. A sinistra, in corrispondenza di quello di santa Florina, \u00e8 invece il busto-reliquiario di santa Paulina dell\u2019XI secolo. Il Santiago Pellegrino \u00e8 raffigurato anche in un\u2019altra scultura realizzata nel 1445 dall\u2019italiano Francisco Marino, con bastone, mantello e aureola ricca di gemme preziose aggiunte nel XVII secolo. L\u2019originario altare in stile manierista era stato realizzato da Bernardo Cabrera in collaborazione con Gregorio Espa\u00f1ol nel 1630: di esso sono sopravvissuti al fulmine del 1729 e all\u2019incendio del 1921 le virt\u00f9 della fortezza e della temperanza e alcuni rilievi conservati nel museo. Questa cappella dal 1535 ospita anche il Pantheon Reale spostato dal braccio sinistro del transetto: incorniciati da architetture seicentesche si trovano, tra gli altri, i sepolcri di Ferdinando II, di Alfonso IX, di Don Raimundo de Borgo\u00f1a e di Do\u00f1a Berenguela, moglie di Alfonso VII.\nLe stanze della biblioteca e della sala capitolare, anch\u2019esse facenti parte del percorso museale, subirono un incendio nel 1751 e furono ricostruite da Lucas Ferro Caaveiro. La decorazione di entrambi gli ambienti \u00e8 di gusto rococ\u00f2 e particolarmente ricche sono le volte affrescate. Nella volta della biblioteca gli affreschi raffigurano episodi della vita dell\u2019apostolo Santiago, opera del 1756 di Arias Varela e sulle sue pareti sono distribuiti scaffali con importanti raccolte bibliografiche; al centro \u00e8 collocato un legg\u00eco di G. Espa\u00f1ol e Juan Da Vila del XVII secolo; vi sono inoltre due botafumeiro (turiboli, incensieri), uno in ottone argentato di J. Lasada realizzato nel 1851, l\u2019altro \u00e8 una sua replica in argento del 1971, e il P\u00f9lpito de Opositores del 1744 di Francisco De Lens.\nGli affreschi della volta della sala capitolare sono opera di Tom\u00e1s De Aguilar. Nella sala, sotto all\u2019imitazione del baldacchino della camera da letto di Carlo III della Real Fabbrica di Arazzi di Santa B\u00e0rbara in cui \u00e8 inserito il dipinto dell\u2019apparizione della Vergine di Guadalupe di Juan Patricio Morlete (1769), \u00e8 collocato un prezioso tavolo presidenzale in stile rococ\u00f2 intagliato e dorato su disegno di Ferro Caaveiro e alla parete opposta \u00e8 addossato l\u2019altare dello stesso stile: la nicchia centrale ospita l\u2019immagine di Santiago Pellegrino eseguita nel 1751 da J. De Gambino ed \u00e8 affiancata da due dipinti ad olio su rame di Francken III raffiguranti il cammino del Calvario e la conversione di San Pablo. Sulle pareti sono esposti alcuni arazzi di origine fiamminga del XVII secolo che rappresentano episodi di guerre puniche. Nella sala sono inoltre presenti un\u2019urna elettorale settecentesca intarsiata in madreperla e avorio e alcune consoles intagliate e dorate, in stile rococ\u00f2.\nLa ricostruzione del chiostro medievale danneggiato fu affidata a J. De \u00c1lava che diresse i lavori fino alla sua morte, avvenuta nel 1537. I lavori furono poi continuati da Rodrigo Gil De Honta\u00f1\u00f3n fino al 1590. Nel disegno architettonico \u00e8 un chiostro ancora gotico, ma rinascimentale nella decorazione. \u00c8 coperto da volte stellate e ogni sezione delle cinque campate che formano i lati del porticato, reca un contrafforte esterno con pi\u00f9 pinnacoli. Ancora oggi il chiostro \u00e8 adibito a \u201ccimitero dei canonici\u201d: a questo allude il fregio che percorre tutto il perimetro interno con temi rappresentanti il trionfo della resurrezione sulla morte. Sul chiostro si affacciano diversi ambienti: l\u2019antisacrestia, la sacrestia, il tesoro, la cappella delle reliquie, la cappella Alba, la sala del chiostro, la cappella \u00c1nimas, il guardaroba dei canonici e l\u2019accesso all\u2019archivio del duomo. Le porte di accesso al chiostro, nel braccio destro del transetto, mostrano una delicata decorazione scultorea del Maestro Arnao, collaboratore di J. De \u00c1lava. Accanto al gi\u00e0 citato portale di accesso alla sacrestia, ne troviamo un altro identico per struttura, decorazione a candelabre, angeli con fiaccole, putti, aquile e grifoni, ma che, nelle nicchie sull\u2019architrave, ospita l\u2019Annunciazione e l\u2019Incarnazione del Cristo e nel frontone il Dio Padre.\nNel chiostro \u00e8 conservata un\u2019importante collezione di stemmi relativi alla nobilt\u00e0 galiziana, sarcofagi di canonici del XIV-XVI secolo e lapidi in bronzo di arcivescovi del XVII e XVIII secolo. Al centro del cortile \u00e8 stata collocata la vasca superstite dell\u2019antico Fons Mirabilis, un tempo all\u2019esterno, di fronte alla facciata dell\u2019Azabacher\u00eca.\nLa Cappella dell\u2019Alba (in origine della Trasfigurazione) \u00e8 collocata nel chiostro in corrispondenza dell\u2019inizio della navata destra e ha funzione di mausoleo della famiglia di Rivero de Aguilar. L\u2019altare rococ\u00f2 fu disegnato da J. Gambino ed eseguito dallo scultore Jos\u00e9 Ferreiro (1770). L\u2019ambiente \u00e8 coperto da volta stellata. Su una predella che imita il marmo ornata di scudi araldici e rilievi di Santi in grisaglia, una grande nicchia sormontata da Dio Padre in gloria racconta l\u2019episodio della Trasfigurazione; tra le figure degli apostoli vi sono Santiago, Pedro e Juan opere del XVIII secolo dello scultore Mateo De Prado; affiancano la scena i Santi Gil e Domingo. Il primo organo, del 1533, fu sostituito trent\u2019anni dopo."}
{"id": "1984409", "revid": "2091899", "url": "https://it.wikipedia.org/wiki?curid=1984409", "title": "William Petty (economista)", "text": "\u00c8 noto soprattutto per essere stato il fondatore dell'aritmetica politica, disciplina che pone le basi dell'economia politica e della demografia, proponendo l'uso della statistica in materia di gestione pubblica. Gli si attribuisce anche l'enunciazione della teoria del \"laissez-faire\" in materia di politica economica. Al di l\u00e0 delle competenze settoriali, Petty pu\u00f2 essere considerato un uomo universale nel senso rinascimentale del termine.\nBiografia.\nNato in una famiglia di commercianti di stoffe, il giovane William Petty viene descritto come precoce e intelligente. Si imbarc\u00f2 nel 1637 come mozzo di marina, ma fu presto sbarcato in Normandia. Cos\u00ec a 14 anni fu accolto al \"Coll\u00e8ge du Mont\" di Caen, importante scuola tenuta dai Gesuiti, dove studi\u00f2 per un anno, mantenendosi con l'insegnamento dell'inglese. Torn\u00f2 poi in Inghilterra con una sufficiente conoscenza di latino, greco, francese, e anche di matematica e astronomia, e si impieg\u00f2 in Marina.\nA vent'anni, nel 1643, lasci\u00f2 la marina per andare a studiare nei Paesi Bassi, dove svilupp\u00f2 un forte interesse per l'anatomia. Grazie ad un professore inglese che insegnava ad Amsterdam, divenne il segretario personale di Hobbes, il che gli consent\u00ec di entrare in contatto con Descartes, Gassendi e Mersenne. Torn\u00f2 in Inghilterra nel 1646 per andare a studiare medicina a Oxford. L\u00ec divenne amico di Hartlib e di Boyle, e membro dell\"'Oxford Philosophical Club\".\nNel 1651 fu assistente di anatomia al Brasenose College di Oxford, e anche professore di musica al Gresham College di Londra.\nNel 1652 segu\u00ec l'esercito di Oliver Cromwell come medico generale in Irlanda. La sua opposizione all'insegnamento tradizionale, e forse anche la sua adesione al nuovo metodo scientifico di Francis Bacon lo allontanarono da Oxford.\nNel 1654 fu incaricato di creare il catasto dell'Irlanda. Questo enorme lavoro fu completato in due anni, nel 1656, e divenne noto com \"Down Survey\". Fu poi pubblicato quasi trent'anni dopo, nel 1685, con il titolo \"Hiberniae Delineatio\". L'importanza dell'incarico consisteva nel fatto che Cromwell remunerava i suoi finanziatori in terreni, e anche William Petty fu pagato in terreni, ricevendo acri (pari a circa ettari) di terreni nel sud ovest dell'Irlanda, nonch\u00e9 sterline. La dimensione del compenso suscit\u00f2 sospetti di corruzione e di frode, che accompagnarono Petty fino alla sua morte, senza che per\u00f2 fossero mai prodotte prove concrete.\nTornato in Inghilterra, fu eletto al Parlamento nel 1659. Nonostante le sue posizioni politiche filocromwelliane, la restaurazione di Carlo II lo tratt\u00f2 con riguardo, pur privandolo di una parte delle sue propriet\u00e0.\nNel 1662 Petty contribu\u00ec alla fondazione della Royal Society scrivendo la sua prima opera di economia, il \"Trattato sulla fiscalit\u00e0\". Applic\u00f2 il suo interesse scientifico anche ad esperimenti di architettura navale, ma senza grande successo. Fatto cavaliere da Carlo II, nel 1666 torn\u00f2 in Irlanda, dove pass\u00f2 gran parte dei vent'anni successivi.\nGli avvenimenti che lo condussero da Oxford all'Irlanda segnarono la sua evoluzione dalla medicina e dalle scienze fisiche verso le scienze sociali, alle quali da allora consacr\u00f2 la propria vita. La prosperit\u00e0 dell'Irlanda divenne il suo maggior interesse, ed egli propose molti modi per tirar fuori il Paese dalla sua arretratezza.\nTornato a Londra nel 1685, vi mor\u00ec nel 1687, a 64 anni.\nLa sua celebrit\u00e0 \u00e8 affidata ai suoi scritti di storia economica e di statistica. I suoi lavori di aritmetica, insieme con quelli di John Graunt, fondarono le moderne tecniche di calcolo demografico, e approfonditi da altri studiosi come Josiah Child furono alla base del moderno sistema assicurativo. Schumpeter, nella sua \"Storia dell'analisi economica\", le descrive come \"uno di quegli individui pieni di vitalit\u00e0 che trasformano in successo quasi tutto ci\u00f2 che toccano, anche le sconfitte\" e in effetti, bench\u00e9 abbia pagato il prezzo della molteplicit\u00e0 e dispersivit\u00e0 dei propri interessi, William Petty resta una delle grandi figure del pensiero economico precedente ad Adam Smith.\nUno dei principali precursori della scienza economica.\nLe influenze filosofiche.\nNel contesto della filosofia ottimista del XVIII secolo, segnata dal nuovo spirito che poteva condurre Montesquieu a definire le leggi scientifiche come l'espressione \"dei rapporti che derivano dalla natura delle cose\", l'opera di Petty fu segnata da due notevoli influenze. Anzitutto quella di Thomas Hobbes, per il quale la teoria dovrebbe stabilire le condizioni necessarie \"alla pace civile e all'abbondanza materiale\". Hobbes si era consacrato alla pace, Petty scelse di dare priorit\u00e0 alla prosperit\u00e0.\nPer un altro verso fu profonda l'influenza su Petty di Francis Bacon. Non diversamente da Hobbes, questi era convinto che la matematica e le scienze fisiche dovessero essere alla base di tutte le scienze razionali. Questa passione per l'esattezza condusse Petty a decidere che la sua pratica scientifica si sarebbe esercitata soltanto su fenomeni misurabili e avrebbe mirato alla precisione quantitativa, definendo cos\u00ec un nuovo terreno scientifico che egli chiam\u00f2 aritmetica politica.\nLe teorie economiche.\nPetty produsse tre opere economiche principali: \"Treatise of Taxes and Contributions\" (1662), \"Verbum Sapienti\" (1665) e \"Quantulumcunque concerning money\" (1682). Questi lavori, che attirarono l'attenzione durante gli anni 1690, contengono le innovazioni da lui apportate in numerosi campi.\nLa contabilit\u00e0 nazionale.\nNel fare i suoi calcoli Petty introduce, nel \"Verbum Sapienti\", le prime analisi rigorose del reddito nazionale lordo e della ricchezza, che va ben oltre l'oro e l'argento. Egli stabilisce una stima del reddito personale medio che doveva raggiungere un valore di 6 sterline 13 scellini e 4 pence l'anno, il che per una popolazione di 6 milioni di abitanti dava luogo ad un RNL di circa 40 milioni di sterline. Petty produsse delle stime, di varia affidabilit\u00e0, delle diverse componenti del reddito nazionale, comprendendovi la terra, la flotta, le propriet\u00e0 personali e gli alloggi, e distinguendo tra valori di stock (stimati in 250 milioni di \u00a3) e flussi generati da questi ultimi (stimati in 15 milioni). La differenza tra questi flussi e la sua stima del reddito nazionale indicata sopra (40 milioni di \u00a3), condussero Petty a postulare che gli altri 25 milioni provenissero dai 417 milioni dello stock di lavoro, fossero cio\u00e8 il valore della forza lavoro.\nQuesto calcolo produceva una stima della ricchezza totale dell'Inghilterra negli anni 1660, come ammontante a 667 milioni di sterline.\nIn questo senso si pu\u00f2 affermare che l'analisi moderna del reddito abbia avuto inizio con Petty e Quesnay.\nLa fiscalit\u00e0.\nAll'epoca di Petty, l'Inghilterra era impegnata nelle Guerre anglo-olandesi, e nei primi tre capitoli del \"Treatise of Taxes and Contributions\" Petty cerc\u00f2 di stabilire dei princ\u00ecpi di tassazione e spesa pubblica a cui dovesse adeguarsi anche il monarca, quando decideva di procurarsi fondi per la guerra. Petty elenca sei tipi di spesa pubblica (difesa, governo, cura delle anime, educazione, mantenimento degli invalidi di ogni tipo e infrastrutture) come \"beni universali\" (\"things of universal good\"), discutendo cause generali e particolari di modifica di questi oneri. Egli ritiene che sia un obiettivo importante la riduzione dei primi quattro tipi di spesa pubblica - e raccomanda invece di aumentare le spese destinate all'assistenza (agli anziani, ai malati, agli orfani ecc.), come quelle destinate a creare impiego pubblico.\nQuanto all'aumentare le imposte Petty si mostra un ardente difensore della tassazione sui consumi. Raccomanda che la tassazione generale sia appena sufficiente a coprire la spesa pubblica come egli stesso l'ha definita, e che le tasse siano eque, regolari e proporzionali al reddito. Condanna l'imposte capitaria come sommamente iniqua, e il dazio sulla birra un'imposta che pesa eccessivamente sui poveri. Raccomanda di organizzare informazioni statistiche di qualit\u00e0 molto superiore a quelle correnti, sulle quali impostare una tassazione pi\u00f9 equa. Le importazioni dovrebbero essere tassate, ma non pi\u00f9 di quanto serva per mantenere sul mercato i prodotti locali.\nUn aspetto rilevante dell'economia di questo periodo \u00e8 che si sta trasformando da sistema basato sul baratto a sistema basato sulla moneta. In quest'ottica, e consapevole della scarsit\u00e0 di moneta circolante, Petty raccomanda che le tasse siano pagabili anche con mezzi diversi dalla moneta in oro o argento, che egli stima non superi l'1% della ricchezza nazionale e alla quale, secondo lui, viene data troppa importanza.\nL'offerta di moneta e la sua velocit\u00e0 di circolazione.\nL'ammontare dello stock di ricchezza mal si conciliava con l'offerta di moneta in oro e in argento, che raggiungeva soltanto i 6 milioni di sterline. Petty credeva che ogni nazione dovesse disporre di un ammontare monetario minimo, a fini di scambio commerciale. Cos\u00ec poteva capitare che si verificasse una scarsit\u00e0 di moneta circolante nell'economia, il che costringeva le persone a limitarsi al baratto. Poteva per\u00f2 anche capitare che vi fosse in circolazione troppa moneta. Ma la questione fondamentale che il filosofo si poneva era: i 6 milioni di circolante sono sufficienti a finanziare il commercio, specialmente se il re volesse disporre di altri fondi per finanziare la guerra con i Paesi Bassi?\nPetty risolse la questione utilizzando la velocit\u00e0 di circolazione della moneta. Anticipando la teoria quantitativa della moneta (di cui spesso si \u00e8 detto che sia stata iniziata da Jean Bodin), dove formula_1, dove Y \u00e8 la produzione di ricchezza totale e MS \u00e8 l'offerta di moneta, Petty stabil\u00ec che se la produzione di ricchezza Y cresce, mentre l'offerta di moneta MS \u00e8 determinata e costante, allora \u00e8 necessario che aumenti la velocit\u00e0 di circolazione v. Questo fenomeno potrebbe essere consentito dall'attivit\u00e0 bancaria. Petty dichiar\u00f2 esplicitamente che n\u00e9 la crescita della massa monetaria, n\u00e9 la sua diminuzione, intervenuta negli anni precedenti, sono la risposta universale a tutte le finalit\u00e0 di uno Stato ben ordinato, ma che questa risposta era appunto da ricercare nella maggiore velocit\u00e0 di circolazione, evidenziando cos\u00ec che la moneta \u00e8 un mezzo, e non un fine. Ci\u00f2 che colpisce in quest'analisi \u00e8 il rigore intellettuale, che pone Petty molto pi\u00f9 avanti degli scrittori mercantilisti. Il suo metodo dimostrativo si serve di riferimenti biologici - analogie che saranno utilizzate anche dai fisiocratici francesi del Settecento."}
{"id": "1984415", "revid": "287204", "url": "https://it.wikipedia.org/wiki?curid=1984415", "title": "Agritubel (ciclismo)", "text": "L'Agritubel Pro Cycling Team (codice UCI: AGR) era una squadra maschile di ciclismo su strada francese, attiva tra i professionisti dal 2005 al 2009. Aveva licenza da UCI Professional Continental Team, che le consentiva di partecipare alle gare dei circuiti continentali UCI. Grazie alle \"wild-card\" assegnate dalla UCI, ebbe la possibilit\u00e0 di partecipare anche ad alcuni eventi del circuito UCI ProTour.\nLo sponsor principale, Agritubel, \u00e8 una azienda francese leader nella produzione di strutture per l'allevamento dei bovini. Conta quattro partecipazioni al Tour de France, con due vittorie di tappa.\nStoria.\nFu fondata nel 2004 e divenne professionista nel 2005. L'anno successivo fu invitata a partecipare al Tour de France dove vinse la tappa tra Cambo-les-Bains e Pau con lo spagnolo Juan Miguel Mercado, che indoss\u00f2 anche la maglia a pois nella tappa successiva.\nNel 2008 disput\u00f2 una grande une grande stagione, con 21 vittorie tra cui il titolo di campione di Francia per Nicolas Vogondy ed un giorno in maglia gialla al Tour (terza tappa a Nantes) con Romain Feillu.\nDal 2008 la squadra ha usato biciclette \"Kuota\", dopo aver corso su \"Gir's\" e MBK. Lo staff ha sempre contato su David Forn\u00e8s come general manager, Denis Leproux ed Emmanuel Hubert come direttori sportivi, ai quali si \u00e8 aggiunto Fr\u00e9d\u00e9ric Mainguenaud nel 2007.\nLo sponsor principale, Agritubel, si \u00e8 ritirato alla fine della stagione 2009.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour."}
{"id": "1984417", "revid": "1543377", "url": "https://it.wikipedia.org/wiki?curid=1984417", "title": "Italia ai Giochi della XVI Olimpiade", "text": "L'Italia ha partecipato alle XVI Olimpiadi - svoltesi a Melbourne dal 22 novembre all'8 dicembre 1956 \ned a Stoccolma dall'11 al 17 giugno dello stesso anno (solo per gli eventi equestri) \ncon una delegazione di 135 atleti, di cui 15 donne, impegnati in 14 discipline,\naggiudicandosi 8 medaglie d'oro, 8 medaglie d'argento e 9 medaglie di bronzo."}
{"id": "1984431", "revid": "599013", "url": "https://it.wikipedia.org/wiki?curid=1984431", "title": "Ezequiel Mosquera", "text": "Carriera.\nI primi anni nel professionismo.\nPassa professionista nel 1999 con una piccola squadra portoghese, la Paredes-Rota dos M\u00f3veis, militandovi per quattro stagioni. In seguito corre per diversi gruppi sportivi lusitani (Cantanhede-Marques de Marialva e Carvalhelhos-Boavista) senza partecipare a nessun grande giro. Nel 2005, quando \u00e8 in forza alla Kaiku-Caja Rural, vince una tappa alla Vuelta a La Rioja, mentre l'anno dopo \u00e8 tra le file della Comunidad Valenciana, formazione coinvolta nell\"'Operaci\u00f3n Puerto\".\nNel 2007 approda alla Karpin Galicia (poi divenuta Xacobeo Galicia) iniziando a gareggiare nella Vuelta a Espa\u00f1a, competizione in cui otterr\u00e0 i migliori risultati: nel 2007 si classifica infatti quinto a oltre sei minuti e mezzo dal vincitore Denis Men'\u0161ov. Nel 2008 vince una tappa e la classifica finale della Cl\u00e1sica de Alcobendas in maggio, e alla Vuelta si migliora concludendo al quarto posto finale, vicino al terzo gradino del podio, occupato da Carlos Sastre, ma ben lontano dal vincitore Alberto Contador.\nNel 2009, durante un ottimo periodo di forma, si procura una frattura che gli impedisce di essere presente poco tempo dopo al primo Giro d'Italia nella storia della Xacobeo Galicia. Corre, come negli anni precedenti, la Vuelta chiudendo, nuovamente, al quinto posto finale a 4'27\" dal vincitore Valverde, e confermandosi corridore adatto alle corse a tappe.\nIl secondo posto alla Vuelta 2010 e la squalifica.\nNel 2010 partecipa, ancora una volta, alla Vuelta con ambizioni di classifica. Attacca in ogni tappa con arrivo in salita, sfiora la vittoria nell'undicesima frazione e chiude al terzo posto la quattordicesima; l'indomani recupera ancora terreno sul leader della generale Nibali e nella sedicesima frazione \u00e8 ancora protagonista con uno scatto in salita. Ma \u00e8 nella diciassettesima tappa, la cronometro di Pe\u00f1afiel, che si supera: nell'occasione perde, in una specialit\u00e0 non adatta alle sue caratteristiche, solo 18 secondi da Nibali e sale al secondo posto a 38\" dalla vetta. Nella ventesima frazione, quella decisiva per la vittoria finale e con arrivo sulla Bola del Mundo, attacca, riesce a staccare il rivale Nibali ma si aggiudica solo il successo di tappa. La \"leadership\" nella graduatoria finale \u00e8 appannaggio dell'italiano, ma il secondo posto \u00e8 comunque il miglior risultato in carriera alla Vuelta per Mosquera.\nIl 30 settembre 2010 giunge la notizia della positivit\u00e0 di Mosquera e del compagno di squadra David Garc\u00eda Dapena ad un controllo antidoping effettuato il 16 settembre durante la Vuelta: la sostanza coinvolta \u00e8 l'idrossietilamido, un derivato dell'amido di mais utilizzato spesso come coprente. A causa della positivit\u00e0, poi confermata dalle controanalisi, Mosquera viene privato di tutti i risultati ottenuti a partire dal 12 settembre 2010 (compresi il successo di tappa alla Bola del Mundo e il secondo posto finale alla Vuelta); in seguito viene squalificato dall'Unione Ciclistica Internazionale per due anni, dal 16 novembre 2011 al 15 novembre 2013, nonch\u00e9 costretto al pagamento di un'ammenda di 276\u00a0675 euro.\nNel 2012 annuncia il suo addio alle corse agonistiche."}
{"id": "1984432", "revid": "1543377", "url": "https://it.wikipedia.org/wiki?curid=1984432", "title": "Comisi\u00f3n de Actividades Infantiles", "text": "La Comisi\u00f3n de Actividades Infantiles, abbreviata comunemente in C.A.I., \u00e8 una societ\u00e0 calcistica argentina con sede nella citt\u00e0 di Comodoro Rivadavia, nella provincia di Chubut, in Patagonia. Milita nel Torneo Argentino A, la terza serie del calcio argentino.\nStoria.\nIl club venne fondato il 10 agosto 1984 come polisportiva giovanile. Nel 1989 vi fu la decisione di dedicarsi esclusivamente al calcio. Si dedica principalmente alla crescita dei giocatori provenienti dalle squadre giovanili.\nDisputa la prima partita ufficiale nei campionati argentini il 13 gennaio 1994. Nel giro di otto anni raggiunge Torneo Argentino B, Torneo Argentino A e, quindi, nel 2002 guadagna l'accesso alla Primera B Nacional. Milita in seconda serie per 9 anni, quindi nel 2011 viene nuovamente retrocesso in terza serie, cui l'anno dopo fa seguito l'ulteriore retrocessione nel Torneo Argentino B. Nel 2013 ritorna nel Torneo Argentino A."}
{"id": "1984434", "revid": "18998659", "url": "https://it.wikipedia.org/wiki?curid=1984434", "title": "Glebei", "text": ""}
{"id": "1984445", "revid": "108303620", "url": "https://it.wikipedia.org/wiki?curid=1984445", "title": "Coppa del Mondo di pallavolo femminile", "text": "La Coppa del Mondo di pallavolo femminile \u00e8 una competizione di pallavolo che si svolge ogni quattro anni e precisamente l'anno antecedente le Olimpiadi. Sino all'edizione 2015 compresa il torneo \u00e8 stato valido anche come qualificazione per il campionato olimpico dell'anno successivo: si qualificavano le prime due squadre classificate."}
{"id": "1984447", "revid": "124222924", "url": "https://it.wikipedia.org/wiki?curid=1984447", "title": "Giorgio Lupano", "text": "Biografia.\nDiplomatosi nel 1993 alla scuola del Teatro Stabile di Torino diretta da Luca Ronconi, nasce artisticamente come attore di teatro, lavora poi anche per il cinema e per la televisione.\nUno dei suoi primi ruoli importanti \u00e8 nel 2000, quando \u00e8 tra i protagonisti del film \"Il manoscritto del Principe\", diretto da Roberto And\u00f2. Nel 2004 \u00e8 nuovamente sul grande schermo con i film \"E ridendo l'uccise\", diretto da Florestano Vancini e \"Sotto falso nome\", diretto da Roberto And\u00f2.\nIn televisione ha recitato nella miniserie televisiva \"Regina dei fiori\" (2005), nel telefilm di Canale 5 \"R.I.S. 4 - Delitti imperfetti\" (2007) e nella miniserie TV \"La stella della porta accanto\", andata in onda nel settembre 2008 su Rai 1. Nel 2009 prende parte al film \"La papessa\" diretto da S\u00f6nke Wortmann.\nNell'autunno 2010 \u00e8 protagonista della prima stagione di \"Paura di amare\" su Rai 1 e nel 2013 \u00e8 protagonista anche nella seconda stagione. Dal 2017 al 2018 faceva parte del cast principale della serie \"Sacrificio d'amore\" nel ruolo di Corrado Corradi, coinvolto nel triangolo amoroso con sua moglie Silvia e uno dei lavoratori Brando Prizzi.\nDal 2018 interpreta il personaggio di Luciano Cattaneo nella soap opera pomeridiana di Rai 1 \"Il paradiso delle signore\"."}
{"id": "1984462", "revid": "47767", "url": "https://it.wikipedia.org/wiki?curid=1984462", "title": "Parrocchie dell'arcidiocesi di Trento", "text": "Il territorio \u00e8 attualmente suddiviso 450 parrocchie, strutturato in 8 zone pastorali. Sino al 1\u00ba settembre 2018 le parrocchie erano raggruppate in 28 decanati, ora soppressi. \nZone pastorali.\nZona pastorale di Trento.\nComprende 3 ex-decanati per un totale di 45 parrocchie. Gli abitanti sono 128.362. Si tratta della Zona Pastorale con in maggior numero di abitanti.\nEx-decanato di Trento.\nComprende parte delle parrocchie del comune di Trento inclusa la cattedrale. La popolazione del territorio ammonta a 86.755 unit\u00e0.\nEx-decanato di Mattarello.\nComprende le parrocchie dei comuni di Aldeno, Altopiano della Vigolana, Cimone e Garniga Terme e di alcune frazioni di Trento. La popolazione del territorio ammonta a 19.297 unit\u00e0.\nEx-decanato di Povo.\nComprende le parrocchie del comune di Trento ad est del centro. La popolazione del territorio ammonta a 22.310 unit\u00e0.\nZona pastorale di Fiemme e Fassa.\nComprende 2 ex-decanati per un totale di 24 parrocchie. Gli abitanti sono 28.289.\nEx-decanato di Cavalese.\nComprende le parrocchie dei comuni di Capriana, Carano, Cavalese, Castello-Molina di Fiemme, Daiano, Moena, Panchi\u00e0, Predazzo, Tesero, Valfloriana, Varena e Ziano di Fiemme. La popolazione del territorio ammonta a 20.894 unit\u00e0.\nEx-decanato di Fassa.\nComprende le parrocchie dei comuni di Campitello di Fassa, Canazei, Mazzin, San Giovanni di Fassa e Soraga di Fassa. La popolazione del territorio ammonta a 7.395 unit\u00e0.\nZona pastorale delle Giudicarie.\nComprende 4 ex-decanati per un totale di 57 parrocchie. Gli abitanti sono 36.353.\nEx-decanato di Tione.\nComprende le parrocchie dei comuni di Tione di Trento, Borgo Lares, Sella Giudicarie e Tre Ville. La popolazione del territorio ammonta a 8.421 unit\u00e0.\nEx-decanato di Condino.\nComprende le parrocchie dei comuni di Borgo Chiese, Bondone, Castel Condino, Pieve di Bono-Prezzo, Storo e Valdaone. La popolazione del territorio ammonta a 10.397 unit\u00e0.\nEx-decanato del Lomaso.\nComprende le parrocchie dei comuni di Bleggio Superiore, Comano Terme, Fiav\u00e9, Stenico e San Lorenzo Dorsino. La popolazione del territorio ammonta a 7.285.\nEx-decanato di Rendena.\nComprende le parrocchie dei comuni di Spiazzo, Bocenago, Caderzone Terme, Carisolo, Giustino, Pelugo, Pinzolo Porte di Rendena e Strembo. La popolazione del territorio ammonta a 10.250 unit\u00e0.\nZona pastorale di Mezzolombardo.\nComprende 2 ex-decanati (uno solo parzialmente) per un totale di 32 parrocchie. Gli abitanti sono 43.252.\nEx-decanato di Mezzolombardo.\nComprende le parrocchie dei comuni di Andalo, Cavedago, Faedo, Fai della Paganella, Mezzocorona, Mezzolombardo, Molveno, Rover\u00e9 della Luna, San Michele all'Adige, Spormaggiore e dell'ex-comune di Nave San Rocco. La popolazione del territorio ammonta a 24.245 unit\u00e0.\nEx-decanato di Cembra e Lavis.\nComprende le parrocchie dei comuni di Altavalle, Cembra Lisignago, Giovo, Lavis, Segonzano, Sover e dell'ex-comune di Zambana; la frazione Valcava di Segonzano appartiene alla parrocchia di Brusago-Valcava (vicariato di Civezzano e Pin\u00e9). La popolazione del territorio ammonta a 19.081 unit\u00e0.\nZona pastorale di Riva e Ledro.\nComprende 3 ex-decanati per un totale di 44 parrocchie. Gli abitanti sono 57.948.\nEx-decanato di Riva e Ledro.\nComprende le parrocchie dei comuni di Ledro, Nago-Torbole, Riva del Garda, Tenno. La popolazione del territorio ammonta 25.832 unit\u00e0. Il 15 agosto 2021 l'Arcivescovo di Trento ha sancito l'unificazione delle tre parrocchie di Riva del Garda, sopprimendo le Parrocchie di Sant'Alessandro e di San Giuseppe. \nEx-decanato di Arco.\nComprende le parrocchie dei comuni di Arco, Drena e Dro; non vi appartiene la parrocchia di Pietramurata di Dro (vicariato di Calavino). La popolazione del territorio ammonta a 20.310 unit\u00e0.\nEx-decanato di Calavino.\nComprende le parrocchie dei comuni di Cavedine, Madruzzo e Vallelaghi e della frazione Pietramurata di Dro. La popolazione del territorio ammonta a 11.806 unit\u00e0.\nZona pastorale della Vallagarina.\nComprende 4 ex-decanati per un totale di 61 parrocchie. Gli abitanti sono 85.172.\nEx-decanato di Rovereto.\nComprende le parrocchie dei comuni di Rovereto, Terragnolo, Trambileno, Vallarsa e Volano. La popolazione del territorio ammonta a 45.120 unit\u00e0.\nEx-decanato di Ala.\nComprende le parrocchie dei comuni di Ala ed Avio. La popolazione del territorio ammonta a 13.031 unit\u00e0.\nEx-decanato di Mori.\nComprende le parrocchie dei comuni di Mori, Brentonico e Ronzo-Chienis. La popolazione del territorio ammonta a 13.139 unit\u00e0.\nEx-decanato di Villa Lagarina.\nComprende le parrocchie dei comuni di Besenello, Calliano, Isera, Nogaredo, Nomi, Pomarolo e Villa Lagarina. La popolazione del territorio ammonta a 16.882 unit\u00e0.\nZona pastorale delle Valli del Noce.\nComprende 4 ex-decanati e alcune parrocchie di un altro, per un totale di 91 parrocchie. Gli abitanti sono 52.840.\nEx-decanato di Cles.\nComprende le parrocchie dei comuni di Bresimo, Brez, Cagn\u00f2, Cis, Cles, Cloz, Livo, Rev\u00f2, Romallo, Rumo e Ville d'Anaunia. La popolazione del territorio ammonta a 17.402 unit\u00e0.\nEx-decanato di Fondo.\nComprende le parrocchie dei comuni di Amblar-Don, Cavareno, Castelfondo, Dambel, Fondo, Malosco, Romeno, Ronzone, Ruffr\u00e9-Mendola, Sanzeno e Sarnonico. La popolazione del territorio ammonta a 7.586 unit\u00e0.\nEx-decanato di Taio.\nComprende le parrocchie dei comuni di Predaia e Sfruz. La popolazione del territorio ammonta a 6.672 unit\u00e0.\nEx-decanato di Mezzolombardo (parziale).\nComprende le parrocchie dei comuni di Campodenno, Cont\u00e0, Ton e Denno. La popolazione ammonta a 6.326 unit\u00e0.\nEx-decanato della Val di Sole.\nComprende le parrocchie dei comuni di Caldes, Cavizzana, Commezzadura, Croviana, Dimaro Folgarida, Mal\u00e9, Mezzana, Ossana, Peio Pellizzano, Rabbi, Terzolas e Vermiglio. La popolazione del territorio ammonta a 14.854 unit\u00e0.\nZona pastorale Valsugana - Primiero.\nComprende 6 ex-decanati per un totale di 96 parrocchie. Gli abitanti sono 92.250. Si tratta della Zona Pastorale con il maggior numero di Parrocchie.\nEx-decanato di Pergine.\nComprende le parrocchie dei comuni di Fierozzo, Frassilongo, Pergine Valsugana, Pal\u00f9 del Fersina e Sant'Orsola Terme. La popolazione del territorio ammonta a 23.641 unit\u00e0.\nEx-decanato di Civezzano e Pin\u00e9.\nComprende le parrocchie dei comuni di Albiano, Baselga di Pin\u00e9, Bedollo, Civezzano, Fornace e Lona-Lases; alla parrocchia di Brusago-Valcava appartiene anche Valcava di Segonzano (decanato di Cembra e Lavis). La popolazione del territorio ammonta a 14.183 unit\u00e0.\nEx-decanato di Folgaria.\nComprende le parrocchie dei comuni di Folgaria, Lavarone e Luserna. La popolazione del territorio ammonta a 4.528 unit\u00e0.\nEx-decanato di Levico.\nComprende le parrocchie dei comuni di Levico Terme, Calceranica al Lago, Caldonazzo, Tenna e della frazione Centa San Nicol\u00f2 di Altopiano della Vigolana. La popolazione del territorio ammonta a 14.014 unit\u00e0.\nEx-decanato di Primiero.\nComprende le parrocchie dei comuni di Canal San Bovo, Imer, Mezzano, Primiero San Martino di Castrozza e Sagron Mis. La popolazione del territorio ammonta a 9.938 unit\u00e0.\nEx-decanato della Valsugana Orientale.\nComprende le parrocchie dei comuni di Bieno, Borgo Valsugana, Carzano, Castel Ivano, Castello Tesino, Castelnuovo, Cinte Tesino, Grigno, Novaledo, Ospedaletto, Pieve Tesino, Roncegno Terme, Ronchi Valsugana, Samone, Scurelle, Telve, Telve di Sopra e Torcegno. La popolazione del territorio ammonta a 25.946 unit\u00e0."}
{"id": "1984472", "revid": "767487", "url": "https://it.wikipedia.org/wiki?curid=1984472", "title": "Tuff Darts", "text": "I Tuff Darts sono stati uno dei primi gruppi punk rock americani insieme a Ramones, Television, Dead Boys e Patti Smith. La band inizi\u00f2 aprendo i concerti dei New York Dolls ed ebbe il suo periodo di grazia negli anni '70 con canzoni come \"Your Love Is Like A Nuclear Waste\", e si esib\u00ec in famosi club di New York come Max's Kansas City e CBGB's. Nel 1976 usc\u00ec l'album compilation Live at CBGB's, nel quale la band era presente con tre canzoni, prima che la voce principale Robert Gordon lasciasse la band per avviare una carriera solista suonando rockabilly; fu sostituito da Tommy Frenzy. Poco dopo anche il batterista James Morrison lasci\u00f2 la band e fu rimpiazzato da John Morelli. La band ha pubblicato un solo album, nel 1978, intitolato Tuff Darts!(che fu ristampato nel 2002), prodotto da Bob Clearmountain e Tony Bongiovi, con apparizioni di Eric Weissberg e Ian Hunter, prima di sciogliersi poco tempo dopo a causa dell'abbandono di Tom Frenzy, che usc\u00ec dal gruppo per formare i Big Spender.\nI Tuff Darts si sono riuniti per suonare un concerto in occasione della ristampa del loro unico album su CD. La band suon\u00f2 altri concerti dopo e registr\u00f2 un nuovo album nel 2007, You Can't Keep A Good Band Down, pubblicato solo in Giappone.\nL'ex chitarrista della band Jeff Salen \u00e8 morto nel Gennaio 2008 per un attacco di cuore all'et\u00e0 di 55 anni."}
{"id": "1984481", "revid": "1305772", "url": "https://it.wikipedia.org/wiki?curid=1984481", "title": "Differenza media logaritmica", "text": "Data una grandezza formula_1, viene definita differenza media logaritmica tra un valore formula_2 e un valore formula_3, la quantit\u00e0:\nformula_4\nEsempi.\nTemperatura media logaritmica.\nLa nozione di differenza media logaritmica \u00e8 utilizzata nello studio dei fenomeni di trasporto. Ad esempio, si definisce la \"differenza di temperatura media logaritmica\" (o DTML) tra una sezione \"1\" e una sezione \"2\" di uno scambiatore di calore come:\nTale grandezza viene utilizzata al posto della temperatura media in quanto in generale la temperatura all'interno di uno scambiatore non varia in maniera lineare."}
{"id": "1984484", "revid": "74801", "url": "https://it.wikipedia.org/wiki?curid=1984484", "title": "Anna di Anhalt-Bernburg", "text": "Venne data in sposa a Giorgio Federico di Solms-Sonnenwalde; il matrimonio, che rappresentava l'unione tra gli Ascanidi dell'Anhalt-Bernburg e i conti di Solms-Sonnenwalde, venne celebrato a Ballenstedt il 20 settembre 1664.\nDiede al marito, vedovo nel 1663 di Praxedis di Hohenlohe-Pfedelbach, quattro figli:\nSuo figlio Enrico Guglielmo, che spos\u00f2 Giovanna Margherita di Friesen, divenne conte di Solms-Sonnenwalde, Hillmersdorf e Prosmark. Sofia Albertina venne invece data in sposa nel 1692 a Carlo Federico di Anhalt-Bernburg."}
{"id": "1984489", "revid": "290948", "url": "https://it.wikipedia.org/wiki?curid=1984489", "title": "Differenza di temperatura media logaritmica", "text": ""}
{"id": "1984492", "revid": "290948", "url": "https://it.wikipedia.org/wiki?curid=1984492", "title": "DTML", "text": ""}
{"id": "1984496", "revid": "111764444", "url": "https://it.wikipedia.org/wiki?curid=1984496", "title": "Torneo Federal A", "text": "Il Torneo Federal A, precedentemente chiamato Torneo Argentino A (1995-2015), Torneo Regional (1967-1986) e Torneo del Interior (1986-1995), \u00e8 una delle due divisioni regionali che compongono la terza serie del calcio argentino.\nVi prende parte un numero variabile di club provenienti da tutta l'Argentina ad eccezione dell'area della Grande Buenos Aires e della citt\u00e0 di Rosario, le cui squadre partecipano all'altra divisione regionale di terza serie, la Primera B Metropolitana.\nStoria.\nLa competizione nacque nel 1967 con il nome \"Torneo Regional\". Vista la riorganizzazione del sistema dei campionati argentini, che port\u00f2 all'istituzione del Campionato Metropolitano e del Campionato Nacional, serviva un torneo che determinasse le formazioni qualificate al Campionato Nacional. Pertanto, venne creato il Torneo Regional, cui prendevano parte varie societ\u00e0 provenienti dalla diverse province dell'Argentina. Inizialmente strutturato con un meccanismo a eliminazione diretta, negli anni 1970 vennero introdotti dei gironi all'italiana. Questa modalit\u00e0 di qualificazione dur\u00f2 fino al 1985, anno dell'ultima edizione del Nacional. L'ultima stagione disputata fu quella del 1985-1986: anzich\u00e9 fornire un posto per il Campionato Nacional, per\u00f2, tale edizione garant\u00ec l'ingresso di 6 squadre alla Liguilla Pre-Libertadores.\nNel 1986 la competizione cambi\u00f2 nome: da Torneo Regional divenne Torneo del Interior. Con la creazione di una nuova seconda serie (la Primera B Nacional), cambi\u00f2 anche la struttura del Torneo: le squadre dei campionati regionali vennero incorporate nei campionati nazionali, venendo pertanto considerate partecipanti a tutti gli effetti (in precedenza esse potevano soltanto prendere parte, a livello nazionale, al Campionato Nacional, ma per il resto della stagione potevano partecipare solo ai tornei della propria provincia d'appartenenza). Il Torneo del Interior, che fungeva da terza serie e garantiva la promozione in seconda divisione, dur\u00f2 fino alla stagione 1994-1995: dall'annata 1995-1996 il nome fu modificato nuovamente, e divent\u00f2 Torneo Argentino A.\nFormula.\nLa formula del torneo, a partire dalla stagione 2007-2008, prevede una prima fase in cui le 24 squadre vengono divise in 3 gruppi da 8 squadre ciascuno. Ogni squadra affronta le restanti per 4 volte, due in casa e due in trasferta, per un totale di 28 giornate.\nPromozioni.\nLe prime tre di ciascun girone danno quindi vita ad un gruppo unico di 9 squadre (\"Fase Campeonato\"), che si affrontano a vicenda una sola volta. Il vincitore viene promosso direttamente in Primera B Nacional.\nLe restanti otto squadre partecipano ad una serie di playoff con partite di andata e ritorno; la squadra prevalente affronta in uno spareggio promozione/retrocessione il club di Primera B Nacional, non proveniente dall'area della Grande Buenos Aires, posizionato al terz'ultimo o quart'ultimo posto per media punti (\"promedio\"), o generalmente il club con la quarta peggior media punti qualora terz'ultima e quart'ultima provengano entrambe o dalla Grande Buenos Aires o dalle restanti regioni dell'Argentina.\nRetrocessioni.\nLe 15 squadre che non partecipano alla \"Fase Campeonato\" prendono parte alla \"Fase Rev\u00e1lida\", al termine della quale si stabilisce una graduatoria basata sui punteggi ottenuti dalle squadre in questa fase e in quella precedente. Le due peggiori squadre retrocedono nel Torneo Argentino B, mentre terz'ultima e quart'ultima affrontano spareggi promozione/retrocessione con squadre provenienti da questa categoria.\nSquadre partecipanti al torneo 2013-2014.\nA questa edizione prendono parte 24 squadre, suddivise in due gironi:"}
{"id": "1984515", "revid": "18999519", "url": "https://it.wikipedia.org/wiki?curid=1984515", "title": "Bernardo Gambarelli", "text": ""}
{"id": "1984519", "revid": "1494169", "url": "https://it.wikipedia.org/wiki?curid=1984519", "title": "William Petty", "text": ""}
{"id": "1984525", "revid": "119292724", "url": "https://it.wikipedia.org/wiki?curid=1984525", "title": "Can I Say", "text": "Can I Say \u00e8 il primo album in studio del gruppo hardcore punk Dag Nasty, pubblicato nel 1986 dalla Dischord Records.\nTracce.\nI brani contrassegnati da * sono stati inclusi solo nella riedizione del 2002\nCuriosit\u00e0.\nIl tatuaggio di Travis Barker \"CAN I SAY\" \u00e8 un omaggio a questo album."}
{"id": "1984528", "revid": "1573940", "url": "https://it.wikipedia.org/wiki?curid=1984528", "title": "Cappella di S\u00e3o Frutuoso de Mont\u00e9lios", "text": "La cappella di S\u00e3o Frutuoso de Mont\u00e9lios, eretta a fianco alla chiesa di San Francesco, nell'ex freguesia Real in quel di Braga, \u00e8 un piccolo edificio a croce greca, simile per volumi e dimensioni al Mausoleo di Galla Placidia a Ravenna (secolo V). Fu fondata, forse sul sito di un tempio pagano dedicato ad Asclepio, da san Fruttuoso, arcivescovo di Braga dal 656 al 665, che in essa ebbe sepoltura.\nDescrizione.\nL'edificio \u00e8 composto da quattro bracci quadrati che si innestano a un corpo centrale pi\u00f9 alto, anch'esso quadrato e coperto a cupola; il passaggio tra i vani laterali e quello centrale \u00e8 schermato da trifore su colonne con capitelli corinzi. In origine anche i vani laterali sembra fossero coperti da cupole, impostate su un giro di arcate su colonne (oggi resta solo un muro circolare a cui queste si appoggiavano) che dovevano evocare la fonte della vita. All'esterno i quattro bracci sono scanditi da nicchie poco profonde, alternativamente ad arco e a terminazione triangolare (un'alternanza che si ritrova anche nel Battistero di Saint Jean a Poitiers, del secolo VI, oltre che in transenne scolpite di epoca visigotica), ogni braccio \u00e8 coronato da un'elegante cornice modanata e le tre facciate conservate sono concluse da timpani triangolari di matrice classica, corrispondenti al tetto a due falde che copre ciascun braccio. Il corpo centrale pi\u00f9 alto \u00e8 invece ornato da una cornice a minuti archetti, forse in origine sorretti da colonnine.\nDi particolare rilievo \u00e8 la qualit\u00e0 delle murature, tutte in pietra squadrata, secondo una tecnica ereditata dall'antichit\u00e0 romana e caratteristica degli edifici di epoca visigotica (San Juan Bautista, Ba\u00f1os de Cerrato, Palencia; Santa Lucia del Trampal, Alcuescar, C\u00e1ceres; San Pedro de la Nave, El Campillo, Zamora).\nIn S\u00e3o Frutuoso de Mont\u00e9lios le pietre si dispongono simmetricamente attorno alla porta di ingresso, alle nicchie che scandiscono l'esterno e anche all'interno dei timpani triangolari, facendo compenetrare struttura e ordine geometrico, come si verifica in altri edifici di quest'epoca, quali il Mausoleo di Teodorico a Ravenna (secolo VI) o il Santuario di San Simeone presso Aleppo e le contemporanee basiliche siriane, anch'esse del secolo VI."}
{"id": "1984533", "revid": "1993636", "url": "https://it.wikipedia.org/wiki?curid=1984533", "title": "Lega dei tre imperatori", "text": "La Lega dei tre imperatori () fu un accordo politico concluso a Sch\u00f6nbrunn nel 1873 fra Guglielmo I di Germania, Francesco Giuseppe d'Austria e Alessandro II di Russia. Il trattato stabiliva la concertazione fra Austria e Russia in caso di crisi internazionale e l'impegno a risolvere pacificamente eventuali dispute. Venne controfirmato dalla Germania che, nella persona del cancelliere Otto von Bismarck, mirava sia alla pace fra Austria e Russia, sia a evitare un avvicinamento della Russia alla Francia.\nNonostante i continui attriti fra Austria e Russia e la firma della Duplice alleanza del 1879, che escludeva la Russia, la Lega rimase formalmente in vigore fino all'assassinio di Alessandro II, nel 1881, anno in cui fu sostituita dalla meno vaga Alleanza dei tre imperatori.\nGli antefatti.\nI tre imperi conservatori dell'Europa centro-orientale, la Germania, l'Austria e la Russia dopo la guerra franco-prussiana del 1870-1871, decisero di allearsi contro i movimenti rivoluzionari che condizionavano le classi operaie del continente.\nA limitare la portata delle iniziative in tal senso erano i difficili rapporti fra l'Austria e la Russia, entrambe intenzionate a consolidare o espandere la loro sfera d'interessi nei Balcani.\nLa prima mossa del nuovo ministro degli Esteri austriaco Gyula Andr\u00e1ssy (in carica dal 1871) fu, infatti, il tentativo di assicurarsi l'appoggio inglese contro una possibile azione russa ad oriente. Tuttavia, nonostante i rapporti fra Gran Bretagna e Russia fossero tesi per le questioni del Grande Gioco, Londra non volle rompere il suo \u201csplendido isolamento\u201d e schierarsi con l'Austria.\nL'incontro preliminare del 1872.\nAvendo fallito con la Gran Bretagna, Andr\u00e1ssy nei primi mesi del 1872 rese noto che l'Austria desiderava un'alleanza con la Germania possibilmente diretta contro la Russia. Ma per quanto il cancelliere tedesco in carica Otto von Bismarck fosse contrario ad un avvicinamento a San Pietroburgo, la prudenza gli sconsigli\u00f2 una politica apertamente antirussa: un tale atteggiamento avrebbe, infatti, avvicinato la Russia alla Francia. Era nell'interesse tedesco, invece, essere amici tanto della Russia quanto dell'Austria.\nSi fecero, quindi, dei progetti per un incontro fra Francesco Giuseppe e Guglielmo I a Berlino. Venutone a conoscenza, e temendo che ne potesse nascere qualche danno agli interessi russi, lo Zar Alessandro II chiese di parteciparvi. L'Austria vi acconsent\u00ec con riluttanza.\nConseguentemente, nell'autunno 1872, a Berlino, i tre imperatori si incontrarono ed i loro ministri si scambiarono i rispettivi punti di vista sulle questioni pi\u00f9 importanti. Andr\u00e1ssy e il suo omologo russo, il ministro degli Esteri Aleksandr Michajlovi\u010d Gor\u010dakov, discussero in modo particolare sulla questione polacca, sul problema serbo e sul futuro dell'Impero ottomano. I timori russi che l'Austria aspirasse alla Bosnia ed Erzegovina furono dissolti da Andr\u00e1ssy, che promise di voler mantenere lo status quo. Appariva chiaro che, per quanto gli accordi di Berlino fossero stati soltanto verbali, si stava profilando un'intesa austro-russa.\nSi andava inoltre profilando una solidariet\u00e0 conservatrice: l'Austria non avrebbe sollevato la Polonia russa, n\u00e9 la Russia gli slavi dei Balcani contro l'Austria.\nL'accordo russo-tedesco del maggio 1873.\nPrima di giungere formalmente ad un accordo a tre, i delegati tedeschi fecero una visita ufficiale a San Pietroburgo e tra il 24 aprile e il 6 maggio 1873 riuscirono a concludere e far ratificare dai rispettivi imperatori un accordo a firma dei feldmarescialli Helmuth Karl Bernhard von Moltke per la Germania e Friedrich Wilhelm von Berg per la Russia.\nLa \u201cConvenzione militare germano-russa\u201d prevedeva, nel caso uno dei due firmatari fosse stato attaccato da una terza potenza, un soccorso di 200.000 uomini di truppe effettive da parte dell'altro firmatario. L'accordo, segreto, fu sottoposto per una sottoscrizione all'Austria, che declin\u00f2, dichiarandosi favorevole ad impegni meno specifici. Andr\u00e1ssy era infatti contrario a impegnare Vienna in un aiuto alla Russia in caso di guerra fra questa e la Turchia o la Gran Bretagna; il suo punto di vista fu accettato.\nN\u00e9, d'altronde, il cancelliere tedesco Bismarck approv\u00f2 tale convenzione del 1873 che fra l'altro non fu mai chiamata in causa. Analogamente, nel settembre 1872, Alessandro II aveva assicurato all'ambasciatore francese che la Russia non avrebbe preso parte a nessuna azione contro la Francia.\nSi avviarono, cos\u00ec, delle trattative per un accordo meno impegnativo.\nLa nascita della Lega.\nAl termine dei negoziati, tra il 25 maggio e il 6 giugno 1873, si giunse a Sch\u00f6nbrunn alla firma di un trattato in quattro articoli, firmato da Francesco Giuseppe e Alessandro II.\nI due imperatori \u00abnell'intento di consolidare lo stato di pace che esiste attualmente in Europa, [...] convinti che questo scopo non potrebbe essere meglio raggiunto che per mezzo di un'intesa diretta e personale fra i Sovrani, intesa indipendente dai mutamenti che potrebbero farsi nelle Loro amministrazioni\u00bb si accordarono:\nIl 22 ottobre, nella stessa Sch\u00f6nbrunn, l'imperatore di Germania Guglielmo I, \u00abtrovando il contenuto\u00bb dell'accordo austro-russo \u00abconforme al pensiero che ha presieduto all'intesa firmata a San Pietroburgo [...] accede in tutto alle stipulazioni che vi si trovano specificate\u00bb.\nEra nata la Lega dei tre imperatori. Essa si prefiggeva il difficile obiettivo di mantenere la pace fra Austria e Russia, arbitro la Germania, complice lo spettro della rivoluzione europea.\nIl difficile percorso della Lega.\nSiglato l'accordo, a significare lo spirito della Lega, nel 1874 Francesco Giuseppe visit\u00f2 San Pietroburgo e pose una corona di fiori commemorativa sulla tomba dello zar Nicola I, che nel 1849 aveva inviato un'armata di 200.000 soldati per sedare la rivolta ungherese in Austria.\nMa ben presto, come aveva previsto Andr\u00e1ssy, che era filobritannico, le cose cambiarono. Nel 1875, nella crisi di rapporti fra Germania e Francia, la Russia appoggi\u00f2 la Francia, e l'Austria la Germania. Il disappunto di Bismarck fu fortissimo quando il principe Gor\u010dakov rafforz\u00f2 l'impressione che la Russia, presentandosi come la protettrice della Francia, aveva salvato la pace in Europa.\nL'anno dopo, durante la guerra nei Balcani tra Serbia, Montenegro e Turchia, Bismarck dovette intervenire per mediare fra San Pietroburgo e Vienna, che mirava alla Bosnia ed Erzegovina ribellatasi ai turchi.\nLa Russia promise allora, in caso di vittoria, la Bosnia all'Austria assicurandosi la sua \"benevola\" neutralit\u00e0 e nel 1877 pot\u00e9 dichiarare guerra alla Turchia.\nAlla fine della guerra, con la vittoria russa e la pace di Santo Stefano del 1878, la Bosnia rimase per\u00f2 alla Turchia e Andr\u00e1ssy contest\u00f2 violentemente il trattato, che violava gli accordi segreti prebellici.\nSolo con il congresso di Berlino, grazie ancora alla mediazione di Bismarck, e soprattutto all'appoggio inglese, Vienna ottenne l'amministrazione della Bosnia.\nSempre pi\u00f9 sospettosa, il 7 ottobre 1879, l'Austria stipul\u00f2 la Duplice alleanza, un patto difensivo con la Germania, proprio contro la Russia.Nel 1881, dopo la morte dello zar Alessandro II e la scadenza del trattato, una breve riconciliazione fra le tre potenze con l'Alleanza dei tre imperatori non fu sufficiente a risolvere lo stato perpetuo di crisi. La rottura definitiva fra Vienna e San Pietroburgo avvenne con la crisi bulgara del 1885.\nDi conseguenza, due anni dopo, Germania e Russia conclusero separatamente il Trattato di controassicurazione: qualsiasi lega o accordo dei tre imperatori era sciolto.\nLa Lega mostr\u00f2 cos\u00ec quanti giochi di destrezza e prepotenza dovesse fare il povero diplomatico per impedire che il suo \u201csistema\u201d cadesse in pezzi e creasse proprio l'instabilit\u00e0 che intendeva evitare."}
{"id": "1984536", "revid": "344503", "url": "https://it.wikipedia.org/wiki?curid=1984536", "title": "Kevin Macdonald (regista)", "text": "Vincitore del Premio Oscar per il miglior documentario nel 2000 per la regia di \"Un giorno a settembre\", ha ricevuto fama internazionale grazie al pluripremiato \"L'ultimo re di Scozia\" (2006).\nBiografia.\nCarriera.\nInizi\u00f2 la sua carriera girando un documentario sul nonno, Emeric Pressburger, \"The Life and Death of a Screenwriter\" (1994), che trasform\u00f2 nel documentario \"The Making of an Englishman\", prodotto dal fratello Abdrew nel 1995. Nel 1999 si dedic\u00f2 al Massacro di Monaco delle Olimpiadi del 1972, realizzando \"Un giorno a settembre\", vincitore del Premio Oscar al miglior documentario del 2000.\nGrazie a \"La morte sospesa\", girato nel 2003, storia della conquista di una vetta della Ande da parte di due alpinisti nel 1985, Macdonald si aggiudic\u00f2 il premio BAFTA Alexander Korda per il miglior film britannico del 2004. Nel 2006, il protagonista del suo \"L'ultimo re di Scozia\", Forest Whitaker, ha ricevuto il premio Oscar al miglior attore, il BAFTA al miglior attore protagonista e il Golden Globe per il miglior attore in un film drammatico.\nDopo aver diretto nel 2007 il documentario \"Il nemico del mio nemico - Cia, nazisti e guerra fredda\", nel 2011 dirige il kolossal \"The Eagle\" e nel 2012 il documentario cinematografico, dedicato alla vita di Bob Marley, intitolato \"Marley\".\nVita privata.\nNel 1999 ha sposato Tatiana Lund, dalla quale ha avuto tre figli; i cinque vivono nel North London.\n\u00c8 nipote del regista Emeric Pressburger e parente dello scrittore Giorgio Pressburger, che lo cita nel film documentario \"L'orologio di Monaco\"."}
{"id": "1984541", "revid": "119292752", "url": "https://it.wikipedia.org/wiki?curid=1984541", "title": "Wig Out at Denko's", "text": "Wig Out at Denko's \u00e8 il secondo album in studio del gruppo hardcore punk Dag Nasty pubblicato nel 1987 dalla Dischord Records.\nTracce.\nI brani contrassegnati da * sono stati inclusi solo nella riedizione del 2002"}
{"id": "1984545", "revid": "287204", "url": "https://it.wikipedia.org/wiki?curid=1984545", "title": "Chondrosida", "text": "I Condrosidi (Chondrosida ) sono un ordine di spugne della classe Demospongiae, che comprende unicamente la famiglia Chondrillidae."}
{"id": "1984553", "revid": "33689", "url": "https://it.wikipedia.org/wiki?curid=1984553", "title": "Federazione di kuoshu", "text": ""}
{"id": "1984554", "revid": "287204", "url": "https://it.wikipedia.org/wiki?curid=1984554", "title": "Io e te da soli/Credi", "text": "Io e te da soli/Credi \u00e8 il 105\u00b0 singolo di Mina, pubblicato agli inizi di novembre del 1970 su vinile a 45 giri dall'etichetta privata dell'artista PDU e distribuito dalla EMI Italiana.\nIl disco.\nDopo la parentesi produttiva dei 3 singoli \"Mini 10\" a formato ridotto con canzoni gi\u00e0 edite, si torna ad un 45 giri di dimensioni standard con nuove incisioni.\nIn particolare continua il fortunato sodalizio con il duo Battisti-Mogol che confeziona, subito dopo \"Insieme/Viva lei\", un altro singolo di successo.\nIl disco esiste anche nella versione per jukebox; il tecnico del suono \u00e8 Nuccio Rinaldis.\nSuccesso e classifiche.\nGrazie alla promozione televisiva nello spettacolo natalizio \"Topolino ha 40 anni\" (RAI, 20 dicembre 1970) e a quella costante in radio della trasmissione \"Alto gradimento\", il disco raggiunge immediatamente i vertici della classifica.\nTra il 1970 e in 1971 risulta il 17\u00b0 singolo pi\u00f9 venduto, con 3 mesi consecutivi nella top 10 e quasi uno tra le prime tre.\n\"Io e te da soli\".\nBrano dalla melodia sofisticata, ma difficile per la complessa sequenza armonica poco orecchiabile. La voce di Mina si inserisce dopo un'introduzione di piano priva di qualsiasi base ritmica, per aprirsi in un ritornello di ampio respiro. La cantante, a modo suo, interpreta il pezzo cercando di rendere al massimo il sentire di Battisti, e ci riesce trasformando la canzone in una hit. La batteria di Di Cioccio, la chitarra elettrica di Mussida e l'arrangiamento d'archi tra jazz e orchestrazione tradizionale di Reverberi realizzano la giusta atmosfera di contorno.\nCanzone mai inserita in un album, compare soltanto sulla prima delle raccolte della serie \"Del mio meglio\" (1971) e in \"Mazzini canta Battisti\" (1994).\nIl breve video dell'interpretazione dal vivo a \"Teatro 10\" (prima puntata della terza edizione trasmessa l'11 marzo 1972) \u00e8 presente nel DVD \"Gli anni Rai 1968-1972 Vol. 2\", inserito in un cofanetto monografico di 10 volumi pubblicato da Rai Trade e GSU nel 2008.\nUn frammento \u00e8 stato incluso anche nel medley del celebre duetto Mina-Battisti per la puntata del 23 aprile 1972 della stessa trasmissione, reperibile nella raccolta su CD \"Signori... Mina! vol. 1\" (1993).\nIl brano \u00e8 l'ultimo della fantasia \"Non credere/E se domani/Insieme/Bugiardo e incosciente/Parole, parole/Io e te da soli\", contenuta nel bonus CD \"Del mio meglio n. 10, Live\" del box intitolato \"Ascoltami, Guardami\" pubblicato nel 2006, originariamente eseguita durante il concerto \"Dalla Bussola\" del 16 settembre 1972.\nEsistono infine versioni cantate da Mina in lingua straniera:\nNel 2009 Svetlana Tchernykh incide una cover in russo dal titolo \"\u042f \u0442\u044b \u0438 \u0440\u0430\u0437\u043b\u0443\u043a\u0430\" inserita nell'album \"\u0427\u0435\u0440\u043d\u044b\u0445 \u043f\u043e\u0451\u0442 \u0411\u0430\u0442\u0442\u0438\u0441\u0442\u0438\".\n\"Credi\".\nEsattamente come il lato B del singolo precedente, \u00e8 ancora una canzone scritta da Paolo Limiti (l'autore preferito di Mina negli anni '70), che dovr\u00e0 attendere 28 anni per essere pubblicata per la prima volta su un album: \"Mina Studio Collection\" (1998).\nArrangiamento di Augusto Martelli che dirige la sua orchestra.\nLa versione in francese col testo di Jacques Demarny, intitolata La vie, \u00e8 il lato B dello stesso singolo del 1972, che contiene la traduzione di \"Io e te da soli\", ed \u00e8 presente nell'antologia \"Je suis Mina\" del 2011."}
{"id": "1984556", "revid": "33689", "url": "https://it.wikipedia.org/wiki?curid=1984556", "title": "KWFROC", "text": ""}
{"id": "1984561", "revid": "110157", "url": "https://it.wikipedia.org/wiki?curid=1984561", "title": "All Ages Show", "text": "All Ages Show \u00e8 il primo EP del gruppo hardcore punk Dag Nasty pubblicato nel 1987 dalla Giant Records."}
{"id": "1984564", "revid": "80339", "url": "https://it.wikipedia.org/wiki?curid=1984564", "title": "Svetlana Kuzina", "text": ""}
{"id": "1984570", "revid": "80339", "url": "https://it.wikipedia.org/wiki?curid=1984570", "title": "Elena Smurova", "text": ""}
{"id": "1984572", "revid": "80339", "url": "https://it.wikipedia.org/wiki?curid=1984572", "title": "Elena Yurievna Smurova", "text": ""}
{"id": "1984577", "revid": "80339", "url": "https://it.wikipedia.org/wiki?curid=1984577", "title": "Irina Tolkunova", "text": ""}
{"id": "1984579", "revid": "1573940", "url": "https://it.wikipedia.org/wiki?curid=1984579", "title": "Aetalionidae", "text": "Aetalionidae , detta spesso anche Aethalionidae, \u00e8 una piccola famiglia di insetti dell'Ordine dei Rincoti Omotteri, superfamiglia dei Membracoidea, rappresentata solo nelle regioni tropicali dell'America e dell'Asia.\nDescrizione.\nGli adulti degli Aetalionidae sono morfologicamente affini alla pi\u00f9 nota famiglia dei Membracidae, da cui differiscono per il mancato sviluppo ipertelico del pronoto.\nIl capo \u00e8 metagnato, con area fronto-clipeale appiattita o solo debolmente convessa, carattere che li contraddistingue dai Melizoderidae. Come in tutti i Membracoidea, \u00e8 provvisto di due ocelli e di occhi grandi e laterali.\nIl torace presenta un pronoto ben sviluppato e convesso, percorso da una cresta longitudinale mediana, ma, a differenza della generalit\u00e0 dei Membracidi, non si espande posteriormente, lasciando perci\u00f2 scoperto e visibile lo scutello. Anteriormente sovrasta completamente il capo. Le ali anteriori sono ben sviluppate e differenziate in tegmine e in fase di riposo si ripiegano a tetto. Un carattere comune con i Melizoderidae che li contraddistingue dai Membracidae \u00e8 il decorso basale delle nervature principali delle tegmine: il tratto iniziale della Media \u00e8 indipendente oppure \u00e8 fuso con quello della Radio e nettamente distinto dal tratto iniziale della Cubito.\nLe zampe posteriori sono di tipo saltatorio, con coxe leggermente allungate e disposte trasversalmente e tibie carenate e prive di spine laterali. Le zampe anteriori hanno i trocanteri fusi con i femori.\nBiologia.\nAnalogamente a quanto avviene nella generalit\u00e0 dei Membracidi, gli Aetalionidae sono associati per lo pi\u00f9 a piante legnose e hanno tendenze gregarie. Instaurano spesso rapporti di simbiosi con le formiche, attirate dalla melata. Gli stadi giovanili sono ricoperti da una pruina cerosa.\nLe femmine depongono le uova in masse, sulla superficie dei rametti, ricoperte da un secreto delle ghiandole colleteriche di color grigio, facendole confondere con la corteccia.\nSistematica.\nIn passato la famiglia degli Aetalionidae \u00e8 stata trattata come sottofamiglia dei Membracidae, con il nome \"Aetalioninae\", o come trib\u00f9 delle Centrotinae, con il nome di \"Aetalioniini\". Le frequenti revisioni hanno interessato sia la posizione della famiglia, nell'ambito dei Membracoidea, sia la posizione di alcuni generi di Membracidi che, a differenza del resto della famiglia, non presentano lo sviluppo ipertelico posteriore del pronoto."}
{"id": "1984591", "revid": "62221", "url": "https://it.wikipedia.org/wiki?curid=1984591", "title": "Aethalionidae", "text": ""}
