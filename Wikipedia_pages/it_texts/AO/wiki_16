{"id": "2015667", "revid": "124053045", "url": "https://it.wikipedia.org/wiki?curid=2015667", "title": "Fronte popolare (Francia)", "text": "Il Fronte popolare in Francia (in francese, Front populaire) \u00e8 stata una coalizione di partiti politici di sinistra che fu al governo tra il 1936 e il 1938 e formata da:\nAderirono anche altri movimenti formati in gran parte da intellettuali come la Lega dei Diritti Umani, il Movimento contro la guerra e il fascismo e il Comitato di vigilanza degli intellettuali antifascisti.\nIl fronte popolare mostr\u00f2 la sua forte organizzazione ed efficienza nella vigorosa reazione opposta tre giorni dopo la sommossa, organizzata dalla Lega nazionalista, dalle Croci di fuoco e dal Partito sociale francese, che turb\u00f2 Parigi il 6 febbraio 1934, nell'aver provocato le dimissioni del gabinetto Doumergue sospettato di velleit\u00e0 autoritarie (8 novembre 1934), nei tafferugli di piazza, frequenti nel corso del 1935, con le \"leghe\" di destra; nella pressione esercitata per un'applicazione pi\u00f9 rigida delle sanzioni contro l'Italia durante l'impresa di Etiopia e per una pi\u00f9 sollecita ratifica del patto di assistenza con la Russia del 2 maggio 1935. Nelle elezioni del 26 aprile e 3 maggio 1936 il fronte ebbe una vittoria schiacciante ottenendo 386 seggi su 608. L\u00e9on Blum, leader del SFIO, costitu\u00ec il suo primo gabinetto, che \u00e8 stato il primo ad avere donne ministro (3 in totale) mentre ancora non avevano il diritto di voto. Mentre era all'inizio dell'attuazione di un vasto programma di riforme sociali, il fronte fu posto in crisi dalle vittorie di Franco (ormai sorretto anche molto efficacemente da Hitler), ma non meno dalle difficolt\u00e0 interne, soprattutto valutarie e salariali.\nSotto questo governo furono firmati gli \"Accordi di Matignon\", che riconoscevano il diritto di associazione e l'aumento degli stipendi del 12%. Poco dopo, una legge istituisce i primi 15 giorni di ferie pagate (\"cong\u00e9s pay\u00e9s\"), mentre un'altra le 40 ore della durata della settimana lavorativa (prima erano 48 ore la settimana).\nAllo scoppio della seconda guerra mondiale il Fronte popolare entr\u00f2 in crisi e si dissolse per l'equivoca posizione in cui venne a trovarsi il Partito Comunista Francese, riflesso dell'equivoca politica dell'Unione Sovietica nei riguardi delle nazioni belligeranti fino all'estate del 1941."}
{"id": "2015675", "revid": "36426", "url": "https://it.wikipedia.org/wiki?curid=2015675", "title": "Mura di Tuscania", "text": "Le mura di Tuscania costituiscono il sistema difensivo dell'omonima citt\u00e0.\nStoria.\nUna prima cinta muraria fu costruita in epoca etrusca, a protezione dell'originario insediamento abitativo.\nNei secoli successivi, il sistema difensivo sub\u00ec varie modifiche in epoche diverse, tanto da cambiare sia lo sviluppo perimetrale che l'ubicazione stessa. In epoca medievale, infatti, la citt\u00e0 andava sviluppandosi in zone diverse da quelle del primitivo nucleo abitato, portando quindi alla necessit\u00e0 di proteggere l'area su cui si stava sviluppando la citt\u00e0 durante quel periodo.\nProprio durante il Medioevo, and\u00f2 definendosi quello che sarebbe stato il perimetro murario definitivo a difesa del centro cittadino, lungo il cui decorso venne ulteriormente fortificato da torri di avvistamento che si elevavano oltre la vetta della cortina muraria per svolgere al meglio le funzioni difensive. La fortificazione medievale della cerchia muraria si verific\u00f2 prevalentemente quando Tuscania era controllata dagli Aldobrandeschi, che lasciarono testimonianze del loro dominio nei vari centri della loro contea, ben identificabili con imponenti architetture militari.\nTuttavia, le mire espansionistiche dello Stato della Chiesa verso nord, il cui confine si trovava a brevissima distanza dalla citt\u00e0, esponevano la stessa Tuscania e le sue strutture difensive alla possibilit\u00e0 di assalti. Durante il Quattrocento, furono condotti due assedi, prima dalle truppe del cardinal Vitelleschi e poi da quelle di Carlo VIII di Francia: durante questi attacchi, furono gravemente danneggiate sia le porte di accesso che le torri di guardia, oltre ad alcuni tratti della cortina muraria.\nIn epoca post-cinquecentesca, inizi\u00f2 la ricostruzione dei tratti di mura demoliti e la ristrutturazione di alcune strutture danneggiate che potevano essere recuperate. Questa lunga opera di riqualificazione della cinta muraria port\u00f2 alla ridefinizione della cerchia, tranne una porzione attorno ad un colle che costituisce tuttora una soluzione di continuit\u00e0 del perimetro murario.\nDescrizione.\nLe Mura di Tuscania presentano un perimetro di forma poligonale irregolare, che si sviluppa interamente attorno al nucleo medievale della citt\u00e0, giungendo in prossimit\u00e0 dei resti della primordiale cerchia etrusca nella parte sud-orientale del perimetro murario.\nI resti delle mura etrusche sono visibili in prossimit\u00e0 della chiesa di Santa Maria Maggiore e della chiesa di San Pietro: si presentano sotto forma di blocchi poligonali di tufo, tipici del periodo tardoetrusco.\nAnche la cerchia medievale si presenta prevalentemente costituita da cortine murarie in conci di tufo, lungo le quali restano alcune strutture fortificate riconducibili alle antiche torri di avvistamento, come la Torre di San Marco presso l'omonima porta ed i pi\u00f9 imponenti ruderi del Castello del Rivellino, paragonabile alle coeve rocche aldobrandesche che caratterizzano altri centri controllati in epoca medievale dall'omonima famiglia.\nLe cortine murarie presentano alcuni tratti coronati da merlature sommitali, soprattutto in prossimit\u00e0 dell'antico castello, mentre le torri di avvistamento si presentano generalmente a pianta quadrangolare se risalenti al periodo medievale e a pianta semicircolare o circolare se erette dall'epoca rinascimentale in poi."}
{"id": "2015677", "revid": "6923", "url": "https://it.wikipedia.org/wiki?curid=2015677", "title": "Guido Alpa", "text": "Biografia.\nDopo il diploma al Liceo Andrea Doria di Genova, conseguito a pieni voti nel 1966, si \u00e8 laureato con lode in giurisprudenza nel 1970 presso l'Universit\u00e0 di Genova. Subito dopo, vinta una borsa di studio, inizia la carriera accademica come assistente incaricato alla cattedra di Istituzioni di diritto privato della stessa universit\u00e0, fino al 1977 quando \u00e8 nominato assistente ordinario alla cattedra di Diritto civile sempre all'Universit\u00e0 di Genova. Nel 1979, vinto un concorso a cattedre, diventa professore associato di diritto privato alla Facolt\u00e0 di Giurisprudenza della stessa universit\u00e0, quindi ordinario nel 1983, titolare della cattedra di Istituzioni di diritto privato dell'Universit\u00e0 di Genova, dove rimane fino al 1991; al contempo, tiene per incarico anche gli insegnamenti di Diritto civile e di Diritto privato comparato.\nDal 1991 fino al 2009, regge la cattedra di Istituzioni di diritto privato della Facolt\u00e0 di Giurisprudenza dell'Universit\u00e0 di Roma \"La Sapienza\", per poi passare alla cattedra di Diritto civile che tiene fino al 2018, quindi il pensionamento e la nomina a professore emerito nel 2019. Dal 2002, ha diretto il master universitario di II livello in Diritto privato europeo e della cooperazione della stessa facolt\u00e0, materie che ha tenuto per incarico fin dal 1996, assieme ad altri insegnamenti.\nHa insegnato Istituzioni di diritto privato pure alla LUISS di Roma e, dal 2019, insegna Filosofia del diritto presso Unitelma Sapienza.\n\u00c8 stato \u201cvisiting professor\u201d presso la School of Law, University of Oregon (1977, 1979, 1985); la University of California a Berkeley (1979); la University of London, presso l'Institute of Advanced Legal Studies (1982); la Facult\u00e9 Internationale de Droit compar\u00e9 a Mannheim (1984) e Coimbra (1986); l'Universit\u00e0 di Barcellona (1989); l'Universit\u00e0 di Granada (1990); l'Universit\u00e0 di Oxford e l'Universit\u00e0 di Londra-UCL.\nDal 1995, svolge all'estero vari corsi estivi (nonch\u00e9 uno sui Fondamenti del diritto italiano) per conto del Consiglio nazionale forense, fra cui Malta, Regno Unito (Institute of Advanced Legal Studies e King's College di Londra) e USA (Universit\u00e0 Temple di Philadelphia, Boston Suffolck University, Kansas Missouri University).\nGli \u00e8 stata conferita la laurea \"honoris causa\" in Giurisprudenza dall'Universit\u00e0 Complutense di Madrid (1996), dall'Universidad Nacional Mayor de San Marcos di Lima (2007) e dall'Universit\u00e0 di Buenos Aires (2008).\n\u00c8 socio nazionale dell'Accademia Nazionale dei Lincei, socio onorario dell'Accademia Ligure di Scienze e Lettere (dal 2008), dell'Accademia Virgiliana, socio corrispondente della British Academy (1984), nonch\u00e9 membro onorario del \"Gray's Inn\" (1998), dell'European Consumer Law Group (1999) e dell'Inter-American Bar Association (2010).\nAttualmente \u00e8 parte del consiglio editoriale della Eurilink Press, la casa editrice della Link Campus University.\nDurante la sua carriera forense, ha collaborato con l'ex Presidente del Consiglio dei ministri Giuseppe Conte.\nCarriera.\nFra i maggiori civilisti a livello internazionale, \u00e8 stato il presidente del Consiglio Nazionale Forense dal 2004 al 2015.\nIl 14 aprile 2014 \u00e8 stato nominato nel cda di Finmeccanica (dal 2016, Leonardo-Finmeccanica).\nAvvocato iscritto all'Ordine di Genova dal 1974, \u00e8 abilitato al patrocinio davanti alle giurisdizioni superiori ed opera prevalentemente nel settore degli arbitrati, interni e internazionali, del diritto commerciale-societario, del diritto dei contratti, del diritto bancario e assicurativo. Fino al 2013 \u00e8 stato membro del Consiglio di Amministrazione delle Assicurazioni Carige, e successivamente consigliere di Mediobanca.\nMaestro e mentore di Giuseppe Conte, col quale ha firmato numerose pubblicazioni, nel 2002 \u00e8 membro della commissione giudicatrice per la nomina di un \"professore ordinario di Diritto privato in un concorso a cattedra bandito dalla facolt\u00e0 di Giurisprudenza dell'Universit\u00e0 della Campania 'L. Vanvitelli'\", vinto dal professor Conte. Dal 1991 \u00e8 ordinario di Diritto civile e di Istituzioni di diritto privato all'Universit\u00e0 \"La Sapienza\" di Roma, e nel 2002 apre a proprio nome un noto studio legale nel centro capitolino..\nDai CV pubblici di Conte, risulta che questi fu partecipe fin dalla nascita dello studio legale, e nel 2018 chiar\u00ec che fu \"coinquilino\" nello stesso stabile che ospitava lo studio di Alpa, senza entrare in contitolarit\u00e0 o associazione professionale.\nDirige i codici commentati Garofoli, usati per le prove scritte dell'esame di Avvocato, anche negli anni in cui era Presidente del Consiglio Nazionale Forense.\n\u00c8 condirettore delle seguenti riviste: European Business Law Review; Economia e diritto del terziario (FrancoAngeli); Contratto e impresa (Cedam); Contratto e impresa (Cedam); Europa (Cedam); Diritto dell'informazione e dell'informatica (A. Giuffr\u00e9); Nuova Giurisprudenza Civile e Commentata (Cedam); Responsabilit\u00e0 civile e previdenza (Giuffr\u00e9); Rivista critica di diritto privato (Jovene); Diritto dei consumi (FCE); Europa e diritto privato (Giuffr\u00e9); I contratti (Ipsoa); Rivista trimestrale di diritto dell'economia (Luiss, Roma); Rivista del diritto commerciale e del diritto generale delle obbligazioni (Piccin Nuova Libraria, Padova). Fa parte inoltre del Comitato scientifico della rivista: Il Foro Padano.\nProcuratore legale iscritto all'Albo del distretto di Genova dal 1974, avvocato dal 1980 e avvocato patrocinante in Cassazione dal 1984, del Consiglio Nazionale Forense ne \u00e8 stato membro dal 1995, vicepresidente dal 2001 al 2004, e presidente dal 2004 al 2015.\n\u00c8 stato membro del C.d.A. della Fondazione Cesar dal 1993 al 1998; presidente del Consiglio Consultivo degli Utenti (1994-1997); consigliere dell'ISVAP; membro del Consiglio direttivo dell'Associazione Italiana per l'Arbitrato; membro del comitato scientifico dell'ISDACI per la diffusione della cultura arbitrale; segretario dell'Associazione Henri Capitant (gruppo italiano); membro dello Study Group for a European Civil Code (1995-2005).\n\u00c8 attualmente membro del Consiglio direttivo dell'Associazione Italiana di Diritto Comparato; dell'Associazione internazionale di diritto comparato; del Consiglio direttivo nazionale dell'Associazione Internazionale di Diritto Assicurativo (dal 1996).\n\u00c8 stato altres\u00ec membro della Commissione Ministeriale \"Giannini\" per la soppressione degli enti inutili (1977); della Commissione Ministeriale \"Mirabelli\" per la disciplina della privacy e le banche dati (1981); della Commissione Ministeriale \"Paladin\" istituita dal Presidente Francesco Cossiga per la riforma del CSM (1989); della Commissione consultiva della Consob (dal 1986 al 1993); del consiglio direttivo dell'ISVAP; della Commissione INAIL per la riforma della disciplina degli infortuni sul lavoro (1995); della Commissione presso il Dipartimento degli Affari sociali sulla pubblicit\u00e0 comparativa e sui contratti dei consumatori (1994); della Commissione presso il Ministero della Giustizia sull'arbitrato dei consumatori (1996-1997); della Commissione di esperti presso l'Autorit\u00e0 per l'Informatica della Pubblica Amministrazione (1995-1997).\n\u00c8 stato inoltre presidente della sezione ligure dell'Associazione internazionale di diritto assicurativo (dal 1994 al 1998); presidente della Commissione regionale ligure di controllo dei promotori finanziari (dal 1991 alla riforma dell'albo dei promotori); consulente dell'Autorit\u00e0 per l'Informatica della pubblica amministrazione; membro del consiglio di amministrazione di Banca Carige, ed attualmente del c.d.a. di Carige Italia.\n\u00c8 anche membro della Commissione Ministeriale per la Riforma del V Libro del Codice Civile, mentre, per il settore delle Telecomunicazioni, ha predisposto la bozza dei Regolamenti relativi ai conflitti tra gestori e utenti per l'Autorit\u00e0 delle Telecomunicazioni."}
{"id": "2015681", "revid": "1566286", "url": "https://it.wikipedia.org/wiki?curid=2015681", "title": "Franco Solinas", "text": "Biografia.\nFiglio di Pietro Solinas, colonnello dell'Esercito di nobile famiglia sarda, e di Maria Maddalena Casazza, figlia di Ermenegildo, un commerciante genovese installatosi sull'Isola di La Maddalena nel 1880, Franco Solinas passa i suoi primi anni al seguito dei genitori con la sorella Licia nelle citt\u00e0 dove il padre prestava servizio (Cagliari, Belluno, Roma, Taranto). Nel 1932, a seguito della morte del padre, la madre rientra nella casa paterna sull'Isola di La Maddalena, sino a quando, nel 1939, si trasferisce a Roma per seguire gli studi dei figli.\nLaureatosi a Sassari in giurisprudenza, ma ormai residente a Roma, Solinas rimarr\u00e0 sempre profondamente legato alla Sardegna, terra dei suoi avi, dove tornava appena poteva per scrivere e dedicarsi, con gli amici sardi, alla caccia e alla pesca.\nDalla fine degli '40 collabora a diversi quotidiani con racconti e brevi novelle; diventa vice-critico cinematografico de L'Unit\u00e0 e critico di Paese Sera. Dopo aver pubblicato il romanzo \"Squarci\u00f2\" (Feltrinelli 1956), da cui Gillo Pontecorvo trae il film \"La grande strada azzurra\" (1957), inizia a collaborare alla stesura di sceneggiature cinematografiche con Mario Monicelli e Steno, e lavora con Age e Scarpelli. Risale a quegli anni la sua collaborazione con Roberto Rossellini, per il quale lavora al soggetto e alla sceneggiatura di \"Vanina Vanini\" (1961).\n\"Persiane chiuse\" (1951), soggetto scritto con Sergio Sollima, realizzato in seguito da Luigi Comencini, \u00e8 uno dei suoi primi progetti firmati. Gli anni a seguire saranno caratterizzati dal proficuo sodalizio con Ugo Pirro, anche se le sceneggiature e i soggetti scritti assieme arriveranno sullo schermo senza le loro firme. La coppia si divide e i due autori prendono strade diverse rimanendo amici e protagonisti europei dal cinema d'impegno sociale.\nEsordio di Gillo Pontecorvo nel cinema, l'episodio \"Giovanna\" (1956) del film di Joris Ivens \"La rosa dei venti\", segna l'inizio del fertile sodalizio con Solinas. Nel 1957 Pontecorvo realizza \"La grande strada azzurra\" tratto dal romanzo di Solinas \"Squarci\u00f2\", cui segue \"Kap\u00f2\" (1960) che segna una svolta nella carriera di entrambi; il film viene infatti candidato all'Oscar come miglior film straniero ed ottiene un considerevole risalto internazionale.\nNel 1960 con Francesco Rosi per \"Salvatore Giuliano\" firma la sceneggiatura insieme a Suso Cecchi D'Amico e Enzo Provenzale. Sono sempre di questi anni le sceneggiature di \"Quien sabe?\", primo western politico, \"La resa dei conti\" per Sergio Sollima e il soggetto de \"Il mercenario\" per Sergio Corbucci. Ma \u00e8 con \"La battaglia di Algeri\", candidato all'Oscar sia come miglior film straniero che come migliore sceneggiatura, che Solinas si afferma internazionalmente; da quel momento verr\u00e0 riconosciuto come uno dei migliori scrittori per il cinema. Il film, lucido e spietato, viene osteggiato dal governo francese e uscir\u00e0 in Francia molti anni dopo. L'interesse di Franco Solinas a rappresentare i temi del colonialismo e dell'imperialismo rimarr\u00e0 costante nel tempo: sempre per Pontecorvo scrive \"Queimada\" insieme a Giorgio Arlorio.\nAll'inizio degli anni Settanta Costa-Gavras lo contatta per scrivere \"L'Amerikano\" (\"Etat de si\u00e8ge\"). Dal lungo lavoro di documentazione e di scrittura risulta un film che presenta una realt\u00e0 delicata e complessa, come quella dei regimi sudamericani e il terrorismo, con una dialettica equilibrata che non rinuncia ad un intreccio narrativo serrato e pieno di suspense. Il sodalizio con Costa-Gravas continua con un progetto non realizzato, \"Il Cormorano\", sul tema delle multinazionali. Nel 1975 scrive \"Il sospetto\" con Francesco Maselli, film che ripercorre gli anni dell'attivit\u00e0 clandestina del partito comunista italiano durante il fascismo. L'incontro con Joseph Losey d\u00e0 vita a \"Mr. Klein\", storia di un personaggio e del suo \"doppio\" ambientata nella Parigi del 1942 prima della grande retata degli ebrei. La collaborazione con Losey continua con un progetto sulla grande epopea storica dedicata alla riunificazione dell'Arabia Saudita ad opera di Ibn Saud, \"La battaglia\", sceneggiatura mai realizzata per difficolt\u00e0 produttive e politiche. L'ultimo film scritto da Solinas, \"Hanna K.\", \u00e8 di nuovo in tandem con Costa-Gravas e racconta il dilemma ancora attuale e tragico di Israele e del popolo palestinese nella chiave insolita della storia della presa di coscienza individuale e politica di una donna, avvocatessa a Gerusalemme. Il film, realizzato dopo la morte dello scrittore, viene presentato alla Mostra del Cinema di Venezia del 1983.\nNel 1985 a La Maddalena, su idea di Gian Maria Volont\u00e9 e iniziativa di Felice Laudadio, viene istituito il Premio Solinas per la migliore sceneggiatura inedita."}
{"id": "2015683", "revid": "709565", "url": "https://it.wikipedia.org/wiki?curid=2015683", "title": "Musetta Vander", "text": "\u00c8 nota soprattutto per i suoi ruoli in telefilm di fantascienza come \"Stargate SG-1\", \"Highlander\", \"Babylon 5\" e \"\".\nBiografia.\nAgli inizi della sua carriera \u00e8 apparsa come \"dream girl\" in pi\u00f9 di 20 video musicali di artisti di grande successo, tra cui: \"I Don't Wanna Lose You\" di Tina Turner, \"Healing Hands\" di Elton John, \"This Old Heart Of Mine\" di Rod Stewart e \"Bed Of Nails\" di Alice Cooper.\nIl suo debutto nel cinema risale al 1989 col film \"A un passo dalla morte\" in cui recita accanto al marito Jeff Celentano e a Oliver Reed. Nel 1997 viene scelta per interpretare Sindel in \"Mortal Kombat - Distruzione totale\" e due anni dopo \u00e8 nel western \"Wild Wild West\" con Will Smith, Kenneth Branagh e Kevin Kline. Nel 2000 ottiene un piccolo ruolo nel thriller \"The Cell - La cellula\" e interpreta una delle sirene nel film dei fratelli Coen \"Fratello, dove sei?\". Nel 2005 \u00e8 protagonista della commedia \"L'amore all'improvviso\", diretta dall'italiano Anthony Caldarella; \nlo stesso anno viene inserita nel cast di \"Alpha Dog\", ma le riprese del film coincidono con quelle di un'altra pellicola e l'attrice \u00e8 costretta a rinunciare alla parte. Nel 2007 \u00e8 diretta dal marito nel thriller drammatico \"Say It in Russian\" in cui recitano anche Faye Dunaway e Rade \u0160erbed\u017eija. Il film \u00e8 stato presentato ai festival di Cannes e Venezia. Nel 2008 \u00e8 ancora una volta diretta dal marito in \"Breaking Point\", thriller con Tom Berenger, Armand Assante e il rapper Busta Rhymes. Nel 2009 compare nella commedia horror Transylmania in cui interpreta una sexy ammazzavampiri; l'anno successivo \u00e8 protagonista del drammatico \"Johnny\", proiettato al Sabaoth International Film Festival.\nLa Vander ha anche prestato la voce a uno dei personaggi dei videogame \"Dune 2000\" e \"\", ha girato diversi spot pubblicitari per la Citro\u00ebn, la Lanc\u00f4me, le caramelle Skitties e la Coca-Cola ed \u00e8 apparsa in magazine e riviste come \"Maxim\", \"Femme Fatales\" e \"Details\".\nOltre a dedicarsi al cinema e alla tv la Vander \u00e8 anche insegnante presso la scuola di recitazione \"Performer's Academy\"."}
{"id": "2015684", "revid": "547034", "url": "https://it.wikipedia.org/wiki?curid=2015684", "title": "Tramezzo affrescato", "text": "In architettura ecclesiastica il termine \"tramezzo\" viene impiegato per designare la parete che divide la chiesa aperta al pubblico da quella riservata ai soli religiosi.\nI tramezzi affrescati con le scene della \"Vita e della Passione di Cristo\" rappresentano un fenomeno culturale ed artistico tipico della devozione e della spiritualit\u00e0 francescana tra il XV ed i primi decenni del XVI secolo tra Piemonte e Lombardia (compreso il Canton Ticino che allora era parte del ducato di Milano).\nStoria.\nUn censimento di queste pareti dipinte - delle poche sopravvissute e delle altre di cui si hanno comunque testimonianze storiche - indica che esse appartengono tutte a chiese fondate dai Frati Minori Osservanti, annesse ad attigui conventi. Non si hanno per\u00f2 notizie, neppure tra le chiese francescane di analoghe pareti al di fuori dell'ideale quadrilatero i cui vertici sono Bellinzona a nord, Piancogno in Val Camonica ad est, Maleo (Lodi) a sud ed Ivrea ad ovest .\nLe chiese conventuali che ospitano una parete affrescata che funge da struttura che separa la chiesa dei frati da quella dei fedeli, hanno caratteristiche architettoniche comuni. Si presentano all'esterno in modo assai semplice, con tetto a capanna che lascia indovinare la navata unica. Il tramezzo \u00e8 retto da tre arcate, con quelle laterali che fungono da cappelle: al di l\u00e0 di esso, la chiesa riservata ai religiosi \u00e8 composta da due vani quadrati di modeste dimensioni, coperti da volte a crociera. \nTale struttura prende il nome di \"modulo bernardiniano\" dal momento che la leggenda vuole che essa fosse stata ideata dallo stesso San Bernardino. Tale leggenda si spiega verosimilmente per il fatto che la prima chiesa che adott\u00f2 tale struttura fu Sant'Angelo a Milano (demolita nel XVI secolo) e che in tale chiesa ebbe a predicare il popolarissimo santo francescano.\nLa presenza di parete divisoria pu\u00f2 apparire incongrua perch\u00e9 impedisce ai fedeli di vedere i sacerdoti che celebrano la messa; occorre tuttavia tener conto che i fedeli accorrevano nelle chiese francescane non tanto per assistere alla celebrazione eucaristica, ma per ascoltare le predicazioni dei frati osservanti.\nL'idea di affrescare i tramezzi non si afferm\u00f2 se non nell'ultimo quarto del XV secolo. La religiosit\u00e0 francescana rifuggiva da costose decorazioni degli edifici sacri. La sobriet\u00e0 era la cifra imposta che San Bernardino (che rifiut\u00f2 per tre volte la nomina a vescovo) all'ordine degli Osservanti. Si deve inoltre tener conto di quali fossero i costi da sostenere per realizzare un'impresa pittorica tanto importante con artisti di grande valore. \nNon si conosce con esattezza quale sia stato (ed in quale circostanze) il primo tramezzo ad essere affrescato. Lo storico dell'arte Alessandro Nova ipotizza che la prima grande parete dipinta con le storie narrate dai Vangeli sia stata quella (non pi\u00f9 esistente) della chiesa di San Giacomo a Pavia. L'impresa fu realizzata negli anni 1475-76 grazie alle generose donazioni di una ricca vedova ad opera degli artisti pi\u00f9 rinomati attivi in area milanese, quali Vincenzo Foppa, Bonifacio Bembo ed altri: le scene affrescate erano venti, pi\u00f9 la \"Crocifissione\" con una dimensione quattro volte superiore alle altre. Erano passati pi\u00f9 di trent'anni dalla morte di San Bernardino e le sue prescrizioni sulla sobriet\u00e0 dei luoghi di culto si erano verosimilmente attenuate ma soprattutto era passata l'idea che la rappresentazione pittorica delle scene della vita di Cristo servisse a rendere pi\u00f9 vivide ed efficaci le prediche e le esortazioni all\"'imitatio Christi\". \nL'ipotesi che il primo tramezzo affrescato sia stato quello di Pavia ad opera di Foppa e compagni, colloca nella sua scia, a pochi anni di distanza, gli affreschi realizzati da Martino Spanzotti nella chiesa di San Bernardino ad Ivrea (nei quali \u00e8 palese il debito artistico verso Vincenzo Foppa). \nPi\u00f9 tardi vennero affrescati i tramezzi di quasi tutti gli insediamenti degli Osservanti presenti in Lombardia e nei territori confinanti.\nL'interesse per i tramezzi affrescati e per la loro funzione pastorale and\u00f2 poi rapidamente scemando nel tempo, almeno a partire dagli anni del Concilio di Trento (1545-63); fa eccezione quello Chiesa dell'Incoronata a Martinengo dipinto nei primi decenni del XVII secolo. La maggior parte dei tramezzi and\u00f2 distrutta nei secoli successivi. \nIl ruolo che essi ebbero nello stimolare la pittura rinascimentale tra Piemonte e Lombardia \u00e8 comunque ampiamente testimoniato dalla qualit\u00e0 artistica di quelli sopravvissuti.\nI tramezzi \"sopravvissuti\".\nTra i tramezzi affrescati che ancora si possono ammirare, vanno menzionati:"}
{"id": "2015686", "revid": "115518751", "url": "https://it.wikipedia.org/wiki?curid=2015686", "title": "Lee Hyun-seung", "text": ""}
{"id": "2015687", "revid": "131011", "url": "https://it.wikipedia.org/wiki?curid=2015687", "title": "Chioccia", "text": ""}
{"id": "2015689", "revid": "76963", "url": "https://it.wikipedia.org/wiki?curid=2015689", "title": "Kellie Shanygne Williams", "text": "Carriera.\nDebutta nel 1987 in un episodio della serie televisiva \"Oddville MTV\", ma solo in seguito ottiene il ruolo pi\u00f9 famoso della sua carriera, quello del personaggio di Laura Winslow nella serie televisiva \"Otto sotto un tetto\" (\"Family Matters\").\nIn seguito la Williams \u00e8 apparsa in numerosi film e serie televisive come \"E.R. - Medici in prima linea\" (episodio 10 della sesta serie),\"Girlfriends\" o \" In the Mix - In mezzo ai guai\".\nNel 2009 conduce la trasmissione \"Clean House\" in onda su Style Network."}
{"id": "2015690", "revid": "74801", "url": "https://it.wikipedia.org/wiki?curid=2015690", "title": "\u010cesk\u00e1 T\u0159ebov\u00e1", "text": "\u010cesk\u00e1 T\u0159ebov\u00e1 (in tedesco \"B\u00f6hmisch Tr\u00fcbau\") \u00e8 una citt\u00e0 della Repubblica Ceca facente parte del distretto di \u00dast\u00ed nad Orlic\u00ed, nella regione di Pardubice.\nLa citt\u00e0 \u00e8 stata menzionata per la prima volta nel 1278, ma il maggior sviluppo si \u00e8 avuto dopo il 1845, quando vennero costruite la tratte ferroviarie Olomouc - \u010cesk\u00e1 T\u0159ebov\u00e1 - Praga e Brno - \u010cesk\u00e1 T\u0159ebov\u00e1 (1849).\nIn questa citt\u00e0 si trova una sede dell'Universit\u00e0 di Pardubice.\nAmministrazione.\nGemellaggi.\n\u010cesk\u00e1 T\u0159ebov\u00e1 \u00e8 gemellata con:"}
{"id": "2015691", "revid": "767487", "url": "https://it.wikipedia.org/wiki?curid=2015691", "title": "Say It in Russian", "text": "Say It in Russian \u00e8 un film del 2007, diretto da Jeff Celentano. \u00c8 stato presentato al Festival di Cannes e al Festival di Venezia nel 2007. I protagonisti sono Rade \u0160erbed\u017eija, Faye Dunaway, Agata Gotova, Steven Brand e Musetta Vander. Nel 2008 \u00e8 stato presentato al Monte Carlo television film festival. Il film \u00e8 prodotto dalla Imperia Entertainment Inc."}
{"id": "2015698", "revid": "767487", "url": "https://it.wikipedia.org/wiki?curid=2015698", "title": "Il West del futuro", "text": "Il West del futuro (\"Oblivion 2: Blacklash\") \u00e8 un film nel 1996 diretto da Sam Irvin. \u00c8 il sequel di \"Oblivion\".\nLa colonna sonora \u00e8 composta da Pino Donaggio.\nIn Italia il film \u00e8 stato trasmesso sulla piattaforma Alice Home TV.\nIn realt\u00e0 i film \"Oblivion\" e il suo seguito sono stati girati contemporaneamente ma sono stati poi divisi in due parti. \"Oblivion\" \u00e8 uscito nel 1994 mentre il sequel nel 1996."}
{"id": "2015699", "revid": "767487", "url": "https://it.wikipedia.org/wiki?curid=2015699", "title": "Medullosa", "text": "La medullosa (gen. Medullosa) \u00e8 una pianta estinta appartenente alle pteridosperme, note impropriamente come \u201cfelci con semi\u201d. Visse tra il Carbonifero superiore e il Permiano inferiore (320-280 milioni di anni fa). I suoi resti sono relativamente frequenti in tutti i continenti.\nDescrizione.\nQueste piante raggiungevano un'altezza di cinque metri, con un tronco molto simile a quello delle attuali palme. Il fusto era formato in parte dalle basi foliari delle vecchie foglie, e possedeva radici aeree che crescevano in prossimit\u00e0 della base. Le fronde erano di diverso tipo: alcune erano dentellate, altre erano munite di foglioline arrotondate. Tutte quante si riproducevano mediante semi di dimensioni relativamente grandi.\nA molte di queste foglie sono stati assegnati nomi diversi, come Neuropteris o Alethopteris. La prima era un tipo di foglia di grandi dimensioni, con un rachide percorso da striature longitudinali (da qui il nome \"Neuropteris\"). In \"Alethopteris\", invece, le venature erano poco visibili e quasi ad angolo retto, mentre il margine della foglia era dentellato.\nClassificazione.\nLa medullosa era la pi\u00f9 tipica rappresentante delle medullosali (Medullosales), che a loro volta appartenevano al gruppo delle pteridosperme. Queste piante per lungo tempo furono considerate strette parenti delle felci; solo quando, all'inizio del \u2018900, vennero scoperte associazioni di semi, si cap\u00ec che le fronde di queste piante erano simili solo per un fenomeno di convergenza evolutiva.\nFossili.\nI resti di medullosa si rinvengono in numerosi giacimenti carboniferi che denotano un clima caldo e umido, che ospitava numerose altre forme arboree di grandi dimensioni. Tra le specie pi\u00f9 note di medullosa, da ricordare M. noei degli Stati Uniti. Fronde del tipo di \"Alethopteris\" e \"Neuropteris\" si rinvengono perfettamente conservate nel giacimento di Mazon Creek, nell'Illinois."}
{"id": "2015702", "revid": "19933", "url": "https://it.wikipedia.org/wiki?curid=2015702", "title": "Eochar", "text": ""}
{"id": "2015703", "revid": "19933", "url": "https://it.wikipedia.org/wiki?curid=2015703", "title": "Goachar", "text": ""}
{"id": "2015705", "revid": "438678", "url": "https://it.wikipedia.org/wiki?curid=2015705", "title": "Protolepidodendron", "text": "Il protolepidodendro (gen. Protolepidodendron) \u00e8 una pianta estinta appartenente alle licofite. Visse tra il Devoniano inferiore e medio (395-360 milioni di anni fa); i suoi resti sono stati ritrovati in gran parte del mondo, principalmente in Europa, Cina, Siberia, Australia e Nordamerica.\nDescrizione.\nQuesta pianta era costituita da steli dicotomici dal diametro di circa 1,5 centimetri. Le foglie possedevano punte biforcate, disposte a spirale sui rizomi e sui rami eretti dicotomici. Le basi foliari erano a forma di fuso e ricoprivano completamente la superficie dei rami. Le cicatrici foliari delle foglie cadute avevano la forma di cuscinetti ovali di forma allungata, e rappresentano i primi stadi di sviluppo di un tipo di cicatrice foliare che si \u00e8 rinvenuta a un ben altro stadio di evoluzione nelle licopsidi pi\u00f9 evolute del genere \"Lepidodendron\". Rispetto ai suoi probabili discendenti, il protolepidodendro era di dimensioni molto modeste e, soprattutto, conservava ancora un carattere erbaceo.\nClassificazione.\nIl protolepidodendro, come dice il nome, \u00e8 considerato un potenziale antenato dei giganteschi alberi carboniferi del genere \"Lepidodendron\", che superavano anche i 30 metri d'altezza. Queste forme primitive, per\u00f2, sono ascritte a un ordine a parte (Protolepidodendrales), pur nell'ambito della classe delle Lycopsida. La specie pi\u00f9 nota \u00e8 P. scharyanum del Devoniano medio, rinvenuto in tutti i continenti in cui \u00e8 presente il genere."}
{"id": "2015706", "revid": "767487", "url": "https://it.wikipedia.org/wiki?curid=2015706", "title": "Terrore sull'astronave", "text": "Terrore sull'astronave (\"Project Shadowchaser III\") \u00e8 un film di fantascienza del 1995 diretto da John Eyres prodotto per il mercato dell'home video. In Italia \u00e8 uscito in VHS con questo titolo ed \u00e8 passato in tv con il titolo Progettato per uccidere 3.\nIl film \u00e8 il terzo capitolo di una serie fantascientifica composta da \"Progettato per uccidere\" (\"Project Shadowchaser\", 1992), \"L'ombra del cacciatore\" (\"Project Shadowchaser II\", 1994) e \"Assedio alieno\" (\"Project Shadowchaser IV\", 1996). I primi tre capitoli sono diretti da John Eyres, mentre l'ultimo da Mark Roper. Ogni film presenta una trama autonoma, non collegata agli altri, e l'unico elemento comune \u00e8 la presenza dell'attore Frank Zagarino che interpreta il personaggio del cyborg.\nTrama.\nUn'improvvisa collisione tra una misteriosa astronave e un centro orbitante tra la Terra e Venere porta alla diffusione di un pericoloso morbo che induce gli esseri umani ad uccidersi l'un l'altro. L'equipaggio della stazione orbitante decide di esplorare la misteriosa \"Siberia\", una nave russa che era stata dichiarata dispersa da due anni, non immaginando che questo lo porter\u00e0 a un contatto diretto con il contagio e che ogni membro potrebbe essere un pericolo per gli altri."}
{"id": "2015708", "revid": "767487", "url": "https://it.wikipedia.org/wiki?curid=2015708", "title": "Zamites", "text": "Zamites \u00e8 un genere di pianta estinto, appartenente alle bennettitali (Bennettitales).\nQueste piante vissero tra il Triassico e il Cretaceo inferiore (tra 225 e 120 milioni di anni fa). I loro resti sono stati ritrovati in molte zone del mondo, soprattutto in Europa.\nDescrizione.\nI resti fossili di \"Zamites\" comprendono sia le caratteristiche fronde di piante simili a cicadee del Mesozoico, ma anche dei fiori e dei semi di queste piante. Le foglie sono di tipo pennato, costituite da un asse centrale dal quale si dipartono due serie di foglioline allungate e strette, a forma di lancia e con nervature divergenti che si dividono dicotomicamente. Le foglioline, lunghe circa otto centimetri, si inseriscono sull'asse con una parte centrale della base arrotondata; il punto d'attacco era segnato da una callosit\u00e0.\nLa pianta possedeva numerose foglie modificate costituite da piccole rosette con un corto peduncolo che si inserivano fra le foglie. I pochi semi ritrovati presentavano un embrione dotato di due cotiledoni. L'intera pianta doveva superare l'altezza di otto metri e in alcuni casi raggiungeva i dieci.\nClassificazione.\nLa zamite appartiene alle cicadeoidee o bennettitali, la cui rappresentante pi\u00f9 nota (\"Cycadeoidea\") possedeva un tronco tozzo, cilindrico o colonnare, alto fino a un metro. All'apice di questa struttura erano presenti foglie pinnate del tipo \"Zamites\". Queste piante vissero esclusivamente nel Mesozoico. Altre fronde di questo tipo sono state erroneamente attribuite al genere \"Zamites\", ma in realt\u00e0 appartengono alle cicadali, un gruppo di piante molto diffuse nell'era Mesozoica e attualmente rappresentate da poche forme (anche arborescenti) esclusive delle zone tropicali, con caratteristiche comuni alle felci e alle palme.\nHabitat.\nSu alcune foglie di \"Zamites\" sono stati ritrovati i resti di stomi ben protetti dall'essiccazione; questo fatto ha portato molti studiosi a ipotizzare che questo vegetale si sia adattato, nel corso della sua evoluzione, a un clima caldo e secco.\nFossili.\nIn Europa sono molto comuni i fossili di questo genere; in particolare, in Italia sono noti fossili molto notevoli nel giacimento di Osteno (Lombardia), risalente al Giurassico inferiore (Sinemuriano, 190 milioni di anni fa)."}
{"id": "2015710", "revid": "117917771", "url": "https://it.wikipedia.org/wiki?curid=2015710", "title": "Club Deportivo Oriente Petrolero", "text": "Il Club Deportivo Oriente Petrolero, o semplicemente Oriente Petrolero, \u00e8 una societ\u00e0 calcistica boliviana con sede nella citt\u00e0 di Santa Cruz de la Sierra. Milita nella LFPB, la massima serie del calcio boliviano.\nStoria.\nIl club venne fondato il 5 novembre 1955 da un gruppo di lavoratori di una compagnia petrolifera boliviana, la YPFB (\"Yacimientos Petrol\u00edferos Fiscales Bolivianos\").\nHa vinto 4 titoli nazionali (pi\u00f9 uno nell'epoca precedente alla nascita del campionato professionistico) e vanta ben 19 partecipazioni alla Coppa Libertadores, nella quale il miglior traguardo \u00e8 stato raggiunto nel 1988, quando arriv\u00f2 ai quarti di finale, venendo eliminata dai colombiani dell'America Cal\u00ec.\nL'Oriente Petrolero \u00e8 uno dei due club boliviani, insieme al The Strongest, che pu\u00f2 vantare di non essere mai sceso di categoria. Inoltre \u00e8 uno dei club fondatori della Liga del F\u00fatbol Profesional Boliviano, nata il 17 agosto 1977.\nIl suo debutto in Coppa Libertadores \u00e8 datato 12 marzo 1972, quando allo stadio \"Willy Bendeck\" di Santa Cruz gioc\u00f2 contro l'America de Quito perdendo per 4 a 2.\nRivalit\u00e0.\nLa rivalit\u00e0 pi\u00f9 sentita \u00e8 quella con il Blooming, l'altra squadra della citt\u00e0 di Santa Cruz de la Sierra. I tifosi del Blooming, vengono chiamati \"galline\", in modo dispregiativo, dai tifosi orientisti. Questo derby, viene chiamato \"Cl\u00e1sico cruceno\". Altra rivalit\u00e0 sentita \u00e8 quella con il Bolivar.\nStadio.\nL'Oriente gioca le proprie partite casalinghe presso lo stadio \"Ram\u00f3n Aguilera Costas\", meglio conosciuto come \"Tahuichi\", che pu\u00f2 ospitare fino a 35000 spettatori."}
{"id": "2015711", "revid": "767487", "url": "https://it.wikipedia.org/wiki?curid=2015711", "title": "Sphenophyllum", "text": "Sphenophyllum \u00e8 un genere di piante estinte appartenente alle pteridofite. Fu un genere molto longevo: visse dal Devoniano superiore al Permiano (360-250 milioni di anni fa), e i suoi resti si rinvengono soprattutto in Europa.\nDescrizione.\nQuesta pianta era di tipo erbaceo e forse di aspetto simile alle liane attuali, anche se misurava solo una trentina di centimetri. Probabilmente cresceva come una pianta infestante, formando cespugli simili alle rubiacee attuali (ad es. \"Galium\"). Il fusto era sottile (1 o 2 centimetri di diametro) e pieno, suddiviso in articoli e con un numero limitato di coste. Le foglie, lunghe 1,5 centimetri in media, erano poste lungo l'intero fusto; queste erano strette alla base ma si allargavano verso l'estremit\u00e0 distale un arco dentellato. Le nervature non erano mediane, ma suddivise seguendo una dicotomia. Su uno stesso ramo, spesso, le foglie basali erano semplici, mentre quelle poste in alto erano divise.\nLe spighe fruttifere erano costituite da verticilli simili a scaglie, sui quali erano presenti sporangi e foglie sterili.\nHabitat.\nSi ritiene che lo sfenofillo fosse una pianta capace di colonizzare una quantit\u00e0 di ambienti diversi: alcune specie erano per lo pi\u00f9 specializzate per la vita in ambiente semiacquatico, mentre altre erano invece associate ad alberi di ambienti secchi e a foglie caduche.\nClassificazione.\nNon si sa a quale gruppo precisamente appartenesse lo sfenofillo; di certo era una pteridofita, ma da alcuni \u00e8 stata ascritta con qualche dubbio alle sfenopsidi."}
{"id": "2015712", "revid": "268849", "url": "https://it.wikipedia.org/wiki?curid=2015712", "title": "Oriente Petrolero", "text": ""}
{"id": "2015713", "revid": "767487", "url": "https://it.wikipedia.org/wiki?curid=2015713", "title": "Spymate", "text": "Spymate \u00e8 un film del 2006 diretto da Robert Vince.\nLa pellicola \u00e8 stata girata per il mercato home video, prodotta dalla Disney. La protagonista \u00e8 Emma Roberts. In ruoli secondari recitano Pat Morita, Richard Kind e Musetta Vander.\nTrama.\nQuando la giovane Amelia viene rapita dal perfido Dr.Farley, il padre, aiutato dal suo assistente (una scimmia esperta di arti marziali) dovr\u00e0 cercare di salvarla evitando anche la fine del mondo."}
{"id": "2015714", "revid": "36426", "url": "https://it.wikipedia.org/wiki?curid=2015714", "title": "Teatro dell'Oriuolo", "text": ""}
{"id": "2015715", "revid": "767487", "url": "https://it.wikipedia.org/wiki?curid=2015715", "title": "Cooksonia", "text": "La cooksonia (gen. Cooksonia) \u00e8 la pi\u00f9 antica pianta terrestre conosciuta. Visse tra il Siluriano superiore e il Devoniano (420-370 milioni di anni fa) e i suoi resti si rinvengono in quasi tutti i continenti.\nDescrizione.\nLa struttura della cooksonia era molto semplice: in sostanza, era costituita da uno stelo che si biforcava in una quantit\u00e0 di rami a forma di Y. Le piante pi\u00f9 semplici possedevano appena uno o due rami, mentre altre forme potevano avere anche cinque o sei livelli di ramificazioni. Ogni ramo, all'estremit\u00e0, portava una capsula ovoidale o reniforme, contenente spore con sculture dell'esina.\nHabitat.\nI fossili di cooksonia sono generalmente associati a depositi marini di acque poco profonde, ma altri fossili sono stati scoperti in zone che si ritiene fossero antichi fiumi o delta. Tra le specie pi\u00f9 note di \"Cooksonia\", da ricordare C. hemisphaerica."}
{"id": "2015716", "revid": "1543377", "url": "https://it.wikipedia.org/wiki?curid=2015716", "title": "Comunit\u00e0 montana Montagna Fiorentina", "text": "La Comunit\u00e0 montana Montagna Fiorentina era un comprensorio comprendente parte della vallata del fiume Sieve e parte del Valdarno superiore a est di Firenze.\nGeografia fisica.\nLa Comunit\u00e0 Montana Montagna Fiorentina, alla sua nascita, copre una superficie di 556,47\u00a0km\u00b2 con circa 56.000 abitanti e una densit\u00e0 di circa 100 abitanti per chilometro quadrato.&lt;br&gt;\nSi estendeva tra la valle della Sieve a sud e nel Valdarno Superiore. Il panorama passa da quello naturale di Vallombrosa, a quello agricolo dei filari di uva e degli uliveti a quello pi\u00f9 antropico con architetture religiose, civili e militari. A fine 2008 l'uscita di Dicomano ne ha ridimensionato l'estensione.\nStoria.\nLa nascita della Comunit\u00e0 montana della Montagna Fiorentina risale al novembre 1999 in contemporanea alla Comunit\u00e0 montana Mugello. La nascita \u00e8 dovuta alla contemporanea soppressione della Comunit\u00e0 Montana Mugello-Alto Mugello-Val di Sieve i cui comuni sono confluiti nelle due comunit\u00e0 citate. &lt;br&gt;\nIl richiamo, nel nome, alla vicina Firenze, se da un lato ricorda la locazione territoriale dell'area, dall'altra rivela uno degli obiettivi dichiarati dell'associazione ovvero quello di rafforzare i rapporti con il vicino capoluogo toscano.\nDicomano, presente fin dalla nascita della comunit\u00e0, a fine 2008 decide di aderire alla Comunit\u00e0 montana Mugello.\nCon decreto del Presidente della Giunta Regionale Toscana la Comunit\u00e0 Montana \"Montagna Fiorentina\" ha cessato la sua attivit\u00e0 in data 30 novembre 2010: dal 1\u00ba dicembre 2010 gli subentra il nuovo Ente Unione di Comuni \"VALDARNO e VALDISIEVE\" con la stessa composizione amministrativa.\nElenco dei comuni.\nIl comune di Dicomano a settembre 2008 ha chiesto alla Regione Toscana di uscire dalla comunit\u00e0 Montagna Fiorentina per aderire alla Comunit\u00e0 montana Mugello."}
{"id": "2015718", "revid": "767487", "url": "https://it.wikipedia.org/wiki?curid=2015718", "title": "Zosterophyllum", "text": "Lo zosterofillo (gen. Zosterophyllum) \u00e8 una pianta estinta appartenente alle zosterofillali, che comprendono alcune tra le pi\u00f9 antiche piante terrestri. Visse tra il Siluriano superiore e il Devoniano medio (400-370 milioni di anni fa) e i suoi resti sono stati ritrovati in tutto il mondo.\nDescrizione.\nL'aspetto di questa pianta primitiva era vagamente simile a quello di un attuale licopodio; lo stelo era sottile e slanciato, alto in media 25 centimetri. In prossimit\u00e0 della parte terminale del fusto erano presenti le spore, contenute in capsule poste lateralmente e non all'estremit\u00e0, dalla forma ovoidale e sostenute da corti peduncoli.\nLa ramificazione del fusto dello zosterofillo era assai caratteristica: generalmente era a forma di H o a forma di Y; in quest'ultimo caso la pianta era meno sviluppata.\nClassificazione.\nLo zosterofillo e i suoi stretti parenti (Zosterophyllaceae) sono tra le pi\u00f9 antiche piante terrestri; si pensa fossero antiche licofite, dalle quali in seguito si originarono forme di licopodi giganti come \"Lepidodendron\", alti oltre 30 metri e tipici degli ambienti paludosi. Lo zosterofillo, invece, era di piccole dimensioni e abitava principalmente le sponde dei laghi. Tra le specie pi\u00f9 note, da ricordare Zosterophyllum deciduum e Z. llanoveranum."}
{"id": "2015721", "revid": "767487", "url": "https://it.wikipedia.org/wiki?curid=2015721", "title": "Baragwanathia", "text": "La baragwanatia (gen. Baragwanathia ) \u00e8 una pianta estinta appartenente alle licofite. I suoi resti fossili si rinvengono nell'emisfero australe, in particolare in Australia, in terreni del Siluriano superiore e del Devoniano inferiore (400-390 milioni di anni fa).\nDescrizione.\nQuesta pianta aveva un corpo molle (erbaceo) con una ramificazione a forma di Y, ed \u00e8 una delle pi\u00f9 antiche licofite conosciute. \u00c8 conosciuta principalmente grazie a esemplari frammentari di rami con foglie lunghi fino a 28 centimetri; i rami erano larghi di solito uno o due centimetri. Le foglie, che ricoprivano totalmente i rami pi\u00f9 giovani, erano di forma semplice e allungata, larghe fino a un millimetro e lunghe fino a quattro centimetri. Le loro dimensioni si mantenevano costanti per tutta la lunghezza della pianta fino all'apice; quest'ultimo poteva essere a punta arrotondata oppure aguzzo. Le capsule che racchiudevano le spore erano localizzate nel punto in cui la foglia si univa al fusto principale (assile).\nHabitat.\nLa baragwanatia era una delle pi\u00f9 antiche piante terrestri; cresceva nei bassopiani e nelle pianure alluvionali. L'habitat di questa pianta, in ogni caso, doveva essere particolarmente umido.\nFossili e interpretazione.\nLa scoperta di \"Baragwanathia\" dest\u00f2 molto scalpore, perch\u00e9 si trattava di una pianta progredita rispetto alle piante coeve; era la prima pianta vascolare terrestre ritrovata in strati del Siluriano. In seguito la posizione stratigrafica dei resti venne messa in dubbio, in quanto i fossili erano stati trovati in associazione con il graptolite Monograptus, un fossile tipicamente devoniano. Successivi ritrovamenti di \"Baragwanathia\" in strati immediatamente sottostanti a questi, per\u00f2, erano ascrivibili sicuramente al Siluriano superiore. La specie pi\u00f9 nota \u00e8 Baragwanathia longifolia, proveniente dall'Australia. In Turingia orientale (Germania) \u00e8 stata trovata un'altra specie siluriana di dubbia interpretazione, B. oehleyi; attualmente questa forma non \u00e8 considerata un appartenente al genere \"Baragwanathia\"."}
{"id": "2015722", "revid": "36426", "url": "https://it.wikipedia.org/wiki?curid=2015722", "title": "Teatro l'Amicizia", "text": ""}
{"id": "2015723", "revid": "1873017", "url": "https://it.wikipedia.org/wiki?curid=2015723", "title": "Sigillaria", "text": "La sigillaria (gen. Sigillaria) \u00e8 una pianta estinta appartenente alle licofite. Visse tra il Carbonifero inferiore e il Permiano inferiore (345 \u2013 260 milioni di anni fa), e i suoi resti fossilizzati sono stati ritrovati in particolare in Europa e in America settentrionale.\nDescrizione.\nQuesto grande albero primitivo aveva un aspetto decisamente caratteristico: il tronco snello, infatti, terminava in un apice costituito da pochi rami, in genere due, dalle fronde a forma di stilo. Un'altra caratteristica che distingue la sigillaria dalle altre lepidodendracee (come \"Lepidodendron\") era la struttura delle cicatrici fogliari presenti sulla corteccia dopo che le foglie erano cadute. Alto oltre 20 metri (in alcuni casi anche 30), questo albero possedeva basi fogliari disposte elicoidalmente sul tronco ma allineate in senso verticale.\nLe foglie erano pi\u00f9 lunghe rispetto a quelle di \"Lepidodendron\", e possedevano un aspetto lineare e lanceolato: la larghezza era di un solo centimetro circa, mentre la lunghezza poteva arrivare al metro. L'insolito aspetto della sigillaria era dovuto ai rami molto corti e alle lunghe foglie fittamente ravvicinate, che formavano grandi ciuffi situati al termine del tronco.\nHabitat.\nInsieme a \"Lepidodendron\" e \"Calamites\", la sigillaria era una delle forme di alberi pi\u00f9 importanti delle foreste del Carbonifero in ambienti caldo - umidi; in questo periodo, queste piante erano cos\u00ec abbondanti che numerosi giacimenti di carbon fossile sono costituiti quasi esclusivamente dai loro resti.\nFossili.\nDi \"Sigillaria\" sono conosciuti anche foglie isolate e fruttificazioni, in passato attribuiti a diversi generi, come anche gli apparati radicali isolati noti come Stigmaria. Questi rizomi erano di grandi dimensioni, e in molti casi avevano uno sviluppo quasi orizzontale e si allargavano per molti metri attorno alla pianta. In alcuni casi questi apparati radicali si sono conservati in situ, insieme alla base del tronco."}
{"id": "2015726", "revid": "729019", "url": "https://it.wikipedia.org/wiki?curid=2015726", "title": "Malattia di McArdle", "text": "Per malattia di McArdle, in campo medico, si intende una malattia di accumulo di glicogeno (tipo V). La malattia si trasmette come carattere autosomico recessivo, il gene mutato \u00e8 localizzato nel cromosoma 11 e codifica per l'enzima glicogeno-fosforilasi coinvolto nella glicogenolisi. Questo enzima \u00e8 muscolo-specifico pertanto gli altri tessuti non sono interessati dalla patologia. L'impossibilit\u00e0 ad utilizzare il glicogeno porta ad una riduzione della disponibilit\u00e0 di energia per le cellule muscolari durante lo sforzo fisico, specialmente nelle prime fasi dello sforzo e in caso di esercizi isometrici o strenui.\nEponimia.\nLa malattia \u00e8 stata scoperta nel 1951 dal medico inglese Brian McArdle (1911 - 2002).\nSintomatologia.\nFra i sintomi e i segni clinici ritroviamo dolore, crampi muscolari, miopatia accentuati dopo esercizio fisico, mioglobinuria, ipostenia. La sintomatotologa caratteristica include il fenomeno \"second wind\" (secondo vento) cio\u00e8 la rapida comparsa di esaurimento muscolare e dolore muscolare con il primo sforzo fisico ma, dopo un periodo di pochi minuti di riposo vi \u00e8 scomparsa del dolore e la capacit\u00e0 di effettuare uno sforzo pi\u00f9 prolungato senza pi\u00f9 sintomi; questo fenomeno \u00e8 dovuto al cambiamento di metabolismo che si ha con il prolungarsi dello sforzo, con l'inizio dell'utilizzo degli acidi grassi come fonte di energia (invece degli zuccheri)."}
{"id": "2015727", "revid": "287204", "url": "https://it.wikipedia.org/wiki?curid=2015727", "title": "Archaeopteris", "text": "Larcheopteride (gen. Archaeopteris) \u00e8 una pianta estinta appartenente alle progimnosperme. Visse nel corso del Devoniano (380-360 milioni di anni fa) e aveva una distribuzione mondiale. Fu uno dei primi alberi comparsi sulla Terra.\nDescrizione.\nQuesta pianta terrestre fu una delle prime a raggiungere dimensioni considerevoli: si stima che l'altezza media degli esemplari appartenenti a questo genere potesse superare i dieci metri. Le dimensioni, in ogni caso, erano molto variabili. Le fronde assomigliavano a quelle di alcune conifere, ed erano dotate di un asse intorno al quale i germogli erano disposti sui lati opposti di un singolo piano. Le foglie erano cuneiformi e spesso si sovrapponevano fra loro; sui rami fertili erano sostituite da capsule che racchiudevano le spore.\nHabitat.\nTipico dei terreni boscosi alluvionali, questo genere era piuttosto diffuso nel corso del Devoniano. L'archeopteride \u00e8 considerata uno dei pi\u00f9 antichi alberi comparsi sul pianeta, di poco posteriore ad altre forme come \"Pseudosporochnus\", vissuto qualche milione di anni prima e di dimensioni minori, e \"Wattieza\", i cui fossili descritti nel 2007 hanno dimostrato l'esistenza di foreste ancora pi\u00f9 antiche.\nClassificazione.\nL'archeopteride fa parte delle progimnosperme, un gruppo di piante primitivie, vissute tra il Devoniano e il Carbonifero, considerate fra le prime a possedere tessuti vascolari secondari (il legno) e forse antenate delle successive piante con semi. Tra le progimnosperme pi\u00f9 primitive, probabilmente ancestrali ad Archaeopteris, da ricordare Tetraxylopteris e Aneurophyton."}
{"id": "2015730", "revid": "767487", "url": "https://it.wikipedia.org/wiki?curid=2015730", "title": "Williamsonia (botanica)", "text": "La williamsonia (gen. Williamsonia) \u00e8 una pianta estinta appartenente alle bennettitali (Bennettitales). Visse tra il Giurassico e il Cretaceo (200-100 milioni di anni fa) ed era diffusa in tutto il mondo.\nDescrizione.\nL'aspetto di questa pianta doveva essere quello di un cespuglio o di un piccolo albero, alto circa tre metri. La corteccia aveva una tipica struttura a diamante, e le foglie dovevano essere simili a quelle di una palma. La williamsonia, inoltre, possedeva grandi fiori a forma di stella, che potevano contenere le capsule che racchiudevano le spore oppure potevano produrre semi.\nHabitat.\nLa williamsonia era una pianta tipica delle foreste tropicali, nelle quali erano molto diffuse anche le felci arboree. Tra le specie pi\u00f9 conosciute, da ricordare Williamsonia gigas, del Giurassico medio della Gran Bretagna."}
{"id": "2015732", "revid": "1982", "url": "https://it.wikipedia.org/wiki?curid=2015732", "title": "Attraversamento del Reno", "text": "La locuzione attraversamento del Reno si riferisce al momento in cui, il 31 dicembre 406, numerosi popoli barbari (tra cui Vandali, Alani, Burgundi e Suebi) entrarono in territorio romano, devastando la Gallia e dando il via alle invasioni barbariche che avrebbero portato alla caduta dell'Impero romano d'Occidente. L'evento viene ricordato come uno delle pi\u00f9 grandi migrazioni in Europa per la moltitudine di trib\u00f9 che si stanziarono nel territorio romano.\nStoria.\nL'attraversamento del Reno ruppe uno dei \"limes\" pi\u00f9 sicuri del tardo Impero, e fu uno dei momenti culminanti nel declino dell'Impero romano. Diede il via ad un'ondata di distruzione delle citt\u00e0 romane ed al collasso dell'ordine civico in Gallia settentrionale, e permise la nascita di tre usurpatori del titolo di imperatore nella provincia della Britannia. Per questo motivo l'attraversamento del Reno \u00e8 considerato una pietra miliare del periodo delle migrazioni.\nL'opinione comune \u00e8 che un gruppo misto di Vandali, Alani e Suebi attravers\u00f2 il Reno ghiacciato presso Magonza il 31 dicembre 406, iniziando a devastare la Gallia. Molti scrittori documentano nelle proprie opere questo fatto, integrati dalla cronaca di Prospero d'Aquitania che fornisce una data precisa, il 31 dicembre 406.\nUna lettera di san Girolamo scritta da Betlemme, fornisce una lunga lista di trib\u00f9 coinvolte, alcune delle quali (come Quadi e Sarmati) prese dalla tradizione storica o letteraria, e cita Magonza come prima delle citt\u00e0 devastate dall'incursione. Si tratta dell'unica prova della comune idea che l'attraversamento del Reno (senza ponti) fosse stato fatto vicino a quella citt\u00e0. Girolamo, a Betlemme, venne anche a sapere del saccheggio di altre citt\u00e0. Mogontiacum, Worms, Reims, Amiens, Arras, Th\u00e9rouanne, Tournai, Spira e Strasburgo.\nI primi barbari ad arrivare sulla riva orientale del Reno sono stati identificati con un gruppo di rifugiati in fuga dagli Unni, o come i resti del gruppo dei Goti di Radagaiso sconfitti da Stilicone, senza prove esplicite. Il fatto che il Reno fosse ghiacciato, facilitando il passaggio, non \u00e8 confermato da nessuna fonte contemporanea, ma \u00e8 una congettura plausibile avanzata da Edward Gibbon. Sulla riva orientale, il gruppo misto di Vandali ed Alani combatt\u00e9 un gruppo di incursori Franchi, probabilmente \"Foederati\" al servizio dell'Impero. Il re vandalo Godigisel venne ucciso, ma gli Alani arrivarono a salvare i Vandali e, una volta sconfinati in territorio romano, non incontrarono pi\u00f9 resistenza organizzata. Stilicone aveva ritirato le guarnigioni dalla Gallia nel 402, per poter fronteggiare Alarico in Italia.\nNel suo \"Nuova Storia\", Zosimo (vi.3.1) imputa l'usurpazione di Marco in Britannia ad una reazione alla presenza di barbari in Gallia nel 406. Da un frammento di Olimpiodoro di Tebe l'acclamazione a imperatore di Marco, primo tra gli usurpatori romano-britannici, ebbe luogo quell'estate stessa.\n406 o 405?\nUn articolo di Michael Kulikowski afferma che \"la sequenza di eventi \u00e8 piena di difficolt\u00e0 tecniche\", ignorate dagli storici moderni, che lo hanno portato a rianalizzare le fonti letterarie. La sua conclusione \u00e8 stata che la data di attraversamento del pieno inverno sarebbe il 31 dicembre 405, il che porterebbe ad una cronologia pi\u00f9 coerente degli eventi avvenuti in Belgica, in Gallia ed in Britannia. Kulikowski spiega come venne scelta la data del 406.\nIl 406 come anno di attraversamento venne inizialmente ipotizzata da Prospero d'Aquitania nelle sue cronache: \"Nel sesto consolato di Arcadio e Flavio Anicio Petronio Probo, Vandali ed Alani entrarono in Gallia, avendo attraversato il Reno, il giorno prima delle calende di gennaio\". Il sesto consolato di Arcadio, con Probo come co-console, corrisponde al 406. Prospero cit\u00f2 l'invasione di Radagaiso in Italia come primo evento dell'anno precedente, ed assegna correttamente all'anno successivo (407) l'usurpazione di Costantino III. \"I tre fatti sono collegati, ed insieme ci raccontano un pezzo di storia\"; Kulikowski osserva che \"Prospero stava scrivendo una cronaca, e quel genere letterario aborrisce gli anni vuoti. Dal momento che il genere scelto richiedeva un evento per ognuno dei tre anni, Prospero semplicemente divise la sequenza di eventi, uno per anno. Fece la stessa cosa in altri punti dell'opera\".\nTenendo a mente la data ufficiale del 31 dicembre 406, molto si basa sull'inattivit\u00e0 di Stilicone, a volte imputata alle sue ambizioni in Illiria. La data proposta da Kulikowski (31 dicembre 405) trova Stilicone occupatissimo in Tuscia a combattere le forze di Radagaiso, che venne alla fine sconfitto e giustiziato nell'agosto 406. Posiziona anche l'acclamazione del primo usurpatore in Britannia, caratterizzata da una reazione alla paura della presenza barbara in Gallia, \"dopo\" l'attraversamento del Reno."}
{"id": "2015735", "revid": "110157", "url": "https://it.wikipedia.org/wiki?curid=2015735", "title": "Carlos Chagas (Minas Gerais)", "text": "Carlos Chagas \u00e8 un comune del Brasile nello Stato del Minas Gerais, parte della mesoregione della Vale do Mucuri e della microregione di Nanuque."}
{"id": "2015736", "revid": "204012", "url": "https://it.wikipedia.org/wiki?curid=2015736", "title": "Crampo muscolare", "text": ""}
{"id": "2015738", "revid": "767487", "url": "https://it.wikipedia.org/wiki?curid=2015738", "title": "L'amore all'improvviso", "text": "L'amore all'improvviso (\"What's Up, Scarlet?\") \u00e8 un film del 2005 diretto da Anthony Caldarella, presentato a vari festival di cinema a tematica gay/lesbica.\nProtagonisti del film sono Susan Priver, Sally Kirkland, Musetta Vander e Jere Burns. In Italia \u00e8 andato in onda per la prima volta sul canale Sky il 6 aprile 2007.\nTrama.\nL'incontro tra Scarlet, una donna infelice che vive all'ombra della madre autoritaria e Sabrina, un'attrice che non riesce a far decollare la sua carriera. Ben presto tra le due nasce qualcosa di pi\u00f9 di una semplice amicizia."}
{"id": "2015741", "revid": "110157", "url": "https://it.wikipedia.org/wiki?curid=2015741", "title": "Caxambu", "text": "Caxambu \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di S\u00e3o Louren\u00e7o."}
{"id": "2015742", "revid": "110157", "url": "https://it.wikipedia.org/wiki?curid=2015742", "title": "Lambari", "text": "Lambari \u00e8 un comune del Brasile nello Stato del Minas Gerais, parte della mesoregione del Sul e Sudoeste de Minas e della microregione di S\u00e3o Louren\u00e7o."}
{"id": "2015745", "revid": "110157", "url": "https://it.wikipedia.org/wiki?curid=2015745", "title": "Coluna", "text": "Coluna \u00e8 un comune del Brasile nello Stato del Minas Gerais, parte della mesoregione della Vale do Rio Doce e della microregione di Guanh\u00e3es."}
{"id": "2015747", "revid": "106908", "url": "https://it.wikipedia.org/wiki?curid=2015747", "title": "Sovrallenamento", "text": "Il sovrallenamento o sindrome da sovrallenamento, in inglese \"overtraining\" o \"overtraining syndrome\" (OTS) \u00e8 una condizione fisica, comportamentale ed emotiva che si verifica quando il volume, l'intensit\u00e0 e la frequenza dell'esercizio fisico di un individuo superano la sua capacit\u00e0 di recupero. Il soggetto in sovrallenamento subisce uno stallo nel miglioramento delle prestazioni, e pu\u00f2 accusare una perdita di forza e benessere. Il sovrallenamento \u00e8 un problema comune nell'allenamento di \"endurance\", nel \"resistance training\" (allenamento coi pesi), ma anche in altre discipline sportive praticate in maniera molto intensa, duratura e frequente.\nIl sovrallenamento \u00e8 una delle maggiori preoccupazioni per gli appassionati di \"fitness\" molto attivi, perch\u00e9 \u00e8 responsabile di una riduzione della prestazione e di un aumento della fatica, durante l'allenamento cos\u00ec come nella vita quotidiana. La \"sindrome da sovrallenamento\" (OTS) di solito si verifica a seguito di un programma di allenamento che viene drammaticamente o improvvisamente aumentato, protratto per lunghi periodi di tempo, e viene eseguito ad alto volume, ad alta intensit\u00e0, o entrambi, senza permettere un periodo di recupero sufficiente. Anche se alcuni atleti altamente motivati possono rispettare i principi di un allenamento duro dando il meglio di s\u00e9 stessi, \u00e8 fondamentale rendersi conto che sono necessari un programma di allenamento vario, dei periodi di riposo e recupero adeguati, e una valutazione periodica per il miglioramento fisico e per la prevenzione del OTS.\nFattori fisiologici.\nSecondo la definizione dei ricercatori Fry e Kraemer (1997), il \"sovrallenamento\" rappresenta l'aumento di alcuni parametri di allenamento come l'intensit\u00e0 e/o il volume risultando in un decremento della prestazione a lungo termine. Prima di trattare la sindrome da sovrallenamento (OTS), \u00e8 necessario riconoscere e comprendere i fattori fisiologici ad essa associati. Gli atleti di \"endurance\" che si allenano per ore a sessione, hanno dimostrato un'iperattivit\u00e0 della ghiandola pituitaria (ipofisi), che, attraverso una serie di reazioni biochimiche, si traduce in una secrezione abnormalmente elevata di cortisolo, per definizione l'ormone dello \"stress\" che compromette la crescita muscolare. Il sistema riproduttivo umano pu\u00f2 essere compromesso, in alcuni casi le donne accusano amenorrea (mancanza anomala del ciclo mestruale), mentre negli uomini diminuiscono i livelli di testosterone. In alcuni casi \u00e8 stato visto che queste alterazioni ormonali negative tornino alla normalit\u00e0 dopo 2 o 3 mesi. I ricercatori hanno notato inoltre che possono verificarsi lesioni da usura, come la sindrome del tibiale posteriore, fratture da \"stress\" agli arti inferiori e tendinite.\nI cambiamenti dell'umore sono un marker precoce e sensibile dell'OTS. I disturbi emotivi di solito si verificano prima di un calo delle prestazioni e in parallelo ad un aumento del carico. La depressione e la sindrome da fatica cronica rappresentano la condizione di \"sovrallenamento\" pi\u00f9 comune osservata negli individui altamente allenati. La ricerca ha dimostrato che la depressione clinica e il \"sovrallenamento\" presentano numerosi sintomi in comune, inclusi i cambiamenti dei neurotrasmettitori, delle risposte immunitarie, e degli ormoni. Se la condizione non sembra migliorare nel tempo, la consultazione con uno psicologo sportivo qualificato pu\u00f2 essere necessaria per risolvere lo stato patologico. \nOverreaching.\nIl termine \"overreaching\" o \"sovraffaticamento\", indica un decremento della prestazione a breve termine dovuto all'aumento dell'intensit\u00e0 o del volume, il quale per\u00f2 viene facilmente recuperato in un periodo di tempo generalmente breve, da pochi giorni a due settimane. L\u2019\"overreaching\" pu\u00f2 essere definito in altri termini come il \"sovrallenamento a breve termine\", il quale pu\u00f2 essere pi\u00f9 facilmente gestito e contenuto prima che possa degenerare nella vera e propria \"sindrome da sovrallenamento\" (OTS). L\u2019\"overreaching\" pu\u00f2 anche essere il risultato di un microciclo (indicativamente una settimana) organizzato volutamente in maniera particolarmente intensa e stressante, oppure ancora pu\u00f2 essere il risultato di un eccesso di \"stress\" non compensato da un adeguato recupero (soprattutto recupero metabolico). Se l\u2019\"overreaching\" \u00e8 un evento pianificato e il recupero \u00e8 sufficiente, ci\u00f2 risulta in un adattamento positivo e un miglioramento della prestazione. Tuttavia, se invece l\u2019\"overreaching\" non viene gestito, viene ripetuto, o se viene interpretato come una necessit\u00e0 di intervenire aumentando l'intensit\u00e0 o il volume, allora esso degenera in \"overtraining\", cio\u00e8 l'effettivo sovrallenamento a lungo termine.\nBurnout.\nL\u2019\"overreaching\" pu\u00f2 anche dare origine al \"burnout\" o \"staleness\" (spossatezza), ovvero una disfunzione del sistema neuroendocrino localizzata a livello ipotalamico. Il \"burnout\" pu\u00f2 verificarsi quando lo stress fisico ed emotivo supera la capacit\u00e0 individuale di sostenere gli allenamenti. In ambito scientifico, il termine \"burnout\" viene usato per descrivere la mancanza di motivazione, la spossatezza o l'insoddisfazione nel praticare un'attivit\u00e0 fisica che in precedenza veniva affrontata con piacere. I ricercatori hanno notato che altri sintomi tipici del \"burnout\" possono essere stanchezza mentale, bassa autostima, isolamento emotivo, e una maggiore ansia. Tuttavia, i sintomi fisiologici che accompagnano il \"burnout\" sono analoghi a quelli notati nella \"sindrome da sovrallenamento\". Una modalit\u00e0 potenzialmente efficace per evitare il \"burnout\" (e quindi anche l'OTS) \u00e8 quella di evitare l'allenamento monotono e sovraccarichi eccessivi. Gli allenamenti devono essere progettati, se possibile, sulla base delle attivit\u00e0 preferite di un individuo e regolarmente combinate con attivit\u00e0 di diversa natura per offrire una variet\u00e0 all'allenamento. Pu\u00f2 essere utile a questo scopo cambiare il luogo in cui ci si allena (all'aperto o al chiuso), o variare il programma giorno per giorno o di settimana in settimana per offrire variet\u00e0 e minimizzare i sintomi del \"burnout\".\nSovrallenamento e aspetti endocrini.\nL\u2019\"overtraining\" e l\u2019\"overreaching\" possono portare a dei cambiamenti sotto il profilo endocrino. Solo due settimane di \"overreaching\" hanno mostrato un decremento delle concentrazioni basali di testosterone e IGF-1, due importanti ormoni anabolici sul tessuto muscolare. Questo decremento era significativamente correlato con una riduzione della forza. Una riduzione dei livelli di testosterone \u00e8 stato anche segnalato durante l\u2019\"overreaching\" acuto. Tuttavia, l\u2019\"overreaching\" a breve termine pu\u00f2 non risultare in decrementi della prestazione o un aumento dei livelli di cortisolo, ma anzi pu\u00f2 aumentare la risposta acuta del testosterone nell'esercizio coi pesi quando l'atleta ha almeno un anno di esperienza alle spalle e ha gi\u00e0 sperimentato l\u2019\"overreaching\". L\u2019\"overtraining\" legato alle variazioni di volume ha dimostrato di aumentare i livelli di cortisolo e di ridurre le concentrazioni basali dell'ormone luteinizzante (LH) e del testosterone libero, e il testosterone totale si \u00e8 dimostrato particolarmente sensibile a questo stimolo. Inoltre, l'incremento del testosterone totale indotto dall'esercizio viene attenuato durante il sovrallenamento ad alto volume. Al contrario, il sovrallenamento indotto dall'alta intensit\u00e0 non sembra alterare le concentrazioni basali dell'ormone, dimostrando quindi una diversa risposta se paragonato al grande aumento del volume. Non sono stati riportati cambiamenti nei livelli di testosterone circolante e libero, cortisolo e somatotropina (GH) durante il sovrallenamento indotto dall'alta intensit\u00e0 (ad esempio 10 serie da 1 RM su squat ogni giorno per due settimane). Quindi, da quanto emerge dalla ricerca, sembra che il sovrallenamento indotto dall'alta intensit\u00e0 non alteri le concentrazioni ormonali basali con un corrispondente decremento della prestazione, mentre al contrario il sovrallenamento indotto dall'alto volume sembra alterare significativamente le concentrazioni ormonali basali.\nSovrallenamento e sistema immunitario.\nUn segnale del sovrallenamento \u00e8 l'immunosoppressione espressa in un aumento dei tassi di malattia (in particolare infezioni delle vie aeree superiori), un rigonfiamento delle ghiandole linfatiche, sintomi simil-influenzali (dolori muscolari, disturbi gastrici), contusioni e guarigione rallentata da graffi e ferite. Anche se un individuo pu\u00f2 presentarsi molto in forma, l'innesco per la malattia o la lesione pu\u00f2 essere il risultato dei due fattori: 1) un improvviso aumento del volume dell'esercizio (cio\u00e8, maggiore la distanza percorsa e/o frequenza, o aumento di serie per ripetizioni nell'esercizio coi pesi), e/o 2) un brusco aumento dell'intensit\u00e0 (cio\u00e8, un'elevata frequenza cardiaca durante l'esercizio cardiovascolare o un maggiore aumento dei sovraccarichi (% 1RM) nell'esercizio coi pesi). Questo periodo di immunosoppressione viene indicato come una \"finestra aperta\", perch\u00e9 un individuo \u00e8 pi\u00f9 vulnerabile a contrarre infezioni o ad infortunarsi durante o subito dopo un periodo di maggiore stress fisico e mentale. Secondo alcuni autori, la \"finestra aperta\" \u00e8 \"un periodo di tempo che dura da 3 a 24 ore dopo l'esercizio di endurance, durante il quale le difese immunitarie sono pi\u00f9 deboli e il rischio di un'infezione delle vie aeree superiori (URTI) \u00e8 maggiore\". Le funzioni del sistema immunitario del corpo sono orientate verso garantire un supporto a qualunque danno provocato dall'esercizio intenso, quindi l'immunit\u00e0 generale si abbassa. Studi hanno dimostrato che i cambiamenti fisiologici avvengono in cellule specificamente correlate alla funzione immunitaria nei periodi di maggiore stress e volume di allenamento. La \"finestra aperta\" ad una maggiore esposizione alle malattie \u00e8 stata osservata dopo sessioni di allenamento ad alto volume e ad alta intensit\u00e0.\nLa connessione tra ridotta funzione immunitaria e l'OTS \u00e8 stata anche attribuita a carenze nutrizionali, come discusso in dettaglio nel paragrafo successivo. Non riuscire ad assumere abbastanza fonti alimentari salutari come proteine, carboidrati e grassi (macronutrienti), compromette la funzione immunitaria impedendo al corpo di rigenerarsi e recuperare in vista delle continue sessioni di allenamento. Gli appassionati ed amatori che partecipano ad eventi sportivi o che si ostinano ad allenarsi quotidianamente devono essere consapevoli che la sindrome del sovrallenamento \u00e8 connessa con una serie di malattie. Spesso, i soggetti che si allenano costantemente potrebbero andare incontro ad una fase di allenamento in condizione di malattia, finendo per prolungare i sintomi o farli riemergere, cosa che compromette ulteriormente la prestazione e ritarda il recupero fisico a livelli ottimali.\nSovrallenamento e alimentazione.\nMolti individui in forma che seguono un rigido programma di allenamento, seguono anche un rigoroso regime alimentare. Le pressioni sociali possono portare questi individui a limitare l'apporto calorico, con l'errata convinzione che questa strategia serva a mantenere un fisico elegante e ad offrire un miglioramento delle prestazioni. Tuttavia, non assumere abbastanza nutrienti (e quindi carburante), compromette l'allenamento e il recupero, contribuendo alla manifestazione del sovrallenamento. Dopo un duro allenamento, le riserve intramuscolari di glicogeno possono essersi esaurite, il che rende indispensabile il consumo di carboidrati. Consumare cibi, come una ciotola di corn flakes con uvetta, una manciata di verdure (con carote, broccoli e cavolfiori), una macedonia di frutta (con fragole, banane e ananas), o un piatto di pasta, pu\u00f2 rapidamente ricaricare le riserve di glicogeno. Infatti, il consumo di sufficienti e sane fonti di carboidrati, proteine e grassi, sono necessarie per mantenere il rendimento fisico giorno dopo giorno. Gli squilibri nutrizionali possono derivare da una ridotta assunzione di cibo e un dispendio energetico esagerato, risultando in un pesante deficit calorico.\nNel caso in cui il dispendio energetico superi costantemente l'apporto calorico (deficit calorico) e il corpo non venga correttamente alimentato per sostenere l'attivit\u00e0 fisica, pu\u00f2 facilmente verificarsi un affaticamento generale e lesioni. I primi sintomi comprendono, la perdita di appetito e la perdita di peso indesiderata indotta dal deperimento (perdita di massa muscolare). Gli amatori devono essere consapevoli che l'esercizio, anche a intensit\u00e0 moderate, stressa il corpo e si traduce in un aumento del metabolismo, in una produzione di calore supplementare (aumento della termogenesi), e una moltitudine di cambiamenti fisiologici e ormonali che richiedono un aumento della domanda energetica e una dieta equilibrata\nSovrallenamento e allenamento coi pesi (\"resistance training\").\nIl \"resistance training\" (termine attribuito all'esercizio coi pesi) viene normalmente organizzato mediante l'impostazione di determinati parametri come la scelta degli esercizi, il loro ordine, il volume, l'intensit\u00e0 (% 1-RM) e i tempi di recupero. Tra questi parametri, \u00e8 stato riconosciuto che quelli che incidono pi\u00f9 sulla sindrome del sovrallenamento siano il volume e l'intensit\u00e0.\nAl fine di prevenire i sintomi del sovrallenamento, \u00e8 necessario applicare il principio della \"periodizzazione\". La \"periodizzazione\" \u00e8 ampiamente usata nella progettazione di un allenamento coi pesi per evitare l'eccesso di allenamento, massimizzando i guadagni delle prestazioni e il recupero. I tradizionali modelli di \"periodizzazione\" descrivono una progressione da protocolli ad alto volume e bassa intensit\u00e0 (% 1RM) passando poi alla diminuzione del volume e aumentando l'intensit\u00e0 durante i diversi cicli.\nUna riduzione del volume e un aumento dell'intensit\u00e0 nella processo durante il ciclo di allenamento viene indicato come \"periodizzazione progressiva\". Nel modello di periodizzazione in \"overreaching\", avviene un periodico aumento del volume o dell'intensit\u00e0 a breve termine (1-2 settimane) seguito da un ritorno al normale allenamento. Durante una periodizzazione ondeggiante, il volume e l'intensit\u00e0 di allenamento sono aumentate e diminuite su base regolare (settimanale), ma non nel modello generale che prevede un'intensit\u00e0 sempre crescente e una diminuzione del volume, con il progredire del periodo di allenamento. La \"periodizzazione\" di allenamento \u00e8 solitamente suddivisa in tre tipi di cicli: microciclo, mesociclo e macrociclo. Il microciclo dura generalmente fino a 7 giorni. Il mesociclo \u00e8 pi\u00f9 vario, \u00e8 pu\u00f2 andare da 2 settimane a un paio di mesi, e pu\u00f2 essere ulteriormente classificato come \"preparazione\", \"competizione\", \"picco\", e \"fase di transizione\". Il macrociclo si riferisce al periodo di allenamento generale a lungo termine, e rappresenta indicativamente un anno."}
{"id": "2015749", "revid": "104485", "url": "https://it.wikipedia.org/wiki?curid=2015749", "title": "Disturbo bipolare dell'umore", "text": ""}
{"id": "2015750", "revid": "1528507", "url": "https://it.wikipedia.org/wiki?curid=2015750", "title": "Bus SCS", "text": "SCS \u00e8 l'acronimo di \"Sistema Cablaggio Semplificato\". Si tratta di un bus di campo messo a punto nel 1996 da Bticino. Le sue applicazioni sono nel campo della domotica e dell'automazione degli edifici.\nCaratteristiche generali.\nIl bus SCS si basa su di doppino inguainato costituito da due conduttori flessibili con guaina intrecciati e non schermati con isolamento 300/500V - rispondente alle norme CEI 46-5 e CEI.\nCablaggio.\n\u00c8 possibile eseguire due tipi di cablaggi:\nLa scelta dipende dal tipo di funzione domotica che si vuole rendere disponibile e dalle esigenze installative dell'impianto.\nComunicazione.\nAttraverso il bus SCS vengono trasmessi quattro diversi tipi di segnale in modulazione di frequenza:\nFunzioni.\nAttraverso il bus SCS sono disponibili le seguenti funzioni:\nTutte le funzioni elencate condividono la stessa tecnologia e le medesime modalit\u00e0 di configurazione/installazione.\nConfigurazione.\nI dispositivi connessi al bus SCS devono essere configurati.\nLa configurazione ne attribuisce un indirizzo e le modalit\u00e0 di funzionamento.\nSono disponibili due modalit\u00e0 di configurazione:\nIntegrazione.\n\u00c8 possibile interagire con il bus SCS mediante un gateway e un protocollo aperto di alto livello chiamato OpenWebNet.\nEsistono due tipologie di gateway che comunicano mediante diversi standard di comunicazione:\nI gateway sono bidirezionali e traducono frame SCS in frame OpenWebNet e viceversa.\nIl protocollo standard OpenWebNet permette a chiunque di realizzare software per interagire con i dispositivi connessi al BUS SCS.\nTale protocollo \u00e8 divulgato mediante la community MyOpen.\nIl protocollo SCS resta un protocollo proprietario della bTicino. L'eventuale integrazione con altri bus di campo deve avvenire sempre a livello di supervisione, con la realizzazione di un software in grado di comunicare con l'SCS attraverso l'OpenWebNet.\nCertificazioni.\nI dispositivi collegati al bus SCS sono certificati IMQ e sono rispondenti alle sotto elencate norme di prodotto:"}
{"id": "2015751", "revid": "287204", "url": "https://it.wikipedia.org/wiki?curid=2015751", "title": "Uppsala General Catalogue", "text": "LUppsala General Catalogue of Galaxies (\"Catalogo Generale di galassie di Uppsala\", meglio noto con l'abbreviazione UGC) \u00e8 un catalogo di oggetti del profondo cielo pubblicato nel 1973 dall'Osservatorio astronomico di Uppsala, contenente 12.921 galassie visibili nell'emisfero boreale.\nStruttura del catalogo.\nQuesto catalogo comprende tutte le galassie a nord della declinazione -02\u00b0\u00a030', con un diametro apparente maggiore di 1,0 arcominuti e pi\u00f9 luminose della magnitudine apparente 14,5. La principale fonte di dati utilizzata per la sua compilazione fu una copia delle lastre fotografiche in banda blu della \"Palomar Observatory Sky Survey\" (POSS), a cui furono aggiunte anche galassie pi\u00f9 piccole di 1,0 arcominuti di diametro, ma pi\u00f9 brillanti della magnitudine 14,5 prese dal \"Catalogue of Galaxies and of Clusters of Galaxies\" (CGCG) compilato da Fritz Zwicky.\nLe informazioni contenute nel catalogo UGC comprendono la descrizione delle galassie e dei loro dintorni, la loro classificazione secondo lo schema di classificazione di Hubble e l'angolo di posizione per le galassie piatte o viste di taglio. Altre informazioni che sono state incluse sono il diametro apparente in banda blu e una descrizione delle galassie che tiene conto il pi\u00f9 possibile del loro aspetto visibile sulle lastre fotografiche. Gli autori del catalogo svilupparono un complesso sistema di classificazione che comprendesse vari tipi di peculiarit\u00e0 come interazioni con altre galassie, distorsioni della loro forma, presenza di ponti di materia, getti o pennacchi. I diversi sistemi di classificazione sviluppati allo scopo furono utilizzati in modo complementare per poter registrare nel catalogo il maggior numero di informazioni che era possibile estrarre dalle immagini. La precisione delle coordinate del catalogo \u00e8 sufficiente soltanto all'identificazione dell'oggetto.\nAddendum.\nEsiste un'aggiunta al catalogo UGC chiamata Uppsala General Catalogue Addendum e abbreviata UGCA."}
{"id": "2015756", "revid": "88740", "url": "https://it.wikipedia.org/wiki?curid=2015756", "title": "250. Infanterie-Division", "text": "La 250. Infanterie-Division \u00e8 stata una grande unit\u00e0 di fanteria in forza all'Esercito tedesco durante la seconda guerra mondiale, costituita per\u00f2 completamente da spagnoli. Era infatti nata come Divisi\u00f3n Azul (ovvero \"Divisione Blu\") a causa dell'uniforme ufficiale, che prevedeva la camicia azzurra tipica della Falange fascista iberica. Sul campo non fu mai indossata, sostituita dall'uniforme tedesca del periodo.\nFu creata in Spagna nell'estate 1941 con una chiamata alle armi di volontari, visto che Madrid era ufficialmente neutrale; addestrata ed equipaggiata in Germania, fu inviata gi\u00e0 in settembre sul fronte orientale, nel settore di Leningrado, dove fu integrata nei ranghi dell'Heeresgruppe Nord. Pur non essendo dotati di materiali all'avanguardia, carenti in fatto di mobilit\u00e0, di supporto aereo e di quantit\u00e0 d'artiglieria, i volontari spagnoli si distinsero nelle feroci battaglie correlate al brutale assedio di Leningrado, in particolare negli scontri lungo il fiume Volchov nel 1942 e tra Krasnyj Bor, Pu\u0161kin e Kolpino nei primi mesi del 1943. La combattivit\u00e0 degli iberici e l'alto tasso di perdite furono utili a ottenere il rispetto e l'ammirazione sia dell'alleato tedesco sia dell'avversario sovietico. Tuttavia, dopo la quasi rotta del febbraio-marzo 1943 e considerate le rinnovate sorti del conflitto dopo la battaglia di Stalingrado e l'invasione della Sicilia, Francisco Franco e i suoi pi\u00f9 stretti collaboratori decisero di sciogliere la divisione e rimpatriare gli spagnoli. Il 20 ottobre 1943 la 250. Division fu disattivata ed entro la fine dell'anno quasi tutti i suoi componenti erano rientrati in Spagna: infatti un certo numero di uomini (pi\u00f9 o meno due migliaia) rimase schierato nei Paesi baltici su insistenza dei tedeschi inquadrato in una \"Legi\u00f3n Azul\", che si configurava come erede della divisione. Anche questo reparto fu infine sciolto nel marzo 1944 e i suoi membri richiamati in Spagna.\nCiononostante alcuni irriducibili disattesero gli ordini e continuarono a combattere i sovietici, imitati da compatrioti che entravano clandestinamente in Francia per arruolarsi nelle forze armate tedesche; molti confluirono nelle Waffen-SS e alcuni furono presenti anche alla battaglia di Berlino. Gli ultimi prigionieri spagnoli furono rilasciati da Mosca alla fine degli anni cinquanta.\nStoria.\nOrigine.\nAlla conclusione della guerra civile nell'aprile 1939, la Spagna era governata dal regime autoritario di Francisco Franco che, conscio dello stato miserevole del paese, annunci\u00f2 la neutralit\u00e0 allo scoppio del secondo conflitto mondiale (pur favorevole alle potenze dell'Asse); egli considerava con un certo fastidio le relazioni con i suoi importati alleati, la Germania nazista e l'Italia fascista: si aspettava infatti che avrebbero preteso, prima o poi, un cambio di favori. La pressione politica e militare tedesca si accentu\u00f2 dopo la campagna di Francia nella primavera 1940 e Franco si trov\u00f2 a dover gestire anche il cognato, il ministro degli Esteri filotedesco Ram\u00f3n Serrano S\u00fa\u00f1er. Le relazioni un poco tese tra Berlino e Madrid si distesero con l'avvio dell'operazione Barbarossa, il 22 giugno 1941: non solo impegnava la massima parte della macchina militare tedesca ma, soprattutto, si configur\u00f2 come una crociata europea contro il bolscevismo e l'Unione Sovietica, denunciati come principali responsabili della sanguinosa lotta intestina e considerati perci\u00f2 come i nemici mortali della Spagna nazionalista. Sollevato, il dittatore concesse a S\u00fa\u00f1er di interpellare l'ambasciatore tedesco, Eberhard von Stohrer, per informarlo che la Spagna era pronta a offrire dei volontari \u00abin memoria della fraterna assistenza della Germania durante la guerra civile\u00bb, allo scopo di partecipare alla distruzione dell'Unione Sovietica \u00abessenziale per il futuro della Spagna\u00bb e a dispetto dei contraccolpi allo status di paese neutrale. Joachim von Ribbentrop, omologo di S\u00fa\u00f1er, telegraf\u00f2 il 24 giugno che Adolf Hitler aveva accettato la proposta spagnola e aggiunse di affrettarsi, poich\u00e9 dava per scontato che i sovietici sarebbero crollati in breve tempo. Le sue pressioni perch\u00e9 il regime iberico entrasse nell'Asse (e quindi dichiarasse guerra agli Alleati) furono invece declinate da Franco, desideroso di mantenere buoni rapporti con il Regno Unito e gli Stati Uniti d'America che, con un embargo, avrebbero potuto infliggere un colpo esiziale alla Spagna. Ci\u00f2 non imped\u00ec che lo stesso 24 giugno alcune centinaia di falangisti, dopo aver condotto una parata, attaccassero l'ambasciata britannica, in risposta al supporto militare accordato da Londra ai sovietici. Il 27 il governo annunci\u00f2 formalmente che era stata decisa la creazione di una \u00ablegione di volontari falangisti\u00bb: in particolare S\u00fa\u00f1er e i suoi collaboratori avevano spinto in questa direzione allo scopo di assicurare una qualche contropartita alla Spagna, in un'Europa dominata dalla Germania. S\u00fa\u00f1er anzi, il 2 luglio, arriv\u00f2 a dichiarare ai giornalisti tedeschi che l'istituzione della legione segnalava una nuova stagione nella politica estera spagnola. La legione ebbe la formale designazione di \"Division Espa\u00f1ola de Voluntarios\" (DEV) e Franco la affid\u00f2 al suo fedele collaboratore Agust\u00edn Mu\u00f1oz Grandes, gi\u00e0 segretario generale del partito e militare di carriera. La DEV era aperta a tutti i giovani tra i 20 e 28 anni d'et\u00e0.\nAll'avvio del reclutamento nazionale fu comunque denunciata una certa tiepidezza, quando non indifferenza, per il proclama del \"Caudillo\" e solo dopo alcuni giorni i giornali e le radio riuscirono ad accendere l'entusiasmo della popolazione, per esempio dando spazio a fotografie di lunghe code agli uffici di arruolamento o celebrando le personalit\u00e0 politiche come il governatore di Madrid, Manuel Mora Figueroa, che si erano fatte avanti per andare a combattere in Russia. Come ulteriore incentivo il governo annunci\u00f2 che i volontari avrebbero avuto indietro il proprio posto di lavoro se fossero tornati e, inoltre, garant\u00ec lo stipendio di eventuali dipendenti a spese dello Stato. Solo dopo questi sforzi l'afflusso di volontari divenne travolgente; per esempio a Madrid i posti disponibili furono contesi da oltre postulanti. La gran parte della massa di volontari proveniva dalla classe media, dagli studenti universitari e in genere dai colletti bianchi: i volontari da Madrid e Barcellona accettati il primo giorno di reclutamento, infatti, comprendevano un 17% di allievi d'ateneo e un 14% di impiegati. Naturalmente furono numerosissimi anche i membri della Falange, inclusi governatori provinciali e il giovane ministro del Lavoro Jos\u00e9 Antonio Gir\u00f3n, cui per\u00f2 fu impedito di arruolarsi. Tra i volontari figurarono inoltre ventinove cittadini di nazionalit\u00e0 sovietica, un pugno di portoghesi, alcuni marocchini e infine un ufficiale tedesco di ascendenza ebrea, Erich Rose, veterano della guerra civile. Le motivazioni alla base dell'arruolamento erano varie: i giovani erano spinti dall'odio sincero per il comunismo, dalla volont\u00e0 di vendicare un parente o familiare ucciso dai \"rossi\" nel corso della guerra civile, dal partecipare a una grande spedizione \"cristiana\" che la propaganda ispano-tedesca dipingeva gi\u00e0 come conclusa, dal vivere un'avventura. Nonostante la testimoniata genuinit\u00e0 della risposta popolare, si ebbero casi di assegnamenti forzosi alla DEV attuati mediante precise circolari dell'Esercito. I militari, infatti, non intendevano lasciare il controllo della divisione ai politici e imposero quadri professionali tratti dai loro ranghi, cos\u00ec come i due terzi dei sottufficiali. La nomina di Grandes sanc\u00ec tale controllo e sottoline\u00f2 le rivalit\u00e0 di fondo tra le anime del franchismo. I falangisti mantennero inoltre l'astio nei confronti dei monarchici carlisti, accusati di essere \"reazionari\", e tentarono di estrometterli dalla DEV per rivendicarne il carattere completamente fascista. In risposta i carlisti, particolarmente forti in Navarra e pur anticomunisti, si diedero a boicottare le iniziative falangiste. Infine fu segnalata la completa assenza di volontari dalla cattolica Universit\u00e0 di Deusto.\nFormazione.\nNell'arco di tre settimane la legione falangista aveva accolto volontari, organizzati in quattro reggimenti di fanteria, uno di artiglieria e varie unit\u00e0 di supporto; la fanteria era originaria delle grandi citt\u00e0 di Madrid, Barcellona, Valladolid, Valencia e Siviglia e ben l'85% di tutti effettivi era composto da studenti o da veterani falangisti della guerra civile. Poich\u00e9 la Spagna era ufficialmente neutrale e non esisteva uno stato di guerra con l'URSS, non era pensabile far indossare la normale divisa dell'Esercito neppure nel previsto trasferimento in Germania. Ai volontari furono perci\u00f2 assegnati i pantaloni khaki della Legione straniera e la camicia blu tipica del fascismo iberico; da quest'ultimo indumento scatur\u00ec il noto soprannome di \"Divisi\u00f3n Azul\", che presto soppiant\u00f2 la designazione ufficiale. Erano stati anche distribuiti, quale copricapo, i berretti rossi simboleggianti il carlismo, ma essi erano stati rapidamente messi da parte dai falangisti. Il primo contingente diretto alla volta di Grafenw\u00f6hr, in Baviera orientale, part\u00ec il 13 o il 14 luglio dalla stazione nord madrilena su un treno drappeggiato da bandiere spagnole, tedesche e italiane, dopo aver ascoltato discorsi inneggianti delle autorit\u00e0 e salutato, sembra, da una folla frenetica che intonava canti falangisti come \"Cara al Sol\"; il passaggio attraverso la Francia occupata fu invece assai meno trionfale e furono riportati addirittura occasionali tafferugli in alcune stazioni tra i volontari e folti gruppi di francesi, venuti a schernirli. Per il 23 luglio l'interezza della DEV era stata trasferita nella piazza di Grafenw\u00f6hr, dove inizi\u00f2 un periodo di rapido addestramento e riorganizzazione.\nPer prima cosa i tedeschi assegnarono all'unit\u00e0 la denominazione di \"250. Infanterie-Division (spanische)\" o anche solo \"(span)\" e in pratica mai le si riferirono, nella documentazione ufficiale, come Divisi\u00f3n Azul o \"Blaue Division\"; infatti i volontari spagnoli furono assegnati all'Esercito regolare e non alle Waffen-SS. Indossarono perci\u00f2 la classica uniforme grigioverde caratterizzata da una mostrina da spalla oro e cremisi, sormontata dal ricamo dorato su fondo nero \"Espa\u00f1a\": in questo modo si cerc\u00f2 di ovviare al confuso status giuridico dei volontari e di porli sotto la protezione delle leggi internazionali sui prigionieri di guerra. Lo stratagemma funzion\u00f2 e, generalmente, i sovietici trattarono con correttezza gli spagnoli catturati, facendo invece spesso giustizia sommaria dei membri delle SS. La divisione fu quindi ristrutturata in triangolare, ovvero su tre reggimenti fanteria: il reggimento \"Madrid\" fu sciolto, i suoi effettivi riassegnati agli altri tre o ai reparti di supporto e il suo colonnello, Rodrigo Miguel Mart\u00ednez, divenne il vice di Grandes. Gli altri reggimenti \"Pimentel\", \"Vierna\" ed \"Esparza\" (dai cognomi dei comandanti) divennero rispettivamente il 262, 263 e 269 Infanterie-Regiment; ciascuno contava uomini, era articolato in tre battaglioni da dodici compagnie l'uno e comprendeva anche una compagnia comando e due di supporto, equipaggiate l'una con PaK 36 anticarro da 37\u00a0mm e l'altra con cannoni d'accompagnamento leIG 18 da 75\u00a0mm. L'artiglieria divisionale (Artillerie-Regiment 250, circa uomini) fu dotata di tre gruppi con obici leFH 18 da 105\u00a0mm e uno con obici pesanti sFH 18 da 150\u00a0mm, cui si affiancarono in un secondo momento due batterie di Schneider Mle 1915/1916 da 220\u00a0mm, provenienti dalla Francia occupata. Il gruppo anticarro era su due compagnie, cresciute poi a quattro; radunava circa 500 uomini ed era dotato di trentasei PaK 36, armi che nel corso della vita operativa furono in parte rimpiazzate da cannoni PaK 40 da 75\u00a0mm, francesi da 75\u00a0mm e M1936 sovietici dello stesso calibro. Il battaglione da ricognizione su tre squadroni ciclisti era forte di 500-600 effettivi ma, nel 1942, fu convertito in riserva divisionale a causa della lotta statica nella quale era finita la divisione; pure il battaglione rimpiazzi (Feldersatz-Bataillon 250) fu trasformato nel 1942 con l'aggiunta di una compagnia pesante alle tre gi\u00e0 presenti e affianc\u00f2 l'unit\u00e0 precedente nella riserva divisionale. Il battaglione pionieri (Pionier-Bataillon 250) era suddiviso in tre compagnie e includeva un parco mezzi per il materiale; ammontava a 700 effettivi circa. Furono poi creati i tipici reparti amministrativi, sanitari, logistici e di supporto, fu aggregato un contingente della Guardia Civil per mantenere l'ordine nelle retrovie una volta al fronte e, infine, furono adottati i gradi tedeschi. In totale la 250. Infanterie-Division era composta da uomini, esclusi i componenti della \"Escuadrilla Azul\" \u2013 unit\u00e0 aeronautica sempre di volontari ed equipaggiata con aerei tedeschi. Una fonte riporta invece un organico di uomini, pari all'interezza della prima ondata di volontari.\nLa DEV fu inserita nell'ordine di battaglia dell'Esercito tedesco e prest\u00f2 il prescritto giuramento ad Adolf Hitler (indicato come capo delle forze armate e non guida politica dell'NSDAP), ma non integr\u00f2 mai ufficiali tedeschi in posizioni di comando e le fu concesso di mantenere in addestramento le proprie armi leggere \u00abobsolete\u00bb, che i militari si erano portati dietro. Gli spagnoli percepirono inoltre una doppia paga: una elargita dal governo del Reich, l'altra assicurata da Madrid e pari allo stipendio della Legione straniera, vale a dire 7,5 pesetas al giorno. Nel corso dell'addestramento, comunque, gli ufficiali spagnoli rimasero sorpresi quando si videro assegnare cavalli razziati dalla penisola balcanica per il traino delle artiglierie e di tutto il materiale, poich\u00e9 avevano dato per scontato che la divisione sarebbe stata interamente motorizzata dal potente alleato. Gli iberici avevano anche radunato 400 autocarri e 300 motociclette dal loro paese su esplicita richiesta di Berlino e, nel reclutamento, avevano cercato di privilegiare quei volontari che avevano dimestichezza con i motori e le automobili, proprio in vista di una guerra meccanizzata. A Grafenw\u00f6hr gli animali si mostrarono inadatti ai pesanti compiti assegnati e non ci fu il tempo di preparare adeguatamente il personale che si sarebbe dovuto occupare di loro. Nel frattempo, agli inizi di agosto, l\"'Oberstleutnant\" Luis Z\u00e1non de Aldarur aveva preso un aereo e si era presentato all'alto comando dell'Heeresgruppe S\u00fcd, cui la divisione era stata assegnata, allo scopo di studiarne il futuro teatro d'operazioni.\nSul fronte orientale.\nLa marcia sino a Leningrado.\nIl 19 agosto o il 20 agosto il primo scaglione della divisione fu inviato via treno sul fronte orientale; il viaggio si concluse a Suwa\u0142ki, vicino alla vecchia frontiera tedesco-sovietica: dalla cittadina i tronconi della divisione dovettero intraprendere una marcia di / chilometri lungo la direttrice Grodno-Vilnius-Minsk-Smolensk per raggiungere lo schieramento dell'Heeresgruppe Mitte (al quale era stata trasferita agli inizi di settembre) e partecipare all'offensiva contro la capitale Mosca. L'estenuante spostamento a piedi, oltre a lasciare interdetti e delusi numerosi ufficiali e soldati, rappresent\u00f2 la prima prova sul campo per la divisione e mostr\u00f2 palesemente i limiti logistici dell'impresa: i pochi veicoli a motore costituivano un eterogeneo parco di camion e auto civili Hudson, Peugeot e di altre marche, adattate alla buona per trainare pezzi anticarro e vettovaglie; i cavalli balcanici erano mal condotti e faticavano a rimanere al passo, aggiogati ai cannoni dell'artiglieria divisionale. I soldati si davano spesso alla razzia di polli, minacciavano la popolazione e il rapporto del piccolo stato maggiore di collegamento tedesco, sotto la responsabilit\u00e0 dell\"'Hautpmann\" G\u00fcnther Collatz, rilev\u00f2 che era diffusa la \u00abfrequentazione di persone di razza ebraica\u00bb. Sembra persino che il feldmaresciallo G\u00fcnther von Kluge, alla guida della 4. Armee nelle cui retrovie passarono gli spagnoli, abbia avuto parole poco lusinghiere per la 250. Division. Nel corso di settembre e ottobre, comunque, la disciplina e la coesione migliorarono costantemente grazie alla pratica e agli sforzi del generale Grandes, che a bordo della sua auto si portava da un capo all'altro delle lunghe colonne in marcia, imponendo l'ordine. In pi\u00f9 i problemi di mobilit\u00e0 dell'unit\u00e0 erano stati amplificati dalla decisione tedesca di concentrare tutte le risorse ferroviarie in favore dell'Heeresgruppe Mitte, in vista dell'operazione Taifun e alla quale sia Hitler, sia l'OKH non intendevano far partecipare gli alleati. Nei pressi di Smolensk, perci\u00f2, la Divisione Blu ricevette nuove disposizioni: fu riassegnata dalla 9. Armee direttamente all'Heeresgruppe Nord il cui comandante, feldmaresciallo Wilhelm Ritter von Leeb, si era visto sottrarre quasi tutte le truppe mobili pur dovendo gestire il grande assedio di Leningrado e occupare il nodo ferroviario di Tichvin per isolare la metropoli. Il \"Generalmajor\" Grandes concentr\u00f2 dunque i propri reparti a Vitebsk e da l\u00ec, prevalentemente in treno, arrivarono alla citt\u00e0 di Velikij Novgorod sul lago Il'men' per andare a formare il nucleo del kampfgruppe von Roques, 16. Armee del \"Generaloberst\" Ernst Busch. I primi elementi arrivarono il 7 ottobre e sperimentarono subito alcuni tiri dell'artiglieria sovietica; il 12 ottobre lo schieramento della 250. Division fu finalmente completato dopo cinquantatr\u00e9 giorni complessivi di viaggio. Essa ancorava il fianco destro a Novgorod e si stendeva verso nord per 50 chilometri lungo la sponda occidentale del Volchov, dove aveva rimpiazzato parti della 18. Infanterie-Division (mot.) e della 126. Infanterie-Division; Grandes sistem\u00f2 il comando nel paese di Grigorovo subito a ovest della citt\u00e0, pronto a sostenere l'ala meridionale dell'imminente offensiva su Tichvin e fronteggiando la 52\u00aa Armata sovietica. L'Escuadrilla Azul, per\u00f2, non era stata ridispiegata nel settore di Leningrado ed era rimasta sul fronte di Mosca.\nTichvin e il lago Il'men'.\nIl feldmaresciallo von Leeb scaten\u00f2 l'offensiva verso est il 16 ottobre. Gli spagnoli, cui era stata affidata la porzione meridionale del fronte d'attacco e la difesa del fianco destro della 126. Infanterie-Division, rintuzzarono una puntata offensiva nemica e quindi superarono il fiume Volchov con il Regiment 269, sulla sinistra del fronte della 250. Division; visto che la resistenza sovietica in quel settore era debole, l\"'Oberst\" Esparza consolid\u00f2 la testa di ponte e si lanci\u00f2 in avanti, penetrando per diversi chilometri. La mossa caus\u00f2 crescenti contrattacchi sovietici e il generale Grandes fece affluire elementi del Regiment 263 e del battaglione di riserva per mantenere l'iniziativa; l'avanzata perci\u00f2 raggiunse una profondit\u00e0 di 20 chilometri, si cre\u00f2 un saliente compreso tra Nitlikino e Smeisko che forn\u00ec un saldo ancoraggio per la progressione tedesca: l'8 novembre, dopo un furioso combattimento, Tichvin fu conquistata. Immediatamente von Leeb assegn\u00f2 alla Divisione Blu la difesa del fianco destro e, pertanto, Esparza rilev\u00f2 da unit\u00e0 della 18. Division i villaggi di Possad e Otesky; il reggimento si ritrov\u00f2 snodato su circa 30 chilometri tra Otesky e il Volchov, su un terreno coperto di foreste. Qui si abbatterono diversi contrattacchi sovietici, sostenuti da massicci sbarramenti d'artiglieria e da una quasi totale supremazia aerea; Possad e Otesky, pesantemente bombardati, furono trasformati in punti fortificati dagli spagnoli e Grandes gett\u00f2 nella mischia persino unit\u00e0 di seconda linea. I volontari della 250. Division, a costo di sanguinosi sacrifici, riuscirono a mantenere le posizioni per un mese, in condizioni ambientali proibitive e con temperature a -30 \u00b0C. Il fallimento dell'attacco finale a Mosca e la generale controffensiva sovietica fecero s\u00ec che von Leeb ordinasse di sgomberare Tichvin e tornare dietro la protezione del Volchov. La ritirata si svolse in contemporanea alla massiccia controffensiva sovietica e la 126. Division fu spezzata in due; Grandes distacc\u00f2 elementi per sostenere gli alleati e ai propri uomini invi\u00f2 ordini perentori di resistere fino all'ultimo prima di sganciarsi. Un reparto rimase isolato e i sopravvissuti furono ritrovati settimane dopo, inchiodati al suolo gelato con punteruoli da ghiaccio. L'8 dicembre anche la Divisione Blu aveva abbandonato le conquiste al di l\u00e0 del fiume ed era tornata alle posizioni di partenza: aveva subito 718 morti, feriti e 86 dispersi. Ciononostante il morale dei volontari iberici si mantenne elevato in virt\u00f9 del gran numero di Croci di Ferro elargite.\nSempre in dicembre l'11\u00aa Armata sovietica aveva sferrato un attacco a sud dell'Il'men' e aveva tagliato fuori una piccola porzione del X. Armeekorps sulla costa. La 250. Division, da poco passata agli ordini del XXXVIII. Armeekorps, era la pi\u00f9 vicina unit\u00e0 per dare supporto immediato ai tedeschi e perci\u00f2 Grandes organizz\u00f2 rapidamente una compagnia sciatori di 205 effettivi, al comando dell\"'Hautpmann\" Jos\u00e9 Ordaz. Egli condusse i suoi uomini sul lago ghiacciato dal 10 gennaio 1942, in una missione quasi suicida tra la pronta reazione russa e la temperatura caduta a -52 \u00b0C, combinate alla marcia lunga 64 chilometri. Ben presto l'equipaggiamento divenne inservibile e le vittime per congelamento si contarono a decine; improvvisi attacchi di truppe siberiane incrementarono a livelli elevati le perdite e Ordaz arriv\u00f2 il 21 a Vzvaz, tenuta dai tedeschi, con appena trentaquattro uomini. Poich\u00e9 il terreno era gelato, spagnoli e tedeschi si affrettarono a erigere improvvisati ripari con i cadaveri ibernati degli avversari sovietici, oppure a rinforzare le posizioni nella cittadina. Due giorni dopo un ben concertato contrattacco dalla sacca e dall'esterno spezz\u00f2 l'accerchiamento e i tedeschi si riunirono al X. Armeekorps, seguiti da solo dodici spagnoli superstiti. La compagnia sciatori lament\u00f2 un tasso di morti pari al 94% e il \"Generalleutnant\" Grandes pronunci\u00f2 un discorso radiofonico di congratulazioni il 25 gennaio, nel quale annunci\u00f2 a Ordaz il conferimento della prestigiosa Medaglia al valore in nome di Francisco Franco, mentre agli altri undici sopravvissuti fu assegnata la Medaglia militare. A queste difficolt\u00e0 si aggiunsero gli uomini messi fuori combattimento da malanni vari e congelamenti pi\u00f9 o meno gravi, oltre casi al 31 dicembre 1941.\nLa caparbiet\u00e0 spagnola negli attacchi e nelle resistenze, la disponibilit\u00e0 a subire perdite anche gravose e l'entusiasmo messo nel combattimento sorpresero i tedeschi lungo tutta la scala gerarchica, sebbene conservassero l'atteggiamento critico per l'incostanza della disciplina. Il \"General der Infanterie\" Friedrich-Wilhelm von Chappuis, al comando del XXXVIII. Armeekorps, manifest\u00f2 il proprio apprezzamento in diversi proclami alle truppe; all\"'Obergruppenf\u00fchrer\" Josef Dietrich, il 4 gennaio 1942, Hitler stesso afferm\u00f2 che gli spagnoli erano s\u00ec \u00abaltamente indisciplinati [...] una manica di cenciosi [ma] non avevano mai ceduto un centimetro di terreno\u00bb; i soldati tedeschi \u00absono sempre felici di avere nel proprio settore truppe spagnole\u00bb. Anche Francisco Franco era entusiasta dei risultati raggiunti dai suoi volontari falangisti e invi\u00f2 a Grigorovo il generale Jos\u00e9 Moscard\u00f3 perch\u00e9 porgesse a Grandes e agli uomini le proprie felicitazioni. Nel corso delle battaglie invernali gli spagnoli avevano inoltre appreso direttamente sul campo le tattiche di combattimento moderne e gli stratagemmi per adattarsi all'impervio ambiente; oltre a recuperare tutte le possibili armi sovietiche (ben note dai tempi della guerra civile e apprezzate per la semplicit\u00e0, la robustezza e l'affidabilit\u00e0), impararono a non infilare gli elmetti congelati prima di averli scaldati (c'erano stati casi di congelamento dei liquidi cerebrali) e imitarono i tedeschi che spogliavano i cadaveri dei nemici delle eccellenti uniformi imbottite. Anche i volontari difettavano infatti di indumenti adeguati al gelido inverno russo e questo nonostante le disposizioni del 5 settembre 1941 del Caudillo, circa l'invio sollecito di questi articoli al fronte. Le grandiose manifestazioni ufficiali e le dichiarazioni del ministro Su\u00f1er, comunque, non nascosero il prezzo pagato e l'evidenza che la campagna contro l'Unione Sovietica era ben lungi dall'essersi conclusa con una vittoria \u00ab[nella quale] la Spagna ha fatto la sua parte\u00bb.\nMantenimento dell'assedio.\nAl 15 gennaio 1942 la 250. Division lament\u00f2 circa tra morti, feriti e dispersi, ma continu\u00f2 a operare in prima linea: infatti la 2\u00aa Armata d'assalto del tenente generale Andrej Andreevi\u010d Vlasov (seguita da altre due armate) era riuscita a penetrare il fronte tedesco poco a nord del punto di giunzione tra gli spagnoli e le altre divisioni dello Heer; i sovietici puntarono verso Leningrado e verso nord-est, sull'importante nodo ferroviario di Ljuban', in contemporanea a una seconda penetrazione da nord operata dalla 54\u00aa Armata. Il nuovo comandante dell'Heeresgruppe Nord, feldmaresciallo Georg von K\u00fcchler, integr\u00f2 immediatamente i volontari iberici con un battaglione tedesco, una legione di volontari fiamminghi e li gett\u00f2 in battaglia sul fianco sinistro sovietico il 12 febbraio; i combattimenti si consumarono tra boschi e distese di neve alta quasi un metro. Avanzando lungo la riva del Volchov per ricollegarsi con truppe tedesche e chiudere cos\u00ec in una sacca la 2\u00aa Armata d'assalto sovietica, gli spagnoli sopportarono ripetuti sbarramenti di artiglieria e dovettero spezzare aspre resistenze. La divisione transit\u00f2 agli ordini della 18. Armee (\"Generaloberst\" Georg Lindemann) a inizio marzo con l'intero XXXVIII. Armeekorps e prosegu\u00ec le dure operazioni; solo il 19 marzo il grosso saliente avversario fu reciso sulle rive del fiume e quindi, da aprile alla fine di giugno, elementi della 250. Division parteciparono attivamente alla progressiva sgretolazione e poi al rastrellamento finale della sacca, dopo il quale il generale Vlasov si arrese per divenire, in seguito, uno dei pi\u00f9 importanti collaborazionisti della Germania. Anche questa volta i volontari si erano messi in luce per combattivit\u00e0, avevano catturato cinquantaquattro pezzi d'artiglieria pesante e quasi prigionieri, ma al costo di quasi perdite tra i loro ranghi. In una lettera, Lindemann si congratul\u00f2 con il generale Grandes per l'eroismo dimostrato dai suoi uomini e ci fu una seconda distribuzione di Croci di Ferro. Dopo queste serrate operazioni subentr\u00f2 un periodo di relativa stasi sul lato orientale dello schieramento dell'Asse che stringeva Leningrado; la 250. Division rimase nelle sue posizioni sul basso corso del Volchov per diverse settimane, poi in agosto fu ridislocata circa 150 chilometri pi\u00f9 a nord, ai limiti dei sobborghi meridionali della metropoli, dove gli spagnoli avrebbero dovuto completare una sessione di addestramento.\nLe alte perdite subite nel primo ciclo operativo, oltre a generare una stupita preoccupazione in patria, resero assolutamente necessario inviare rinforzi e stabilire turni di rotazione. Franco riusc\u00ec a radunare altre migliaia di volontari per il marzo 1942, anche se in numero inferiore all'estate 1941, e pose a capo di questo contingente il maggior generale Emilio Esteban-Infantes Mart\u00edn, gi\u00e0 capo di stato maggiore del corpo d'armata catalano. Le reclute erano organizzate in battaglioni di marcia, arrivavano via treno alle caserme di Grafenw\u00f6hr, completavano un rapido addestramento e giungevano al fronte dopo un viaggio per ferrovia e a piedi; per l'inizio di giugno i nuovi erano stati assimilati ed ebbero una prima esperienza bellica nella distruzione della sacca del Volchov. Tuttavia la composizione della grande unit\u00e0 cambi\u00f2 con il rimpatrio di gruppi di veterani del fronte orientale, tutti aventi pi\u00f9 di trent'anni e/o con famiglia: la decisione era stata presa dal regime falangista e attuata a dispetto delle rimostranze tedesche. Il primo gruppo di veterani torn\u00f2 nel maggio 1942. Il dittatore spagnolo era s\u00ec convinto della vittoria della Germania, ma era divenuto circospetto dopo la disfatta tedesca alle porte di Mosca, l'ingresso in guerra degli Stati Uniti d'America e la totale dipendenza economica dai traffici attraverso l'oceano Atlantico. Inoltre l'enorme crescita della popolarit\u00e0 dell'ambizioso generale Grandes, che mostrava atteggiamenti platealmente filotedeschi, aveva assai infastidito il Caudillo oltre a rafforzare la fazione pro-Germania nel governo e a mettere a repentaglio la gi\u00e0 ambigua neutralit\u00e0 abbracciata da Madrid. Perci\u00f2 a met\u00e0 giugno Franco consegn\u00f2 al comandante della Divisione Blu, tramite Infantes, la notizia che presto sarebbe dovuto tornare in Spagna, dove lo attendevano promozioni e onori. L'avvicendamento si svolse nel dicembre 1942 e fu proprio lo sbiadito Infantes, indossate le mostrine da \"Generalmajor\", a rimpiazzare l'ormai celebre Grandes, che ottenne onorificenze e il grado di tenente generale; Franco se lo associ\u00f2 al potere (l'ufficiale divenne il vice del dittatore nel dopoguerra) e rese impossibile un suo ritorno sul fronte orientale.\nIntanto, verso la fine di agosto, l'Armata Rossa era tornata nuovamente all'attacco per tentare di alleggerire o spezzare il terribile assedio: l'offensiva di Sinjavino colse abbastanza di sorpresa l'Asse, obblig\u00f2 i tedeschi ad annullare la prevista operazione Nordlicht (che avrebbe dovuto infliggere il colpo di grazia a Leningrado) e rese necessario schierare in riserva anche la 250. Division che, per\u00f2, non ebbe parte nelle operazioni nell'area di \u0160lissel'burg, conclusesi a met\u00e0 ottobre con il ristabilimento delle posizioni tedesche. Gli iberici furono definitivamente stanziati, a settembre, a sud-est della citt\u00e0 tra Pu\u0161kin e Krasnyj Bor su un fronte di circa 30 chilometri e furono integrati nel XXVI. Armeekorps (\"General der Infanterie\" Erik-Oscar Hansen); davanti a loro si trovava la fabbrica di armamenti di Kolpino che, sulla linea del fronte e sotto il tiro diretto delle artiglierie, continuava a produrre carri armati T-34. Il comando si sistem\u00f2 in un maniero della frazione di Pokrovskaya. Una fonte afferma, invece, che la 250. Division si trovava a diretta disposizione del generale Lindemann in settembre, per poi divenire parte del LIV. Armeekorps dell'11. Armee tra ottobre e dicembre. In ogni caso inizi\u00f2 per gli spagnoli un periodo di guerra di posizione, punteggiata da azioni di pattuglie, di controguerriglia e di brevi sbarramenti di artiglieria, talvolta inframmezzate da improvvisi attacchi sovietici alla baionetta. Allo scopo di tenere alto il morale e distrarre gli uomini dalle precarie condizioni, il comando tedesco fece distribuire film e promosse l'insegnamento della storia russa, organizz\u00f2 piccoli spettacoli e fece affluire indumenti invernali confenzionati in Germania. La ridotta operativit\u00e0 degli ultimi mesi del 1942 cost\u00f2 in ogni caso vittime (oltre morti, feriti e tre dispersi). Una fonte riporta al contrario solo 257 morti. Acquartierati in una zona urbanizzata e costretti all'immobilit\u00e0, gli spagnoli ebbero modo di familiarizzare con la popolazione civile: in generale mantennero un comportamento pi\u00f9 rispettoso dei loro commilitoni tedeschi, anche se non mancarono occasionali soprusi e violenze, e in diversi si vedevano come liberatori piuttosto che invasori. Peraltro gli spagnoli condividevano i pregiudizi tedeschi sui russi e sui sovietici in generale, descritti come barbari sanguinari, sudici e ignoranti, tanto crudeli da disporre campi minati alle spalle delle proprie divisioni per impedire ripiegamenti. Queste considerazioni, per\u00f2, non impedirono agli iberici di trattare abbastanza umanamente i prigionieri che li ripagarono con i pi\u00f9 disparati servigi, dalle incombenze quotidiane al passaggio di informazioni militari. Gli spagnoli erano a loro volta oggetto di propaganda diffusa da grandi altoparlanti, disposti sul lato sovietico del fronte d'assedio; anche le stazioni radio sovietiche si dedicavano alla lotta psicologica e trasmettevano fino in Spagna, affermando che la Divisione Blu era tale a causa della morsa dell'inverno glaciale.\nLe battaglie invernali del 1943 e le ultime operazioni.\nNel novembre 1942 l'Armata Rossa era riuscita ad accerchiare con una manovra magistrale la 6. Armee nella sacca di Stalingrado, aprendo cos\u00ec la strada a una serie di offensive in profondit\u00e0 nello schieramento meridionale dell'Asse sul fronte orientale. Anche nel settore settentrionale lo Stavka aveva programmato un possente attacco per respingere le divisioni tedesche e tentare poi l'accerchiamento dell'intero Heeresgruppe Nord. Nel corso del gennaio 1943 l'operazione Iskra ricacci\u00f2 i tedeschi dalle sponde del Lago Ladoga; nei duri combattimenti fu risucchiato il battaglione II./Regiment 269, che il 22 gennaio si attest\u00f2 a Mga e si scontr\u00f2 con grande foga: il 31 gennaio solo venti o ventotto dei suoi soldati erano ancora illesi. Pur non spezzando l'assedio di Leningrado, l'offensiva ristabil\u00ec i contatti via terra con la metropoli. Il 10 febbraio scatt\u00f2 dunque l'operazione Stella Polare che invest\u00ec in pieno la 250. Division: il fronte iberico fu martellato da una violenta preparazione d'artiglieria, la pi\u00f9 concentrata che gli spagnoli avessero fino ad allora sopportato. L'attacco fu portato da sei divisioni sovietiche con un sostanzioso appoggio corazzato nel settore di Kolpino e si svilupp\u00f2 in direzione sud-ovest, allo scopo di liberare la ferrovia Leningrado-Mosca. Il Regiment 262, sconvolto dal bombardamento, cedette sotto la spinta avversaria e per la prima volta i volontari iberici ripiegarono in rotta; i sovietici penetrarono per circa tre chilometri, occuparono il paese di Krasnogvardejsk e si profil\u00f2 un serio pericolo di accerchiamento della divisione. Il generale Infantes concentr\u00f2 pertanto la resistenza attorno Krasnyj Bor con il relativamente intatto Regiment 269 e dette ordine di fermare un battaglione di veterani, gi\u00e0 pronto per salire sui treni che lo avrebbero ricondotto in Spagna. La 250. Division fu comunque soccorsa dalla 212. Infanterie-Division e, dopo due giorni di combattimenti sanguinosi che videro anche brutali corpo a corpo a colpi di vanga, gli ispano-tedeschi riuscirono ad arginare e respingere le truppe nemiche, ristabilendo un fronte continuo circa 4 chilometri dietro la linea iniziale. Per il resto di febbraio e durante marzo le armate sovietiche lanciarono alcuni altri assalti, rintuzzati con successo senza cedimenti: questi scontri costarono agli spagnoli oltre perdite, tra le quali quasi 900 morti. Il comportamento esemplare dei reparti della divisione fu ricompensato con citazioni nei bollettini militari, distribuzioni di Croci di Ferro e di Gran Croci laureate dell'Ordine di San Ferdinando e gli ufficiali tedeschi ribadirono l'alta opinione che si erano fatti sui pugnaci alleati. Persino tra i ranghi dell'Armata Rossa si era diffuso un certo rispetto per gli iberici.\nTuttavia la vittoria difensiva aveva avuto un costo elevato: soltanto il 10 febbraio 1943 la Divisione Blu aveva accusato vittime, inclusi morti secondo una stima al ribasso. Tra il 10 e il 13 febbraio, sui effettivi coinvolti nella battaglia di Krasnyj Bor, ben risultarono morti, feriti o dispersi e altri 400 circa caddero prigionieri. Il fronte di Volchov, d'altro canto, ebbe perdite comprese tra i e i uomini che, sommate a quelle degli altri fronti, costrinse a sospendere qualsiasi operazione offensiva nell'area di Leningrado, dove si ritorn\u00f2 a una guerra di posizione come agli inizi del 1942. Il generale Infantes oper\u00f2 solo una leggera modifica al proprio schieramento e piazz\u00f2 il Regiment 269 attorno Pu\u0161kin. Da gennaio la divisione, seguendo il corpo d'armata d'appartenenza, era tornata agli ordini della 18. Armee e vi rimase sino alla disattivazione. Il 1\u00ba maggio 1943 Infantes fu informato che, dall'inizio dell'anno, la divisione aveva accusato perdite tra morti, feriti e dispersi. Solo grazie al ben rodato sistema di rimpiazzi e ricambi la grande unit\u00e0 era potuta risalire a grossomodo effettivi.\nGli ultimi mesi di vita operativa della 250. Division furono segnati da sporadiche schermaglie tra pattuglie e dai frequenti tiri dell'artiglieria sovietica, i quali provocarono il 60% dei circa feriti registrati in questo periodo.\nScioglimento della 250. Division.\nNel corso del 1943 lo svolgimento globale della guerra si era progressivamente evoluto in favore degli Alleati e dell'URSS. Dopo Stalingrado ed El Alamein, l'Asse era stato sonoramente battuto in Tunisia, a Kursk la Wehrmacht aveva fallito nel riprendere l'iniziativa e, subito dopo, gli italo-tedeschi non erano riusciti a impedire lo sbarco in Sicilia. Prima della fine del mese Benito Mussolini fu destituito e imprigionato, destando grande impressione nell'opinione pubblica spagnola, gi\u00e0 segnata dal rimpatrio di feriti e mutilati e sempre meno credula a una vittoria del fascismo europeo. Addirittura tra i rimpiazzi dell'inizio del 1943 erano apparsi militari di professione per sopperire al drastico calo di volontari. Questi avvenimenti convinsero Franco a muovere i passi necessari per ritirare la vecchia DEV dal fronte orientale e dalla partecipazione attiva nelle ostilit\u00e0, oltre a fargli comprendere che la sua visione del conflitto (secondo il dittatore formato da tre ben distinti scontri) non era pi\u00f9 applicabile alla realt\u00e0. Il primo segnale fu la sostituzione, verso la fine del 1942, di Serrano S\u00fa\u00f1er con Francisco G\u00f3mez-Jordana Sousa, noto per le poche simpatie verso i falangisti pi\u00f9 estremi. Poi a inizio 1943 il dittatore acconsent\u00ec a una serie di incontri con gli ambasciatori delle potenze occidentali, il britannico Samuel Hoare e lo statunitense Carlton Hayes. Hoare produsse un documento ufficiale nel quale elencava le motivazioni alla base di un'inevitabile vittoria degli Alleati e descriveva la divisione di volontari come una \"damnosa hereditas\" per la Spagna nel dopoguerra; Hayes, dopo aver manifestato sorpresa per la prospettiva franchista, richiese a Madrid una limpida dichiarazione di neutralit\u00e0, un freno alla propaganda denigratoria verso gli anglosassoni e il ritiro della Divisione Blu. Franco e i suoi ministri agirono con circospezione per non irritare i tedeschi: il timore di un attacco della Germania per arrivare a Gibilterra, con o senza l'autorizzazione spagnola, era diffuso e in effetti nella primavera 1943 Hitler e Mussolini avevano considerato una simile mossa, in ultimo scartata dal F\u00fchrer.\nTra settembre e ottobre Franco eman\u00f2 precisi e segreti ordini per preparare lo scioglimento della 250. Division e rimpatriarne tutti gli effettivi. Nel corso delle tese negoziazioni con Berlino, comunque, convenne con i tedeschi di lasciare sul fronte orientale una \"legione spagnola\"; in pi\u00f9 Franco si premur\u00f2 di specificare che l'atteggiamento ostile a comunismo, ebraismo e massoneria non sarebbe cambiato. Il 5 ottobre il \"Generalmajor\" Infantes, appena insignito della Croce di Cavaliere della Croce di Ferro, fu convocato dal generale Lindemann che lo inform\u00f2 del trasferimento della divisione nei dintorni di Volosovo, in apparenza allo scopo di riprendersi e di addestrarsi in vista di un'offensiva alla scomoda testa di ponte nemica di Oranienbaum; sul settore di 15 chilometri che aveva presidiato presero posto senza clamore reparti della 81. e 123. Infanterie-Division: la segretezza di queste manovre fu scoperta dai sovietici solo una decina di giorni pi\u00f9 tardi. Il 13 ottobre Infantes si incontr\u00f2 nuovamente con Lindemann e apprese in via confidenziale, una settimana prima dell'annuncio formale, che la divisione iberica era destinata a essere presto disattivata e che sarebbe rimasta solo una modesta legione sul fronte orientale. Il giorno seguente Infantes inform\u00f2 le truppe di queste decisioni e della prevista legione, che avrebbe accolto al massimo due migliaia di uomini. La 250. Division cess\u00f2 ufficialmente di esistere il 20 ottobre 1943, sebbene l'unit\u00e0 comunicazioni rimase in essere ancora sino al 26 ottobre. I veterani e le reclute salirono su sei convogli ferroviari e, prima della fine del mese, il primo gruppo di reduci aveva toccato San Sebasti\u00e1n alla frontiera franco-spagnola. Entro Natale il rimpatrio era stato completato, significativamente senza godere di una grande copertura mediatica.\nLa Legi\u00f3n Azul.\nNel novembre 1943 fu attivata la Legi\u00f3n Azul, al comando dell\"'Oberst\" Garcia Navarro e con una consistenza di circa uomini, alcuni dei quali ricevettero il preciso ordine di entrarne a far parte. Questa formazione, della grandezza di un battaglione rinforzato, fu stanziata nella zona tra Volosovo e Narva, addestrata e quindi assegnata alla 121. Infanterie-Division per mantenere l'assedio. Il 14 gennaio 1944 l'Armata Rossa dette avvio all'offensiva Leningrado-Novgorod con abbondanti disponibilit\u00e0 di uomini, mezzi e materiali; le operazioni assunsero subito una piega negativa per l'Heeresgruppe Nord che, dopo oltre due anni, lev\u00f2 l'assedio e si dispose a ripiegare nei Paesi baltici. La Legi\u00f3n Azul combatt\u00e9 duramente a Ljuban', senza riuscire a riconquistarla, e poi riflu\u00ec con le altre divisioni tedesche verso la vecchia frontiera sovietico-estone, disturbata da attacchi partigiani; raggiunse a fine mese la relativa sicurezza di Luga. Da qui gli spagnoli furono rapidamente spostati in Estonia. Nel frattempo il governo franchista era tornato sotto rinnovate pressioni diplomatiche da parte degli anglo-statunitensi e, il 6 marzo 1944, decret\u00f2 la fine anche di questa legione, sciolta qualche giorno pi\u00f9 tardi: il dittatore, peraltro, era ormai conscio che l'Asse aveva perduto la guerra mondiale. Alcune centinaia di spagnoli non obbedirono per\u00f2 agli ordini e militarono nelle Waffen-SS, oppure si arruolarono ufficialmente nell'Esercito tedesco, ripartiti in piccoli reparti. Furono imitati da diversi connazionali che superarono in clandestinit\u00e0 il confine franco-spagnolo, spesso falangisti dell'ala intransigente, ex membri della Divisione Blu o avventurieri. Compagnie di militari iberici, cos\u00ec, parteciparono all'ultimo anno di guerra sul fronte orientale e una manciata contribu\u00ec alla disperata difesa di Berlino, dalla quale in pochi scamparono.\nBilancio, conclusioni ed eredit\u00e0.\nTra il luglio 1941 e l'ottobre 1943 servirono nei ranghi della 250. Infanterie-Division circa /fino a /circa uomini. Sulle perdite accusate nel medesimo periodo le fonti sono del pari in disaccordo. Lo storico Krammer indica una stima molto variabile di morti (da ad almeno ) e di feriti (tra a , includendo probabilmente i casi di mutilati e congelati), cui si aggiungono 326 dispersi; precisa infine che non esistono dati precisi sul numero di prigionieri spagnoli. Lo storico Payne si appoggia ai registri della Fundaci\u00f3n Divisi\u00f3n Azul, che riporta morti, feriti, malati, mutilati e invalidi, individui colpiti da congelamento e 372 prigionieri. I professori Kleinfeld e Tambs, dell'Universit\u00e0 statale dell'Arizona, scrivono che tra morti, feriti, dispersi, malati e cos\u00ec via si arriva a circa unit\u00e0. Una quarta fonte afferma che la divisione ebbe un tasso di perdite del 47% \u2013 uomini su effettivi. La divisione denunci\u00f2 appena quaranta disertori.\nI veterani tornati in Spagna furono accolti da folle festanti (almeno cos\u00ec affermano i rapporti ufficiali) ma il regime neg\u00f2 loro le promesse fatte nel 1941 e il 29 gennaio 1944 Franco emise un decreto nel quale concesse solo un automatico arruolamento nella Guardia Civil per i sopravvissuti mutilati o invalidi. Se non altro i salari furono regolarmente elargiti e ammontarono a 613,5 milioni di pesetas; inoltre migliaia di ex combattenti riuscirono ad aggiudicarsi una pensione come militari della Wehrmacht e la Germania Ovest vers\u00f2 loro 80 milioni di marchi tra il 1965 e il 1995. Pi\u00f9 spinosa fu la questione dei prigionieri iberici in mano all'URSS, con la quale non esistevano relazioni diplomatiche n\u00e9 aveva sussistito uno stato di guerra ufficiale: Franco e il suo fedele ministro della Difesa, generale Grandes, interpellarono ripetutamente Mosca per ottenerne la liberazione, anni durante i quali un quarto dei detenuti mor\u00ec nel gulag di Borovi\u010di, dove erano stati concentrati quasi tutti. Nel 1954 gli sforzi diplomatici ebbero successo, anche in virt\u00f9 della morte di Iosif Stalin, e a marzo gli spagnoli furono trasportati a Odessa; da l\u00ec furono trasferiti a Istanbul dove li attendeva la \"Semiramis\", una nave affittata dalla Croce Rossa Internazionale, che attracc\u00f2 il 2 aprile a Barcellona. Le fonti concordano sullo svolgimento dei fatti, ma non sul numero esatto di uomini coinvolti. Krammer parla di 286 spagnoli, compresi ventuno della Legi\u00f3n e di quelli che passarono alle Waffen-SS. Invece Payne indica che, nel 1954, rimpatriarono 248 ex membri della Divisione Blu e quindici aviatori della Squadriglia Blu; segu\u00ec nel 1959 l'ultimo gruppo di spagnoli, la cui consistenza non \u00e8 nota.\nLa Divisi\u00f3n Azul signific\u00f2 molto per l'opinione pubblica spagnola nel periodo della seconda guerra mondiale, poich\u00e9 si configur\u00f2 come una rivendicazione di onore, fedelt\u00e0 e capacit\u00e0 combattiva messe in dubbio dalla guerra civile. La divisione si ritrov\u00f2 al centro di una florida letteratura agiografica e celebrativa che minimizz\u00f2 o pass\u00f2 sotto silenzio i crimini compiuti dai volontari iberici in Russia (per quanto decisamente meno sistematici di quelli perpetrati dai tedeschi), magnificando al contrario l'umanit\u00e0 degli spagnoli anche nei confronti di quello che era ritenuto un mortale nemico \u2013 il bolscevismo sovietico. L'accoglienza riservata ai prigionieri rilasciati ben dopo la fine della guerra testimoni\u00f2 un attaccamento popolare ai veterani della divisione, rapidamente sfruttato dal regime franchista. La vicenda e le azioni della Divisione Blu servirono infatti a rivitalizzare la Falange nazionalista, a ricompattare il popolo nel nome di una lotta cristiana alla quale la Spagna non poteva che partecipare attivamente e a far passare in secondo piano le gravi difficolt\u00e0 interne legate alla ricostruzione. Non solo: Franco pot\u00e9 canalizzare le forze pi\u00f9 irrequiete e insubordinate del movimento in un'impresa militare all'estero che, ancor pi\u00f9 importante, non intaccava direttamente i rapporti diplomatici con le potenze anglosassoni. I risultati ottenuti sul campo, inoltre, ebbero due conseguenze di un certo peso. Madrid estinse qualsiasi tipo di debito con la Germania, specie quello di sangue molto sentito e molto scomodo (i morti della Legione Condor erano stati circa 300); d'altro canto i volontari dettero prova di grande determinazione nel combattimento e, indirettamente, mostrarono sia agli Alleati, sia all'Asse che la Spagna non sarebbe stata una preda facile se uno dei due schieramenti avesse voluto occuparne una parte o la totalit\u00e0: in particolare questo implicito avvertimento era rivolto alla Germania e a eventuali operazioni contro Gibilterra. Gli ufficiali e i veterani della 250. Infanterie-Division conobbero quasi tutti una ricca carriera nell'Esercito spagnolo del secondo dopoguerra, formarono una sorta di tecnocrazia militare forti dell'esperienza maturata nella guerra moderna e acquisirono grande influenza nelle forze armate franchiste.\nDecorazioni.\nComplessivamente i volontari della Divisione Blu guadagnarono Croci di Ferro di II classe, 138 Croci di Ferro di I classe, due Croci di Cavaliere della Croce di Ferro, due Croci in oro, Croci al merito militare e otto Gran Croci laureate dell'Ordine di San Ferdinando (tutte postume). Hitler, inoltre, volle creare una decorazione apposita per la divisione e pi\u00f9 in generale per gli iberici che avevano voluto servire sotto le armi tedesche, la Medaglia per i volontari spagnoli nella Wehrmacht.\nOrdine di battaglia.\nDati tratti da:"}
{"id": "2015758", "revid": "465169", "url": "https://it.wikipedia.org/wiki?curid=2015758", "title": "Formoso", "text": ""}
{"id": "2015772", "revid": "339392", "url": "https://it.wikipedia.org/wiki?curid=2015772", "title": "Aaroniero Arleri", "text": ""}
{"id": "2015777", "revid": "765341", "url": "https://it.wikipedia.org/wiki?curid=2015777", "title": "\u00d3engus mac Colm\u00e1in", "text": "Biografia.\nApparteneva agli U\u00ed N\u00e9ill del sud e, secondo le genealogie, era figlio di Colm\u00e1n Bec (morto nel 587), figlio di Diarmait mac Cerbaill (morto nel 565). Il \"Ca\u00edlle Follamain\". Secondo gli annali irlandesi fu coinvolto nella faida tra le dinastie rivali del Clan Cholm\u00e1in e dei S\u00edl n\u00c1edo Sl\u00e1ine. Nel 612 vinse la battaglia di Odba (nei pressi di Navan, nella contea di Meath), nella quale fu ucciso Conall Laeg Breg mac \u00c1edo Sl\u00e1ine. Questo scontro potrebbe essere stato causato dalla pretesa di Conall di succedere sul trono a \u00c1ed Uaridnach (morto nel 612). \u00d3engus sal\u00ec sul trono di Uisnech nel 618 dopo Fergus mac Colm\u00e1in M\u00e1r. Secondo gli \"Annali dell'Ulster\", Oengus\nfu ucciso nel 621. In alcune liste viene chiamato re supremo. I suoi figli, M\u00e1el Umai mac \u00d3engussa e Colgu mac \u00d3engussa, furono uccisi nel 635 nella battaglia di C\u00fail Cael\u00e1in da Diarmait mac \u00c1edo Sl\u00e1ine (morto nel 665) nell'ambito di una faida tra gli Ui Neill del sud. Suo nipote F\u00e1elch\u00fa mac M\u00e1ele Umai fu ucciso nel 662 nella battaglia di Ogamain, che lo vide schierato al fianco di Conaing Cuirre mac Congaile di Cnogba e Blathmac mac \u00c1edo Sl\u00e1ine (morto nel 665) contro i seguaci di Diarmait mac \u00c1edo Sl\u00e1ine. "}
{"id": "2015780", "revid": "767487", "url": "https://it.wikipedia.org/wiki?curid=2015780", "title": "Eunomio", "text": "Biografia.\nEunomio nacque a Dacora, in Cappadocia, all'inizio del IV secolo. Studi\u00f2 teologia ad Alessandria d'Egitto sotto Ezio, per poi subire l'influenza di Eudossio, che lo ordin\u00f2 diacono e lo raccomand\u00f2 come vescovo di Cizico nel 360. Le posizioni fortemente ariane di Eunomio portarono a numerose lamentele, e dopo appena un anno dalla nomina, Eudossio dovette deporre Eunomio per volere dell'imperatore Costanzo II.\nDurante i regni di Giuliano e Gioviano (360-364), Eunomio risiedette a Costantinopoli, a stretto contatto con Ezio, consolidando il gruppo di ariani a lui collegato e ordinando diversi vescovi. Nel 365 l'usurpatore Procopio si fece acclamare imperatore, sulla base dei suoi legami con la dinastia costantiniana: sia Ezio che Eunomio si schierarono con l'usurpatore contro l'imperatore Valente, ed Eunomio raggiunse una volta Procopio a Cizico per ottenere il rilascio di alcuni prigionieri. Successivamente Eunomio si stabil\u00ec nella propria villa a Calcedonia ma, avendo dato l\u00ec rifugio ad un Procopio braccato dalle truppe imperiali (366), fu in seguito bandito in Mauretania nel 367. Fu per\u00f2 richiamato prima che giungesse a destinazione.\nDopo la morte di Valente (378), Eunomio torn\u00f2 attivamente alle dispute religiose. Prese casa in un sobborgo di Costantinopoli, celebrava cerimonie religiose in case private, attraeva numerosi fedeli, ottenne il sostegno di molti personaggi della corte e, soprattutto, ingaggi\u00f2 uno scontro con Gregorio Nazianzeno, disputato pubblicando confutazioni delle opere dell'opponente.\nNel frattempo era salito al trono Teodosio I, il quale tent\u00f2 inizialmente di avvicinarsi a Eunomio, ma dovette rinunciare quando, nel 381, un concilio tenutosi a Costantinopoli condann\u00f2 definitivamente la posizione di Eunomio. L'imperatore diede al teologo una ultima possibilit\u00e0 di salvarsi, nel 383, concedendogli di presentargli una professione di fede; ricevutala, Teodosio la rigett\u00f2, promulg\u00f2 diversi editti che fecero terra bruciata tra i sostenitori di Eunomio e, infine, band\u00ec il teologo in una citt\u00e0 nei pressi del Danubio. La citt\u00e0 fu per\u00f2 conquistata dai Goti, ed Eunomio fu bandito in Cappadocia.\nDopo la sua morte, Eutropio ordin\u00f2 che il corpo di Eunomio fosse portato a Tiana e che i suoi scritti fossero bruciati.\nOpere e pensiero.\nGli scritti di Eunomio erano tenuti in gran considerazione dagli ariani. La loro influenza era cos\u00ec temuta di niceani che furono promulgati diversi editti imperiali che ne ordinavano la distruzione; per questo motivo n\u00e9 il suo commento alla \"Lettera ai Romani\", menzionato da Socrate Scolastico, n\u00e9 le sue lettere, di cui parlano Filostorgio e Fozio, si sono conservati. La sua prima opera apologetica, scritta probabilmente intorno al 360 o al 365, \u00e8 stata interamente ricostruita dalla refutazione che ne fece Basilio di Cesarea. Una seconda apologia, scritta prima del 379, esiste solo nelle citazioni che ne d\u00e0 Gregorio di Nissa nella sua refutazione. La sua professione di fede, richiesta da Teodosio I, \u00e8 invece ancora esistente.\nGli insegnamenti della scuola anomeana, guidata da Ezio ed Eunomio, prendono avvio dal concetto di Dio come creatore, e affermano che tra creatore e creato non ci pu\u00f2 essere somiglianza reale, ma solo morale. Secondo Socrate Scolastico, Eunomio mise in pratica le proprie conclusioni teologiche modificando la formula battesimale: invece di battezzare in nome della trinit\u00e0, battezzava nel nome del creatore e della morte di Cristo; questa deviazione era cos\u00ec radicale che gli Eunomiani che si convertivano al credo niceno erano ribattezzati, a differenza di quanto accadeva agli altri ariani."}
{"id": "2015786", "revid": "179078", "url": "https://it.wikipedia.org/wiki?curid=2015786", "title": "Piazza CLN", "text": ""}
{"id": "2015798", "revid": "1776051", "url": "https://it.wikipedia.org/wiki?curid=2015798", "title": "Re di Uisnech", "text": "I re di Uisnech appartenevano agli U\u00ed N\u00e9ill ed erano uno dei principali rami meridionali di questo gruppo, il Clan Cholm\u00e1in. La collina di Uisnech si trova nella contea di Westmeath (in Irlanda).\nQuesta lista \u00e8 basata su \"Il libro del Leinster\".\nI primi re di Uisnech sono:\nAlbero genealogico dei re di Uisnech.\n Diarmait mac Cerbaill (Fergus), d. 565\n |____________________________________\n | |\n Colm\u00e1n M\u00e1r, m. 555/558 Colm\u00e1n Bec, m. 589\n |____________________________________________\n | | |\n Suibhne, m. 600 Fergus, m. 618 \u00d3engus, m. 621\n |___________________________________________________\n | | | \n Conall Guthbinn, m. 635 Colcu, m. 618 M\u00e1el D\u00f3id, m. 654\n |\n Airmedach C\u00e1ech, m. 637\n |____________________________________________________\n | | |\n Sechnasach, m. 681 Diarmait Dian, m. 689 F\u00e1elch\u00fa, m. 637 anche re di Mide\n _________________________|_____________\n | | | |\n Bodbchad \u00c1ed Colcu Murchad Midi, m. 715 \n m. 704 m. 704 m.714 anche re degli U\u00ed N\u00e9ill\n |\n Domnall Midi, m. 763\n re di Tara\nTra i tardi sovrani di Uisnech ci sono:"}
{"id": "2015800", "revid": "183694", "url": "https://it.wikipedia.org/wiki?curid=2015800", "title": "Leopold Infeld", "text": "Dopo aver cominciato ad insegnare Fisica all'Universit\u00e0 di Leopoli vinse una borsa di studio per l'estero della Fondazione Rockefeller che gli permise \ndi trascorrere del tempo all'Universit\u00e0 di Cambridge (1933-1934) dove collabor\u00f2 con Max Born e divenne membro dell'Accademia polacca delle scienze.\nSi interess\u00f2 alla teoria della relativit\u00e0, lavorando a fianco di Albert Einstein all'Universit\u00e0 di Princeton (1936-1938). I due scienziati collaborarono nella scrittura dell'equazione che descrive il moto delle stelle. Aveva ottenuto un premio di dottorato all\"'Universit\u00e0 Jagellonica\" di Cracovia nel 1921, e aveva lavorato come assistente e docente all'Universit\u00e0 di Leopoli (1930-1933), e quindi come professore all'Universit\u00e0 di Toronto durante gli anni 1939-1950.\nDopo il primo utilizzo delle armi nucleari nel 1945, Infeld, come Einstein, divenne un attivista per la pace nel mondo. A causa delle sue attivit\u00e0 fu accusato ingiustamente di simpatizzare per il regime comunista. Nel 1950 abbandon\u00f2 il Canada per fare ritorno in Polonia, sentendo la necessit\u00e0 di aiutare la ricerca scientifica nella Polonia devastata dalla Seconda guerra mondiale.\nNel clima politico fortemente anti-comunista del tempo, molti appartenenti al governo canadese e tra i \"media\" ebbero il timore che, lavorando in un paese comunista, egli potesse rivelare il segreto delle armi nucleari. Gli fu tolta la cittadinanza canadese e fu accusato di essere un traditore della patria.\nDopo il ritorno in Polonia, gli fu negata la richiesta di aspettativa dall'Universit\u00e0 di Toronto. Nel 1995 la stessa Universit\u00e0 far\u00e0 ammenda, assegnando a Infeld il titolo di professore emerito.\nInfeld divent\u00f2 professore all'Universit\u00e0 di Varsavia, dove mantenne la cattedra fino alla sua morte.\nInfeld fu uno degli 11 firmatari del Manifesto Russell-Einstein nel 1955, e fu l'unico firmatario a non ricevere un Premio Nobel.\nPubblicazioni.\nInfeld scrisse assieme ad Einstein \"The Evolution of Physics\" (un trattato storico sulla teoria della fisica).\nInfeld \u00e8 l'autore di \"Quest: An Autobiography\" e della biografia \"Whom the Gods Love: The Story of \u00c9variste Galois\"."}
{"id": "2015801", "revid": "124067304", "url": "https://it.wikipedia.org/wiki?curid=2015801", "title": "Ecto-1", "text": "La Ecto-1 \u00e8 l'automobile utilizzata dai Ghostbusters come veicolo d'emergenza. \u00c8 conosciuta anche come Ectomobile, per la canzone della colonna sonora \"Cleanin' up the town\" dei Bus Boys, dove viene soprannominata in questa maniera.\nIl modello \u00e8 una Cadillac Ambulance Miller-Meteor limo-style endloader combination del 1959, versione prodotta dalla Miller-Meteor di Piqua, Ohio, che aveva la licenza per modificare i veicoli Cadillac nelle versioni ambulanza, carro funebre e limousine. In questo caso, si tratterebbe di una versione custom della \"Futura combination limousine-ambulance\", che prevedeva l'utilizzo della piattaforma e lo \"chassis\" delle ambulanze, insieme con alcuni elementi delle limousine come le portiere posteriori e le superfici vetrate. Difatti, negli Stati Uniti, questa particolare combinazione era usata dai Pronto Soccorsi come ambulanza. La sigla Futura identifica la versione. Alcune repliche circolanti, data la scarsa reperibilit\u00e0 dell'originale, usano la molto simile versione Eureka, che si differenzia principalmente nella parte posteriore.\nPer i Ghostbusters, l'auto si presenta bianca con ali rosse, logo del fantasma barrato sulle portiere anteriori, lampeggianti blu e varie apparecchiature sperimentali sul tetto. Monta anche una sirena con un suono distinto, che si differenzia da quelli della polizia o delle ambulanze. Per il film, la macchina fu modificata appositamente da Stephen Dane, accreditato nei titoli di coda come \"hardware consultant\". L'idea originale del veicolo, ad ogni modo, venne da Dan Aykroyd, che la descrisse dettagliatamente nelle prime stesure del copione.\nCaratteristiche.\nLa Ecto-1 compare per la prima volta nel film del 1984. L'idea di base era stata sviluppata da Dan Aykroyd durante la stesura della sceneggiatura e, com'era solito nelle abitudini dell'autore, era un'idea molto elaborata e complicata che dovette essere ridimensionata per il film. Secondo lo script originale, infatti, la Ecto-1 non era solo un veicolo di emergenza che portava gli acchiappafantasmi per le strade di New York, ma era capace di compiere viaggi inter-dimensionali e addirittura infrangere le barriere spazio-tempo. La descrizione la vedeva nera, con lampeggianti bianchi e porpora, che davano al veicolo una sorta di aura violacea. Successivamente, tutto lo script venne rivisto, e la Ecto-1 divenne un veicolo d'emergenza che doveva accompagnare gli Acchiappafantasmi per le strade di New York, senza trovate fantascientifiche. Anche il colore venne scartato, perch\u00e9 girando di notte la macchina sarebbe stata poco riconoscibile e difficile da vedere.\nLa prima apparizione \u00e8 in una scena dedicata solo all'auto. Ray Stantz si presenta alla caserma con la Cadillac ancora nera, appena acquistata per la \"modica\" cifra di dollari, bench\u00e9 ci siano da \"sistemare le sospensioni, la frizione, l'impianto elettrico, la trasmissione, la scatola dello sterzo, le fasce elastiche, la marmitta e altre sciocchezze\". Ray ci si dedica subito, e lo si vede steso nel cofano mentre armeggia nella meccanica. Nella scena della \"Chiamata\", la Ecto viene vista per la prima volta in azione. Si apre il portone della caserma, si avvia il motore, i lampeggianti e le luci si accendono e la sirena comincia a suonare. Segue una sgommata e l'auto che si lancia verso la destinazione. Nell'arco del film, la Ecto ha un ruolo di rilievo rappresentando i Ghostbusters come un veicolo d'ordinanza, e questi non vengono mai visti spostarsi a piedi neanche per una situazione imprevista. Bench\u00e9 l'auto non compia evoluzioni o manovre particolari che di solito contraddistinguono le auto da film, questa \u00e8 entrata nell'immaginario collettivo grazie ad una caratteristica particolare che \u00e8 possibile notare guardando il film; \u00e8 praticamente invulnerabile. Nel pezzo finale, quando si scatena la furia di Gozer e cominciano terremoti e catastrofi, l'auto si trova nel bel mezzo della situazione, ma non riporta neppure un graffio, al contrario di una vicina Dodge Monaco della polizia newyorkese che viene inghiottita in un fosso. Successivamente, pi\u00f9 sale la collera del dio Ittita, pi\u00f9 la scena si fa pesante. Volano gi\u00f9 sassi, calcinacci, detriti e quant'altro, ma l'auto rimane impassibile senza essere scalfita. Solo dopo l'esplosione dello Stay Puft, viene investita da una cascata di marshmallow sciolto che la inzacchera per bene, ma questo non la danneggia dal punto di vista materiale. Nella scena di chiusura, l'auto si districa tra i molti sostenitori presenti, e si allontana con la sirena spiegata. \u00c8 probabile che poco altro potesse imprimere la Ecto-1 nella memoria di molti quanto l'ultima inquadratura del film.\nNel film, venne usata una sola auto per rappresentare la Ecto, cosa molto rischiosa nelle produzioni cinematografiche, poich\u00e9 in caso di guasto o perfino di incidente, questo causerebbe notevoli ritardi alle riprese e conseguenti guai alla produzione. Quasi uno scherzo del destino, nella scena nella quale Ray e Winston chiacchierano percorrendo il ponte di Brooklyn, quando la macchina viene inquadrata con veduta aerea, durante le riprese la macchina mor\u00ec (come comment\u00f2 ironicamente Harold Ramis). L'inconveniente riguardava solo la meccanica per fortuna, e la macchina venne riparata per poter essere usata nelle scene successive.\nL'originale Cadillac Ambulance del 1959, dopo le riprese, venne lasciata nel retro degli Universal Studios per parecchi anni, in stato di abbandono. Nel 2008 un team si \u00e8 dedicato al restauro dell'auto, riportandola alla sua originale bellezza.\nNel Novembre del 2021, l'auto \u00e8 stata rubata in Italia, dopo l'esposizione alla rassegna Lucca Comics; dopo l'evento, l'auto avrebbe dovuto essere portata in tour, in vista della pubblicit\u00e0 per il della serie.\nPochi giorni dopo venne annunciato che la Cadillac Ecto-1 non era stata davvero rubata ma che si trattava di una trovata commerciale fatta in collaborazione col rapper italiano Fabio Rovazzi per promuovere il nuovo capitolo della serie.\nEcto 1A.\nNel 1989, nel sequel \"Ghostbusters II\", la Ecto-1 si present\u00f2 come un'auto molto trasandata, sporca, con la marmitta rotta e senza le coppe delle ruote. Questo era dovuto alla crisi che albergava nella squadra degli acchiappafantasmi, che ormai non si dedicavano pi\u00f9 alla cattura di spettri. In seguito al ritorno negli affari, la loro auto viene marcatamente ristilizzata. Sulle portiere compare il nuovo logo, che viene applicato anche sul cofano. Il tetto viene riempito di nuovi elementi, tra i quali lampeggianti multicolore, posti su pi\u00f9 livelli uno sopra l'altro, due parabole, una all'altezza del 3/4 posteriore destro e una su quello sinistro, sopra un altro nucleo di lampeggianti, due schermi luminosi che fanno scorrere messaggi pubblicitari, scritta \"We believe you - Call JL5-2020\" e \"Call me\" sui parafanghi anteriori, scritta \"Call JL5-2020\" sui parafanghi posteriori, strisce gialle e nere sulla fiancata e sotto il portellone del bagagliaio, faretti di posizione adiacenti agli specchietti retrovisori, nuovi pneumatici sportivi Goodyear Polyglas GT e nuove coppe per le ruote.\nL'auto appare un po' meno rispetto al primo episodio, ma nella parte centrale, nella quale i Ghostbusters sono tornati alla ribalta e si vede la carrellata di immagini che lo celebra, la Ecto si esibisce per la prima volta in alcune manovre limite. La prima, quando la si vede tagliare la strada ad un taxi mentre cambia repentinamente direzione a sirene spiegate. La seconda, quando passando con semaforo ormai rosso, ingombra l'incrocio prepotentemente e va in sottosterzo. Successivamente, comparir\u00e0 solo per portare i protagonisti al museo di arte. In quel pezzo, Egon, osservando la targa, fissa l'immagine della Statua della Libert\u00e0 che vi \u00e8 sopra riportata. Questo ispirer\u00e0 i 4 alla soluzione finale del film e, stranamente, la Ecto sembra anche in questo caso ritagliarsi un piccolo spazio per la gioia dei suoi estimatori. Particolare quasi impercettibile, nella sequenza nella quale la Ecto arriva sotto casa di Peter, la targa riporta Ecto-2, contrariamente alla targa effettiva che \u00e8 Ecto-1A. Si tratta di una sorta di scherzo, inserito per i cercatori di curiosit\u00e0, in riferimento al fatto che nel secondo film la Ecto avrebbe dovuto chiamarsi Ecto-2, e non Ecto 1A.\nSia nel primo che nel secondo film, la macchina non viene mai nominata come Ecto 1 o Ectomobile. Solo nella serie animata \"The Real Ghostbusters\" viene riconosciuta come Ecto 1, e nella canzone dei Bus Boys \"Cleanin' up the town\" (inclusa nella colonna sonora) vi \u00e8 un piccolo pezzo in cui dice \"So they ravved up the Ectomobile\". Nelle pellicole, la macchina non viene neanche inserita in nessun discorso o battuta, fatta eccezione quando viene presentata, non casualmente, da Ray Stantz/Dan Aykroyd che \u00e8 un noto appassionato di auto. Al contrario, nel cartone animato, la macchina ricalca un ruolo di rilievo, essendo sempre presente e venendo definita da Ray come \"Una di famiglia\". \u00c8 presumibile che la maggior parte della popolarit\u00e0 (e quindi la conseguente diffusione del nome) siano dovute principalmente alla serie animata, pi\u00f9 che al film stesso.\nModellismo.\nEsistono diversi modelli in scala della Ecto-1 messi in commercio. La Kenner ne realizz\u00f2 una versione come parte del merchandising della serie animata. Questa versione non \u00e8 comunque un modellino in scala di una vera Cadillac, ma solo una rielaborazione dei disegni animati (quindi molto sproporzionata), ma vendette parecchio all'epoca e oggi \u00e8 ricercata dagli amanti di giocattoli e da collezionisti vintage.\nLa Polar Lights ha realizzato un kit di montaggio scala 1/24 molto semplice da montare, che richiede solo alcuni ritocchi con il pennello. \u00c8 facilmente acquistabile su eBay a cifre moderate.\nLa Johnny Lightning ha realizzato versioni in sia della Ecto-1 che della Ecto-1A, comprese alcune riversioni abbastanza originali di diversi colori.\nLa AMT/Ertl ha realizzato un kit di montaggio scala 1/25 della Ecto-1A all'epoca del film, e questo pezzo \u00e8 gi\u00e0 pi\u00f9 valutato rispetto a quello della Polar Lights.\nAd ogni modo, la versione scala 1/21 della Ecto-1 realizzata dalla Joyride \u00e8 certamente la pi\u00f9 dettagliata e sofisticata di tutte. Ambita da molti collezionisti, questa mirabilia \u00e8 rintracciabile solo a prezzi elevati (qualche esagerato perfino sopra i 200 euro), essendo forse tra i modelli in scala pi\u00f9 ambiti e conseguentemente preziosi insieme a nomi celebri come la V8 Interceptor di \"Mad Max\" e la Plymouth Fury '58 del film \"Christine - La macchina infernale\".\nNel 2020 la LEGO ne realizza un set esclusivo nella collezione CREATOR. Si tratta di set di ben 2352 pezzi, di notevoli dimensioni (47 x 22 cm), con dettagli (apparecchiature, meccanica, elementi, adesivi...) particolarmente curati."}
{"id": "2015804", "revid": "1632387", "url": "https://it.wikipedia.org/wiki?curid=2015804", "title": "Farabutto", "text": "Farabutto \u00e8 un appellativo che sta a significare un individuo di poco conto, spregevole e fannullone, cialtrone, mascalzone, letteralmente \"ladro di frodo\", persona sleale e senza scrupoli e nel singolare canaglia, mascalzone, filibustiere.\n\u00c8 un'espressione forte; dire a qualcuno \"farabutto\" equivale a dire, senza falsi giri di parole: truffatore, imbroglione.\nEtimologia.\n\u00c8 una parola mutuata dallo spagnolo \"faraute\", con lo spostamento dell'accento portato alla dieresi, a sua volta generata dal francese \"h\u00e8raut\", \"araldo\", in quanto messaggero o mediatore.\nIn Italia fa la sua comparsa nel XVIII secolo nel napoletano e nella locuzione dialettale \"frabbotto\"/\"frabbutto\", delineando l'esatto contrario dell'araldo francese, come mezzano o mediocre e mezzo uomo, un personaggio intrigante e imbroglione, un uomo di malaffare e accostandosi in seguito alla traduzione dell'inglese \"freebooter\" o dall'olandese \"vrij-buiter\", ovvero bottino libero, che con il sinonimo filibustiere descriveva i pirati associati alla filibusta.\nGergo marinaresco.\nStoricamente farabutti erano considerati, in gergo marinaresco, quei marinai che vivevano alla giornata, senza n\u00e9 tetto, n\u00e9 legge e n\u00e9 Dio, e in seguito fu accostato al Banditismo del Risorgimento.\nTale citazione non \u00e8 da considerarsi solo linguistica, per l'etimologia dell'appellativo, ma \u00e8 altres\u00ec importante nel contesto storico, per via della pirateria come marineria, dalla quale essa dipende."}
{"id": "2015816", "revid": "135224", "url": "https://it.wikipedia.org/wiki?curid=2015816", "title": "Picaciurina", "text": ""}
{"id": "2015825", "revid": "287204", "url": "https://it.wikipedia.org/wiki?curid=2015825", "title": "Chevrolet Aveo", "text": "La Chevrolet Aveo \u00e8 una utilitaria prodotta dalla casa automobilistica americana Chevrolet a partire dal 2006. Nasce come erede del modello Kalos.\nNel 2011 \u00e8 stata presentata la seconda generazione che viene prodotta fino al 2020.\n\u00c8 stata sostituita in alcuni mercati dalla seconda serie di Chevrolet Onix.\nGenesi.\nIn precedenza, il nome Aveo era stato utilizzato per indicare la Daewoo/Chevrolet Kalos venduta in Nord America. La prima serie fu identificata come \"T200\" e fu venduta dal 2002 fino al 2005 (in altri mercati, come l'Europa, l'uscita dal listino \u00e8 avvenuta solo ad inizio 2008), data in cui fu pesantemente ristilizzata ed identificata come \"T250\" (nei paesi dove il modello precedente usc\u00ec dai listini con un leggero ritardo rispetto agli altri, venne identificata invece come se fosse una nuova generazione), adottando anche in Europa il nome Aveo.\nPrima generazione (2006-2011).\nL'Aveo debutta al Salone dell'automobile di Francoforte edizione 2005 sotto le vesti di una berlina tre volumi compatta; i vertici General Motors infatti decisero di anticipare il debutto dell'erede della Kalos lanciando per prima questa versione destinata in prevalenza ai mercati dell'est europeo con produzione presso gli ex impianti FSO di Varsavia in Polonia e solo pi\u00f9 tardi al salone di Francoforte 2007 debutt\u00f2 anche la classica utilitaria a tre e cinque porte in una versione verniciata di rosso dotata di uno scenografico kit sportivo comprensivo di cerchi in lega specifici (che non sono stati resi disponibili per la produzione di serie) e spoiler nei sottoporta e nel frontale.\nLa nuova Aveo (nata dal \"Progetto T250\") risulta essere una versione profondamente rivista della precedente Kalos, sia in termini di stile che di meccanica. Progettata in Corea dalla Daewoo la carrozzeria \u00e8 stata alleggerita utilizzando materiali in lega leggera mentre il design \u00e8 stato elaborato presso il centro stile General Motors americano con il supporto del \"Pan-Asia Technical Automotive Center\" (joint venture tra la General Motors e il gruppo cinese SAIC); si basa su un'evoluzione stilistica della Kalos rendendo pi\u00f9 sportivo e filante il frontale per adeguare l'auto al recente family feeling adottato dalla Chevrolet.\nPer le Aveo con carrozzeria due volumi caratteristiche sono le prese d'aria laterali integrate alla vetratura che risale lungo la lina di cintura mentre nei sottoporta troviamo una nervatura abbinata ai passaruota in rilievo, il frontale viene dominato da una grande calandra sdoppiata con prese d'aria inferiori che incorporano i fendinebbia dalle cornici cromate mentre nella coda sono stati adottati dei fanali dalla complessa geometria: l'elemento centrale di forma circolare culmina con numerosi spigoli. I principali difetti quali la scarsa visibilit\u00e0 posteriore dovuta al lunotto di piccole dimensioni e l'elevata soglia di carico del bagagliaio posteriore sono rimasti. Le Aveo due volumi sono lunghe circa 3,92 metri e possiedono un passo di 2,48 metri.\nLe Aveo tre volumi invece possiedono un design pi\u00f9 tradizionale e meno estroso, il frontale possiede dei fanali di forma rettangolare completamente differenti come la calandra cromata in un unico pezzo che ospita il marchio della casa, nella fiancata solo i passaruota in leggero rilievo rendono meno pesante l'aspetto dell'autovettura mentre la coda presenta i fanali di forma triangolare con sfondo ad effetto ghiaccio e un elemento cromato che si estende per tutta la lunghezza del portellone. La berlina \u00e8 lunga 4,31 metri e possiede lo stesso passo della versione tre e cinque porte.\nInternamente sono stati compiuti dei passi avanti in fatto di qualit\u00e0, le plastiche tutte rigide sono state riviste e vengono assemblate con maggiore cura, il disegno della plancia segue un andamento a \"V\", le bocchette d'aerazione del climatizzatore sono rimaste di forma circolare, i comandi audio sono stati spostati pi\u00f9 in alto rispetto alla Kalos mentre nella parte bassa \u00e8 stato sistemato il climatizzatore manuale (ma sui mercati esteri \u00e8 disponibile anche l'automatico monozona). Per rendere l'aspetto della plancia pi\u00f9 elegante sono disponibili anche delle plastiche in stile alluminio e degli elementi in finta radica. L'abitacolo \u00e8 spazioso per cinque adulti, inoltre \u00e8 stato incrementato lo spazio a disposizione per i passeggeri posteriori.\nLa nuova Aveo viene prodotta in Polonia e distribuita in tutta l'Europa ma la General Motors ha mantenuto le strategie di marketing, rivelatesi un successo, adottate gi\u00e0 con la vecchia Kalos: commercializzare l'autovettura in tutto il mondo adottanto differenti denominazioni a seconda del mercato nel quale un tipo di marchio gode di maggiore prestigio. Infatti per la Corea del Sud \u00e8 stato riconvertito lo stabilimento di Bupyong per la produzione locale e per la commercializzazione sotto il nome di \"Daewoo Gentra\" (la berlina tre volumi) e \"GentraX\" (la cinque porte). Ovviamente \u00e8 stata venduta anche in America, con produzione in Messico, andando a costituire l'auto d'accesso alla gamma Chevrolet statunitense mentre in Asia \u00e8 stata prodotta e commercializzata in India e Thailandia. Inoltre la produzione \u00e8 stata affidata anche agli impianti GM di Hanoi in Vietnam e di Bogot\u00e0 in Colombia; dal 2007 viene assemblata anche in Egitto e, grazie ad un accordo con la UkrAVTO, anche in Ucraina.\nMeccanica.\nLa \"Aveo T250\" \u00e8 stata realizzata su una versione rivista del precedente \"Pianale T\" gi\u00e0 visto sulla Kalos. La General Motors infatti ha preferito mantenere gran parte della gi\u00e0 collaudata meccanica in modo da incrementare l'affidabilit\u00e0 del modello e al tempo stesso per limitare i costi di produzione. Il motore \u00e8 sempre disposto anteriormente con relativa trazione anteriore; sospensioni anteriori a ruote indipendenti MacPherson e posteriori a ruote interconnesse con ponte torcente e barra stabilizzatrice con impianto frenante composto da dischi autoventilati all'avantreno e tamburi al retrotreno. L'assetto \u00e8 stato tarato per garantire un notevole comfort soprattutto sullo sconnesso, ci\u00f2 per\u00f2 penalizza le doti stradali della vettura infatti si evidenzia un marcato roll\u00eco in curva. Inoltre la mancanza del controllo elettronico della stabilit\u00e0 limita la sicurezza automobilistica. Curata l'aerodinamica infatti l'auto possiede un coefficiente di resistenza all'aria pari a 0,326.\nTutte le Aveo sono equipaggiate di serie dei doppi airbag frontali, del sistema anti bloccaggio delle ruote motrici (\"ABS\" a quattro canali con \"EBD\") e delle cinture di sicurezza con attacco a tre punti. Le versioni di punta dispongono di serie anche degli airbag laterali oltre ai fendinebbia. Nel 2006 l'Aveo berlina tre volumi \u00e8 stata testata ai crash test EuroNCAP riscontrano una valutazione negativa: solo una stella e mezza nella protezione degli adulti durante l'urto frontale e ci\u00f2 classifica l'Aveo come una delle auto meno sicure testate dall'ente. Lo scarso risultato del test \u00e8 da considerarsi in riferimento al solo modello a tre volumi, dotato di dotazioni di sicurezza scarse, in quanto non pensato per il mercato europeo. La versione a due volumi \u00e8 stata invece testata ai crash test dall'ente australiano ANCAP, ottenendo un punteggio di 4 stelle su 5. Per entrambe le versioni i test riportano per la protezione dei bambini un punteggio di quattro stelle su cinque, e una buona prova d'investimento pedoni con il punteggio di tre stelle su cinque grazie al frontale arrotondato.\nVersioni e allestimenti.\nIn Italia l'auto \u00e8 stata importata a partire dal 2008 nelle varianti a tre e cinque porte ed ha riscosso subito un discreto successo commerciale grazie al prezzo di listino ridotto ed ai bassi costi di esercizio. Le versioni pi\u00f9 apprezzate sono state le Aveo Eco Logic caratterizzate dalla doppia alimentazione benzina e GPL grazie ad un impianto a gas prodotto e installato dalla BRC Gas Equipment in Italia e in seguito omologato direttamente dalla casa costruttrice in modo da poter usufruire degli incentivi governativi per le auto a basso impatto ambientale. Nonostante ci\u00f2 l'auto \u00e8 stata criticata durante le prove effettuate dalle testate giornalistiche italiane di possedere un elevato consumo di carburante nella modalit\u00e0 a GPL. Il passaggio dall'alimentazione a benzina a quello a gas avviene in automatico trascorsi un paio di minuti dopo la messa in moto poich\u00e9 \u00e8 la centralina che gestisce l'impianto.\nSul mercato italiano l'Aveo viene proposta in una gamma composta da tre allestimenti: la versione base denominata \"Aveo L\" disponibile con il solo motore 1.2 a benzina o GPL e in versione tre porte, la versione intermedia \"Aveo LS\" con il 1.2 a benzina o GPL sia tre che cinque porte e la pi\u00f9 sportiva \"Aveo LT\" abbinata al 1.2 a benzina o GPL con tre e cinque porte oppure al 1.4 benzina solo in versione tre porte. La \"L\" dispone di serie oltre l'ABS con i doppi airbag frontali anche del servosterzo, alzacristalli elettrici manuali, l'autoradio CD ed MP3 con ingresso Aux-in e il climatizzatore a controllo manuale, la \"LS\" aggiunge il computer di bordo, la chiusura centralizzata, retrovisori e maniglie delle portiere in tinta carrozzeria, cerchi in acciaio da 15\" e specchietti regolabili elettricamente mentre la pi\u00f9 sportiva \"LT\" dispone dello spoiler posteriore, fendinebbia con cornici cromate, prese d'aria laterali, comandi audio al volante, kit stile alluminio nell'abitacolo, alzacristalli elettrici posteriori (per la cinque porte) e cerchi in lega da 15\".\nMotorizzazioni.\nI propulsori disponibili sin dal debutto sono stati due quattro cilindri alimentati a benzina: il piccolo 1.2 16V facente parte della famiglia motoristica \"S-Tec II\" \u00e8 stato sviluppato dalla General Motors, \u00e8 una unit\u00e0 di nuova concezione creata appositamente per il mercato europeo incrementando il volume dei cilindri fino alla cubatura di 1.206 cm\u00b3. Migliorato anche il sistema di fasatura variabile in grado di garantire dei costi di gestione minori e delle buone prestazioni. Questo 1.2 sfrutta l'iniezione elettronica multipoint ed eroga la potenza massima di 84 cavalli a 6.000 giri/min per una coppia motrice di 114 N\u00b7m a 3.800 giri/min. La casa dichiara un'accelerazione da 0 a 100 km/h registrata in 12,8 secondi per una velocit\u00e0 di punta pari a 170\u00a0km/h. Il motore viene omologato Euro 4 e garantisce un consumo medio di circa 18,2\u00a0km/l per emissioni di anidride carbonica pari a 132 grammi al chilometro. Nelle versioni \"Eco Logic\" alimentate a GPL la casa dichiara dei consumi leggermente pi\u00f9 elevati infatti l'auto percorre in media 13,9\u00a0km/l mentre le emissioni vengono ridotte fino a 116 grammi al km di anidride carbonica. L'autonomia a gas \u00e8 di 467\u00a0km.\nIl pi\u00f9 grande 1.4 16V \"E-Tec\" \u00e8 stato potenziato fino a 101 cavalli; come il 1.2 anche il 1.4 dispone dell'iniezione elettronica multipoint ed \u00e8 alimentato a benzina; la versione \"Eco Logic\" a GPL non \u00e8 stata prodotta poich\u00e9 le vendite di questo propulsore anche sulla precedente Kalos si sono sempre contenute in poche migliaia di unit\u00e0. La coppia massima \u00e8 di 131 N\u00b7m erogati a 4.200 giri/min mentre le prestazioni dichiarate sono lo scatto da 0 a 100\u00a0km/h in 11,9 secondi per una velocit\u00e0 massima di 175\u00a0km/h. Il consumo medio \u00e8 di 16,9\u00a0km/l per emissioni pari a 140 grammi al km di CO2.\nSul mercato americano ed australiano l'Aveo \u00e8 disponibile con il solo propulsore 1.6 16V \"Ecotec\" di origine Opel erogante 103 cavalli a 5.800 giri/min per una coppia massima di 145 N\u00b7m a 3.600 giri/min con un consumo medio di 14,3\u00a0km/l ed emissioni pari a 182 grammi di anidride carbonica emessa al km. Tutti i propulsori sono abbinati ad un cambio manuale a cinque rapporti mentre il 1.4 16V ed il 1.6 16V sono disponibili per i mercati esteri anche con trasmissione automatica a quattro rapporti.\nModelli speciali.\nNel 2003 la Chevrolet svilupp\u00f2 la Aveo XTREME, versione sportiva dell'utilitaria statunitense. Rispetto al modello di base presentava un nuovo body kit aerodinamico che implementava diverse prese d'aria per il raffreddamento delle componenti meccaniche della vettura, un nuovo impianto di illuminazione che sfruttava la tecnologia LED e nuovi accessori per la dotazione di bordo.\nVeicoli derivati.\nDall\"'Aveo T250\" sono state ricavate numerose utilitarie vendute in tutto il mondo sotto differenti denominazioni: oltre alla gi\u00e0 citata \"Daewoo Gentra\" (il cui nome deriva dalle parole \"Gentleman\" ovvero gentiluomo e \"Transportation\" ovvero mezzo di trasporto) riservata al mercato coreano \u00e8 stata venduta negli Stati Uniti e in Messico anche dal marchio Pontiac come \"G3\" mentre in Canada come \"Pontiac G3 Wave\". Le versioni griffate \"Suzuki Swift+\" sono state introdotte in Canada nel 2009 per sostituire la precedente serie \"T200\" derivata dalla Kalos. Sul mercato australiano invece l'Aveo ha mantenuto la denominazione di \"Holden Barina\" assunta gi\u00e0 in passato. Uno dei punti deboli accusati anche dalla clientela australiana \u00e8 stata la scarsa sicurezza in caso d'impatto.\nSul mercato cinese l'Aveo cinque porte ha mantenuto la denominazione originale mentre la versione berlina viene venduta come \"Chevrolet Lova\" ed \u00e8 stata ristilizzata nel 2010. Inoltre, sempre in Cina, \u00e8 stata presentata nel 2007 al Salone dell'auto di Shanghai la concept car \"Aveo Iron Man Edition\" caratterizzata da un'estetica off-road con protezioni laterali e scudi paracolpi.\nSeconda generazione (2011-2020).\nLa prima serie di Aveo ottenne un successo tale da diventare il modello pi\u00f9 venduto del marchio Chevrolet (prima dell\u2019introduzione della Cruze). Per la seconda generazione i vertici General Motors optarono per un progetto totalmente inedito (codice \"T300\"), un'autovettura di segmento B soprattutto pi\u00f9 grande e spaziosa con estetica originale da vendere globalmente con il solo marchio Chevrolet. Lo sviluppo si svolse in Corea del Sud alla GM Daewoo ma coinvolse soprattutto la Opel per la progettazione della piattaforma e delle motorizzazioni.\nIl design venne gi\u00e0 approvato nel 2007 ad opera di Ondrej Koromhaz che era a capo dello stile della Holden (altro marchio del gruppo General Motors) e che tra il 2005 e il 2007 migr\u00f2 alla GM Daewoo per guidare lo stile dei nuovi modelli a marchio Chevrolet. Per il pianale di base, a causa della rottura degli accordi con il gruppo Fiat non venne utilizzata la piattaforma Small della Opel Corsa D (comune alla Fiat Grande Punto) ma venne sviluppato il nuovo telaio \"GM Gamma II\". Nel 2010 al Salone di Detroit viene presentato il prototipo Chevrolet Aveo RS, praticamente definitivo che anticipava la seconda generazione.\nIl debutto ufficiale avviene al salone di Parigi nell\u2019autunno del 2010 accompagnata dalla monovolume Orlando e dalla Cruze a 5 porte. Disponibile in due carrozzerie, cinque porte e berlina quattro porte, lunghe rispettivamente 4,039 metri la prima e 4,399 metri la berlina entrambe sono caratterizzate dal frontale con i fari non incapsulati con elementi circolari, la cinque porte possiede la maniglia delle portiere posteriori nascoste sul montante, la berlina 4 porte invece possiede la classica maniglia sulla portiera. In Europa le vendite sono partite dall\u2019estate del 2011.\nMeccanica.\nLa Aveo di seconda generazione utilizza la nuova piattaforma Gamma II sviluppata da Opel e adotta sospensioni anteriori a montanti MacPherson con molle elicoidali e barra stabilizzatrice, le sospensioni posteriori sono di tipo semi-indipendente a ponte torcente con profilo tubolare a V a doppia parete e ammortizzatori a gas. I freni anteriori sono a disco autoventilati e quelli posteriori a tamburo. L'isolamento acustico viene migliorato dal 10 al 40 per cento rispetto alla vecchia serie, grazie all'adozione di nuovi materiali. Il serbatoio, dalla capacit\u00e0 di 46 litri, \u00e8 posizionato tra la sospensioni posteriori. La carrozzeria utilizza una maggiore quantit\u00e0 di acciai alto-resistenziali in grado di sopportare una trazione fino a 1000 MPa e acciai a deformazione programmata. I modelli europei dispongono di serie dell\u2019ABS e dell\u2019EBD, controllo elettronico della stabilit\u00e0 e della trazione (ESC) e dal servosterzo elettrico su colonna (EPS) oltre a sei airbag su tutti i modelli.\nNel 2011 la seconda generazione viene sottoposta ai test dell'EuroNCAP ottenendo in questo caso il punteggio di 5 stelle.\nProduzione.\nLa produzione part\u00ec ufficialmente nella primavera del 2011 presso lo stabilimento GM Daewoo di Incheon in Corea del Sud e le esportazioni in Europa incominciarono nell\u2019estate dello stesso anno. Il nome Chevrolet Aveo debutt\u00f2 per la prima volta in Corea del Sud in quanto il marchio Daewoo era stato soppresso dalla General Motors e sostituito da quello Chevrolet. La gamma motori europea e coreana era composta dalle nuove motorizzazioni Ecotec sviluppate da Opel dalla cilindrata da 1.2, 1.4 e 1.6 litri benzina a cui si aggiunse per la prima volta il piccolo 1.3 Multijet diesel di origine Fiat.\nPer il modello nord americano la General Motors opt\u00f2 per un cambio di denominazione della vettura per distaccarla dalla precedente Aveo che ottenne un successo modesto negli USA e venne criticata per la bassa qualit\u00e0 costruttiva. I vertici decisero cos\u00ec di ribattezzarla Chevrolet Sonic e di produrla direttamente negli Stati Uniti nello stabilimento di Orion in Michigan. La vettura era identica alla Aveo venduta nel resto del mondo, ed era venduta sia in versione cinque porte che berlina quattro porte; le uniche modifiche riguardavano un differente set-up delle sospensioni curato dalla Corvette Racing per renderle pi\u00f9 rigide e migliorare la tenuta di strada. La gamma di motorizzazioni in USA era composta da un 1.8 Ecotec 16V da 138 cavalli abbinato ad un cambio manuale a 5 rapporti o automatico a 6 rapporti e dal 1.4 turbo Ecotec 16V erogante 140 cavalli disponibile solo com cambio automatico a 6 rapporti. Successivamente la denominazione Chevrolet Sonic venne adottata anche in Canada, e in Messico (dove la vecchia Aveo era rimasta in produzione). In Messico venne prodotta localmente nello stabilimento di Ramos Arizpe sempre a partite dal 2011 per essere esportata nei paesi del Centro America.\nSempre nel 2011 partono le vendite in Australia e Nuova Zelanda marchiata Holden Barina; il marchio Holden \u00e8 l\u2019unico utilizzato da GM per vendere i propri veicoli nel continente australiano.\nIn molti paesi sud americani come Brasile ed Argentina la Aveo venne importata dalla Corea del Sud e venduta ribattezzata Sonic. In Colombia venne assemblata a Bogot\u00e0 con tutti i pezzi provenienti dal Messico.\nNel 2012 parte la produzione in Tailandia nello stabilimento di Rayong con il nome Sonic e molti componenti importati direttamente dalla fabbrica di Incheon in Corea del Sud. I Modelli prodotti in Tailandia vennero esportati nei paesi ASEAN come Filippine, Indonesia e Malesia nonch\u00e9 in Giappone. Nei restanti paesi asiatici la vettura era importata dalla Corea del Sud.\nIn Russia venne assemblata dal dicembre 2012 in CKD dalla GAZ nella fabbrica di Ni\u017enij Novgorod con tutti i componenti importati dalla Corea del Sud. La produzione termina nel 2015 a causa delle basse richieste.\nIn India la Aveo venne lanciata nel 2012 assemblata dalla GM India nello stabilimento di Pune e nello stesso anno part\u00ec la produzione anche in Cina prodotta dalla SAIC-GM nello stabilimento di Yantai.\nNel 2015 la General Motors decise di ritirare il marchio Chevrolet dal mercato europeo e di conseguenza tutti i modelli compreso la Aveo; ci\u00f2 provoc\u00f2 una forte diminuzione della produzione nello stabilimento sud coreano. Due anni pi\u00f9 tardi la Aveo viene soppressa anche in India, Tailandia e molti paesi asiatici a causa della bassa richiesta. Le esportazione in Sud America terminarono nel 2017 a causa della bassa domanda dovuta al forte successo della Chevrolet Onix prodotta localmente e dai prezzi molto pi\u00f9 bassi. Nello stesso anno termina l\u2019assemblaggio in India in quanto la General Motors si ritira dal mercato vendendo la fabbrica alla SAIC.\nRestyling 2016.\nNel marzo 2016 al Salone dell'automobile di New York viene presentato il restyling dell'Aveo; le modifiche riguardano soprattutto il muso dove viene adottato un nuovo frontale ispirato nello stile alla sportiva Chevrolet Camaro con nuovi fanali classici con luci diurne a LED, mascherina che incorpora il logo Chevrolet e una ampia presa d'aria nel paraurti. Nella coda debuttano nuovi fanali a sfondo trasparente, nuovi paraurti e sulla berlina tre volumi un nuovo portellone con optional anche un piccolo spoiler. Nuovi cerchi in lega e minigonne dal disegno inedito sui modelli di punta. L\u2019interno porta al debutto la nuova strumentazione a lancette classica (la vecchia digitale stile moto non venne gradita dalla clientela) e il nuovo sistema multimediale MyLink con connessione wi-fi, internet 4G, bluetooth, touchscreen da 7 pollici e GM OnStar, Apple CarPlay e Android Auto.\nNel 2019 esce di produzione il modello fabbricato in Corea del Sud e nell\u2019ottobre 2020 viene annunciato dalla General Motors la fine della produzione della versione americana presso lo stabilimento \"Orion Assembly\" in Michigan."}
{"id": "2015826", "revid": "92723", "url": "https://it.wikipedia.org/wiki?curid=2015826", "title": "R\u017ey\u0161\u010div", "text": "R\u017ey\u0161\u010div \u00e8 una piccola citt\u00e0 dell'oblast' di Kiev. Al 2001 conta 8.447 abitanti. \u00c8 ricordata per aver dato i natali alla poetessa Lina Kostenko."}
{"id": "2015828", "revid": "207432", "url": "https://it.wikipedia.org/wiki?curid=2015828", "title": "Dodge Raider", "text": ""}
{"id": "2015829", "revid": "207432", "url": "https://it.wikipedia.org/wiki?curid=2015829", "title": "Chevrolet El-Camino", "text": ""}
{"id": "2015831", "revid": "6923", "url": "https://it.wikipedia.org/wiki?curid=2015831", "title": "Daewoo Tosca", "text": ""}
{"id": "2015832", "revid": "207432", "url": "https://it.wikipedia.org/wiki?curid=2015832", "title": "Holden Epica", "text": ""}
{"id": "2015833", "revid": "17654", "url": "https://it.wikipedia.org/wiki?curid=2015833", "title": "Progettato per uccidere 3", "text": ""}
{"id": "2015834", "revid": "767487", "url": "https://it.wikipedia.org/wiki?curid=2015834", "title": "MosquitoMan - Una nuova razza di predatori", "text": "MosquitoMan - Una nuova razza di predatori (\"Mansquito\") \u00e8 un film del 2005 diretto da Tibor Tak\u00e1cs.\nProdotto dalla Nu Image per il canale televisivo \"Sci-Fi Channel\", fa parte della serie sui mutanti che comprende i film: \"Metamorphosis\", \"Creature\", \"SharkMan\", \"SkeletonMan\" e \"Snakeman - Il predatore\".\nTrama.\nIl detenuto Ray Erikson partecipa a un'importante ricerca sul DNA delle zanzare.\nDurante le analisi in laboratorio, si verifica una violenta esplosione che sprigiona micidiali\nsostanze tossiche e coinvolge sia Ray sia la dottoressa Jennifer Allen. Il contagio porta il loro DNA a mescolarsi con quello di alcune zanzare presenti nel laboratorio.\nGli effetti sono terrificanti: Ray si trasforma in un abominevole e indistruttibile creatura assetata di sangue, mentre la dottoressa - esposta meno all'esplosione - scoprir\u00e0 ben presto la sua mutazione; soggetta a un cambiamento pi\u00f9 lento, cercher\u00e0 una cura che possa guarirla prima che la trasformazione sia completa.\nDistribuzione.\nIl film \u00e8 stato distribuito in Italia direttamente per il mercato home video, l'edizione DVD \u00e8 stata pubblicata il 10 settembre 2008."}
{"id": "2015835", "revid": "486946", "url": "https://it.wikipedia.org/wiki?curid=2015835", "title": "Tv locali", "text": ""}
{"id": "2015838", "revid": "281294", "url": "https://it.wikipedia.org/wiki?curid=2015838", "title": "Windell Gabriels", "text": ""}
{"id": "2015841", "revid": "1318658", "url": "https://it.wikipedia.org/wiki?curid=2015841", "title": "Simone Mori", "text": "Biografia.\nFiglio dell'attore e doppiatore Renato Mori, formatosi presso la scuola del Teatro \"La Scaletta\" diretta da Gianni Diotaiuti, \u00e8 dotato di una voce versatile adatta sia a personaggi comici che a ruoli drammatici. In televisione ha doppiato David Schwimmer, nel ruolo di Ross Geller, nel serial \"Friends\" e Gary Dourdan, nel ruolo di Warrick Brown nel telefilm \"CSI - Scena del crimine\". Inoltre presta voce al personaggio Varys de \"Il Trono di Spade\", interpretato da Conleth Hill. Per il cinema presta spesso la voce a John C. Reilly, e ad altri attori come Ice Cube, Omar Sy, Seth Rogen, Mekhi Phifer, Rob Schneider, Richard T. Jones, Don Cheadle e Omar Benson Miller. Tra i personaggi d'animazione: Hermes Conrad in \"Futurama\", Toshiyuki Saejima in \"Great Teacher Onizuka\", Averell Dalton in \"Lucky Luke\", Kiriko in \"Hunter \u00d7 Hunter\" e Vash the Stampede in \"Trigun\" e \"\".\nDal 2003 oltre a doppiare ha intrapreso la carriera di direttore del doppiaggio.\nCome attore, il suo ruolo principale \u00e8 stato probabilmente quello di Maurizio Gemito nella serie TV \"Romanzo criminale\".\nNel luglio 2012, ha vinto il premio Leggio d'oro per il doppiaggio di Omar Sy in \"Quasi amici\".\nNel 2011, ha partecipato ad \"Acquari di famiglia\" insieme a Paolo Marchese."}
{"id": "2015843", "revid": "1149807", "url": "https://it.wikipedia.org/wiki?curid=2015843", "title": "Festival di Cannes 1987", "text": "La 40\u00aa edizione del Festival di Cannes si \u00e8 svolta a Cannes dal 7 al 19 maggio 1987.\nLa giuria presieduta dall'attore francese Yves Montand ha assegnato la Palma d'oro per il miglior film a \"Sotto il sole di Satana\" di Maurice Pialat, un premio inaspettato e molto contestato. Ricevendolo, il regista replic\u00f2 cos\u00ec ai fischi: \u00abSi vous ne m'aimez pas je peux vous dire que je ne vous aime pas non plus (Se non vi piaccio, posso dirvi che neanche voi mi piacete)\u00bb.\nPer la prima volta la cerimonia di premiazione \u00e8 stata trasmessa in diretta televisiva via satellite in tutto il mondo."}
{"id": "2015849", "revid": "1272592", "url": "https://it.wikipedia.org/wiki?curid=2015849", "title": "Navigatori", "text": ""}
{"id": "2015852", "revid": "339392", "url": "https://it.wikipedia.org/wiki?curid=2015852", "title": "LPCM", "text": ""}
{"id": "2015853", "revid": "118956706", "url": "https://it.wikipedia.org/wiki?curid=2015853", "title": "Herman Teirlinck", "text": "Biografia.\nFiglio dello scrittore naturalista Isidoor Teirlinck (1851-1934). Dopo un incerto esordio nella scia del naturalismo, pubblic\u00f2 nel 1908 quello che forse \u00e8 da considerare il suo capolavoro, \"Il Signor Serjanszoon, orator didacticus\", raffinato ed ironico romanzo incentrato sulla figura di un vecchio epicureo del Brabante del 1700.\nCollabor\u00f2 con Karel van de Woestijne alla stesura di \"Le torri di argilla\", romanzo rimasto incompiuto. \nTeirlinck si \u00e8 quindi dedicato per una ventina di anni al teatro con una produzione alquanto interessante per originalit\u00e0, in cui figurano ad esempio \"Il film al rallentatore\", del 1922; \"Io servo\", del 1924 e \"L'uomo senza corpo\", del 1925.\nTorn\u00f2 alla narrativa negli anni trenta del secolo scorso con alcuni romanzi, in particolare \"Maria Speermalie\", del 1940. Della sua ultima produzione, da ricordare \"La lotta con l'angelo\" del 1952 e il molto discusso \"Autoritratto, ovvero l'ultimo pasto di un condannato a morte\", del 1956.\nFu membro della Massoneria."}
{"id": "2015855", "revid": "181699", "url": "https://it.wikipedia.org/wiki?curid=2015855", "title": "Teatro del Rond\u00f2 di Bacco", "text": "Il teatro del Rond\u00f2 di Bacco \u00e8 un teatro di Firenze situato dentro palazzo Pitti.\nStoria.\nI due \"rond\u00f2\" del palazzo sono le due ali laterali aggiunte su iniziativa del Granduca Pietro Leopoldo di Lorena, \"abbracciando\" piazza Pitti.\nIl rond\u00f2 di sinistra \u00e8 detto \"Rond\u00f2 di Bacco\", dal nome della fontana del Nano Morgante (detto \"Bacchino\") nel vicino ingresso del giardino di Boboli, nei pressi dell'uscita del Corridoio vasariano. Fu creato dall'architetto Niccol\u00f2 Gaspero Maria Paoletti tra il 1783 e il 1799 e fu la seconda ala ad essere aggiunta dopo il rond\u00f2 di Porta Romana (a destra), opera di Giuseppe Ruggieri del 1765.\nSi tratta di una sala lunga e stretta, con un centinaio di posti. Appartiene alla soprintendenza ed oggi, sebbene a norma, \u00e8 difficilmente usato per spettacoli, mentre \u00e8 pi\u00f9 frequente l'utilizzo per presentazioni di iniziative della soprintendenza e piccoli convegni.\nIl teatro visse il suo momento di prestigio nel panorama cittadino tra il 1975 e i primi anni '80, quando ospit\u00f2 varie compagnie di ricerca europee, quali il Living Theatre, i Bread and Puppet di Peter Schumann, le opere di Giuliano Vasilic\u00f2, ecc. Qui recit\u00f2 anche un giovanissimo Roberto Benigni."}
{"id": "2015856", "revid": "36426", "url": "https://it.wikipedia.org/wiki?curid=2015856", "title": "Fontana del Nano Morgante", "text": ""}
{"id": "2015857", "revid": "36426", "url": "https://it.wikipedia.org/wiki?curid=2015857", "title": "Niccol\u00f2 Gaspero Maria Paoletti", "text": ""}
{"id": "2015858", "revid": "767487", "url": "https://it.wikipedia.org/wiki?curid=2015858", "title": "L\u00e1szl\u00f3 Teleki", "text": "Fu uno dei capi della rivolta liberale della Camera ungherese nel 1843. Ambasciatore del governo Kossuth a Parigi nel 1848 e nel 1849, non sfugg\u00ec all'arresto e fu consegnato all'Austria.\nNonostante venisse graziato da Francesco Giuseppe a patto di astenersi dal fare politica, torn\u00f2 a capo dell'opposizione nel 1861. Mor\u00ec suicida.\nDella sua attivit\u00e0 di scrittore si ricorda soprattutto il dramma \"Il favorito\", del 1841."}
{"id": "2015859", "revid": "36426", "url": "https://it.wikipedia.org/wiki?curid=2015859", "title": "Piazza Pitti", "text": ""}
{"id": "2015863", "revid": "1618903", "url": "https://it.wikipedia.org/wiki?curid=2015863", "title": "Regina Strinasacchi", "text": ""}
{"id": "2015864", "revid": "154893", "url": "https://it.wikipedia.org/wiki?curid=2015864", "title": "Issa Kobayashi", "text": ""}
{"id": "2015866", "revid": "339392", "url": "https://it.wikipedia.org/wiki?curid=2015866", "title": "Sicurezza del lavoro", "text": ""}
{"id": "2015867", "revid": "19403411", "url": "https://it.wikipedia.org/wiki?curid=2015867", "title": "Piattaforma di sistema", "text": ""}
{"id": "2015868", "revid": "19403415", "url": "https://it.wikipedia.org/wiki?curid=2015868", "title": "Piattaforma informatica", "text": ""}
{"id": "2015869", "revid": "19403418", "url": "https://it.wikipedia.org/wiki?curid=2015869", "title": "Calcolo lambdae", "text": ""}
{"id": "2015871", "revid": "19403424", "url": "https://it.wikipedia.org/wiki?curid=2015871", "title": "Calcolo lambda", "text": ""}
{"id": "2015875", "revid": "28592", "url": "https://it.wikipedia.org/wiki?curid=2015875", "title": "Karl Brullov", "text": ""}
{"id": "2015876", "revid": "1031941", "url": "https://it.wikipedia.org/wiki?curid=2015876", "title": "Governatorato di Pskov", "text": "Il governatorato di Pskov () \u00e8 stato una gubernija dell'Impero Russo. Il capoluogo era Pskov."}
{"id": "2015878", "revid": "36426", "url": "https://it.wikipedia.org/wiki?curid=2015878", "title": "Teatro Rinuccini", "text": ""}
{"id": "2015880", "revid": "28592", "url": "https://it.wikipedia.org/wiki?curid=2015880", "title": "Granduca di Lituania", "text": ""}
{"id": "2015881", "revid": "28592", "url": "https://it.wikipedia.org/wiki?curid=2015881", "title": "Ultimo zar di Russia", "text": ""}
{"id": "2015882", "revid": "228587", "url": "https://it.wikipedia.org/wiki?curid=2015882", "title": "Midori Kobayashi", "text": ""}
{"id": "2015883", "revid": "46291", "url": "https://it.wikipedia.org/wiki?curid=2015883", "title": "Erigeron alpinus", "text": "Cespica alpina (nome scientifico Erigeron alpinus L., 1753) \u00e8 una pianta erbacea, perenne con delicati fiori simili alle \u201cmargheritine\u201d, appartenente alla famiglia delle Asteraceae.\nEtimologia.\nIl nome del genere (\"erigeron\") deriva dalla combinazione di due parole : dal greco \"eri\" (= lana) e dal latino \"gerere\" (= portare) e fa riferimento alla vistosa pelosit\u00e0 della pianta. Ma altri testi fanno riferimento ad altri significati : \"eri\" (= primavera, inizio) e \"geron\" (= vecchio), richiamandosi forse al pappo di alcune specie che invecchiando diventa grigio.\nL'epiteto specifico (\"alpinus\") si riferisce alle zone tipiche dove vivono le piante di questa specie.\nIl genere ha ricevuto la denominazione di \"Erigeron\" dal botanico e naturalista svedese Carl von Linn\u00e9 nel 1737.\nI tedeschi chiamano questa pianta : \"Alpen-Berufkraut\"; i francesi la chiamano : \"Vergerette des Alpes\"; mentre gli inglesi la chiamano : \"Alpine Fleabane\".\nMorfologia.\nLa dimensione della pianta varia da 6 a 10\u00a0cm; ma si possono trovare (pi\u00f9 raramente) individui che variano da pochi centimetri (2) fino a 40\u00a0cm di altezza, questo a causa dell'alta variabilit\u00e0 della specie. La \u201cCespica alpina\u201d ha uno sviluppo tappezzante, tipico delle piante d'alta quota. Un'altra caratteristica comune alle pianta montane \u00e8 la sua villosit\u00e0 (serve come protezione contro il freddo). La forma biologica della specie \u00e8 emicriptofita scaposa (H scap) : ossia \u00e8 una pianta perennante tramite gemme posizionate al livello del terreno con fusto allungato e poco foglioso.\nRadici.\nLe radici sono secondarie da rizoma.\nFoglie.\nLe foglie non sono persistenti alla stagione invernale.\nInfiorescenza.\nL'infiorescenza \u00e8 composta da singoli capolini terminali. La struttura dell'infiorescenza \u00e8 quella tipica delle \"Asteraceae\" : un involucro formato da squame fa da protezione al ricettacolo sul quale s'inseriscono due tipi di fiori : quelli esterni ligulati e quelli interni tubulosi. L'involucro ha una forma campanulata. Le squame sono disposte in modo spiralato (in 2 serie) ed embricato; la parte apicale delle squame pi\u00f9 esterne (quindi quelle inferiori) \u00e8 ripiegata verso l'esterno (quasi patenti), mentre quelle superiori (le pi\u00f9 interne) sono erette; le squame sono inoltre copiosamente villose. Il ricettacolo \u00e8 nudo (senza pagliuzze interne). I capolini di una stessa pianta sono di norma tutti uguali tra di loro. Diametro del capolino : 1 \u2013 2\u00a0cm (2,5\u00a0cm al massimo); diametro dell'involucro : 6 \u2013 7\u00a0mm.\nFiori.\nI fiori sono tetra-ciclici (calice \u2013 corolla \u2013 androceo \u2013 gineceo) e pentameri.\nIn generale i caratteri morfologici dei fiori di queste piante possono essere cos\u00ec riassunti:\nFrutti.\nIl frutto \u00e8 un achenio sormontato da un pappo di peli tutti della stessa lunghezza.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale :\nma anche (della stessa formazione) :\nSistematica.\nLa famiglia delle Asteraceae o Compositae \u00e8 la famiglia vegetale pi\u00f9 numerosa, organizzata in oltre 1000 generi per un totale di circa 20.000 specie. \nI fiori di \"E. alpinus\" come altri fiori quali ad esempio gli \"Aster\" o gli americani \"Helenium\", nel volgare italiano sono noti come \u201cmargherite\u201d; tuttavia, pur se appartengono alla stessa famiglia, sono in realt\u00e0 fiori di generi diversi (per la precisione il nome Margherita dovrebbe essere attribuito solamente alla specie minore \"Bellis perennis\" e a quella pi\u00f9 grande \"Leucanthemum vulgare\"); infatti la \"Cespica alpina\" appartiene al genere \"Erigeron\" comprendente diverse centinaia di specie una buona parte di origine americana, mentre le altre sono europee (e asiatiche) di cui una decina sono proprie della flora italiana.\nSecondo le classificazioni pi\u00f9 tradizionali la specie \"Erigeron alpinus\" \u00e8 compresa nella sezione delle \"Trimorpha\" insieme alla specie \"Erigeron acer\" e altre. Le altre sezioni sono : \"Eschenbachia\", \"Caenothus\" e \"Euerigeron\".\nVariabilit\u00e0.\nLa variabilit\u00e0 di questa specie si sviluppa nell'altezza dei fusti e nella pelosit\u00e0 in generale della pianta. Sugli Appennini \u00e8 facile trovare individui densamente pelosi quasi lanosi (\"var. strigosus\" Fiori); sul calcare invece sono pi\u00f9 frequenti individui glabrescenti (\"var. prantlii\" D.Torre). In ambienti pi\u00f9 umidi le piante diventano pi\u00f9 lussureggianti (fusti alti, foglie grandi e numerosi capolini).\nNell'elenco che segue sono indicate alcune variet\u00e0 e sottospecie :\nIbridi.\nNell'elenco che segue sono indicati alcuni ibridi intraspecifici :\nSinonimi.\n\"Erigeron alpinus\" pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nGiardinaggio.\nL'unico uso che si pu\u00f2 fare di questa piante \u00e8 nel giardinaggio. Grazie al suo sviluppo tappezzante (nel corso del tempo si allarga molto) \u00e8 impiegata soprattutto nei giardini rocciosi. In primavera va concimata periodicamente con poca acqua. Queste piante non temono il freddo quindi si possono coltivare in qualsiasi periodo dell'anno, basta che abbiano alcune ore di sole al giorno. Durante i mesi freddi la parte aerea della pianta si dissecca completamente, per rifiorire l'anno successivo in primavera-estate."}
{"id": "2015885", "revid": "838137", "url": "https://it.wikipedia.org/wiki?curid=2015885", "title": "Yasuo Kobayashi", "text": ""}
{"id": "2015889", "revid": "804", "url": "https://it.wikipedia.org/wiki?curid=2015889", "title": "Salone del Libro di Torino", "text": ""}
{"id": "2015890", "revid": "1543377", "url": "https://it.wikipedia.org/wiki?curid=2015890", "title": "INA - Industrija nafte", "text": "INA - Industrija nafte, o INA \u00e8 la compagnia petrolifera di stato croata.\nLa compagnia \u00e8 quotata alla Borsa di Zagabria ed \u00e8 stata quotata anche al London Stock Exchange, la borsa valori di Londra; si occupa di ricerca e produzione di olio combustibile e gas derivati dal petrolio, e del commercio del petrolio e dei suoi derivati.\nIl gruppo INA comprende le controllate PROplin, che si occupa dell'offerta di gas liquido, Crosco dell'offerta nelle stazioni di servizio, STSI per i servizi tecnici e \"Maziva-Zagreb\" per la produzione di lubrificanti. INA possiede un'importante quota di JANAF, la societ\u00e0 degli oleodotti.\nStoria.\nL'azienda \u00e8 stata fondata 1\u00ba gennaio 1964 anno della fusione della compagnia petrolifera Naftaplin e raffinerie in Rijeka e Sisak.\nNel 1968 l'azienda mise in funzione, un grande impianto per la produzione di fertilizzanti minerali a Kutina.\nNel 1974, l'INA ha firmato un contratto per costruire un gasdotto attraverso il territorio dell'allora Jugoslavia, creando una societa' che gestisse direttamente l'opera la JANAF.\nIl gasdotto \u00e8 stato messo in funzione nel 1979.\nNel 1993 la societ\u00e0 \u00e8 stata trasformata in una societ\u00e0 per azioni. Inizialmente, il 100% delle azioni era di propriet\u00e0 dello Stato croato, nel 2003, il 25% delle azioni sono state acquistate dalla societ\u00e0 ungherese MOL . Nel 2006, le azioni della societ\u00e0 sono state messe in contrattazione alla Borsa di Zagabria, comunque lo Stato croato ha mantenuto una quota del 44.84%.\nAzienda.\nL'attuale assetto societario dell'azienda \u00e8:\nIl Gruppo INA \u00e8 una societ\u00e0 costituito da un'unit\u00e0 centrale INA, e da un certo numero di societ\u00e0 affiliate, che tutte insieme, formano il gruppo INA. Il numero dei dipendenti INA \u00e8 di 8.876 persone, il numero di dipendenti del Gruppi INA \u00e8 il di 14.217 persone. Il Presidente del Consiglio d'Amministrazione \u00e8 Zolt\u00e1n \u00c1ldott.\nIl Gruppo INA come profitto \u00e8 la pi\u00f9 grande azienda della Croazia, secondo i dati per il 2010, il suo fatturato \u00e8 pari a 24 miliardi di kune (3,5 miliardi \u20ac) . inoltre INA \u00e8 la prima azienda croata per esportazione nel 2011, l'azienda ha esportato merci e servizi per 10,47 miliardi di kune.\nAttivit\u00e0 estrattiva.\nIl Gruppo INA \u00e8 impegnato nell'esplorazione, produzione e trasporto di petrolio e di gas. L'azienda \u00e8 impegnata anche in attivit\u00e0 al di fuori della Croazia, in particolare, conduce l'esplorazione e la produzione di giacimenti di petrolio e di gas in Angola e l'Egitto. La societ\u00e0 comprende due grandi raffinerie di petrolio a Fiume e Sisak. \nLa societ\u00e0 possiede anche una fabbrica per la produzione di fertilizzanti minerali a Kutina e un certo numero di industrie petrolchimiche pi\u00f9 piccole.\nTra le societ\u00e0 affiliate del Gruppo INA:\nINA possiede anche una partecipazione in JANAF, un importante oleodotto nei Balcani.\nLa societ\u00e0 possiede una rete di 454 stazioni di rifornimento con il marchio \u00abINA\u00bb in Croazia e nei paesi balcanici."}
{"id": "2015891", "revid": "162719", "url": "https://it.wikipedia.org/wiki?curid=2015891", "title": "Industrija nafte", "text": ""}
{"id": "2015893", "revid": "729019", "url": "https://it.wikipedia.org/wiki?curid=2015893", "title": "Hollywood Citizenship Award", "text": "L'Hollywood Citizenship Award \u00e8 stato assegnato dal HFPA (\"Hollywood Foreign Press Association\") dal 1956 al 1957.\nL'elenco mostra i vincitori di ogni anno."}
{"id": "2015896", "revid": "339392", "url": "https://it.wikipedia.org/wiki?curid=2015896", "title": "University of Missouri", "text": ""}
{"id": "2015906", "revid": "1305772", "url": "https://it.wikipedia.org/wiki?curid=2015906", "title": "Kobayashi", "text": ""}
{"id": "2015907", "revid": "2110922", "url": "https://it.wikipedia.org/wiki?curid=2015907", "title": "European Film Awards per la miglior sceneggiatura", "text": "L'European Film Award per la miglior sceneggiatura viene assegnato al miglior sceneggiatore dell'anno dalla European Film Academy.\nGli unici ad aver vinto due volte il premio sono Istv\u00e1n Szab\u00f3 (nel 1992 e nel 1999), Pawe\u0142 Pawlikowski (nel 2014 insieme a Rebecca Lenkiewicz e nel 2018), e, entrambe le volte insieme, Agn\u00e8s Jaoui e Jean-Pierre Bacri (nel 2000 e nel 2004). Michael Haneke e Paolo Sorrentino detiengono invece il record di candidature, con quattro nominations. \nVincitori e candidati.\nL'elenco mostra il vincitore di ogni anno, seguito dagli sceneggiatori che hanno ricevuto una candidatura. Per ogni sceneggiatore viene indicato il titolo del film in italiano e il titolo originale tra parentesi."}
{"id": "2015910", "revid": "19403857", "url": "https://it.wikipedia.org/wiki?curid=2015910", "title": "Omi\u0161alj", "text": ""}
{"id": "2015911", "revid": "19403858", "url": "https://it.wikipedia.org/wiki?curid=2015911", "title": "Cantabrici", "text": ""}
{"id": "2015914", "revid": "19403880", "url": "https://it.wikipedia.org/wiki?curid=2015914", "title": "Urinj", "text": ""}
{"id": "2015917", "revid": "154893", "url": "https://it.wikipedia.org/wiki?curid=2015917", "title": "Mattia Pascal", "text": ""}
{"id": "2015920", "revid": "181699", "url": "https://it.wikipedia.org/wiki?curid=2015920", "title": "European Film Award per la miglior fotografia - Prix Carlo Di Palma", "text": "L'European Film Award per la miglior fotografia - Prix Carlo Di Palma viene assegnato al miglior direttore della fotografia dell'anno dalla European Film Academy. \nIntitolato al direttore della fotografia italiano Carlo Di Palma scomparso nel 2004, soltanto l'inglese Anthony Dod Mantle si \u00e8 aggiudicato due volte il riconoscimento, in entrambe le occasioni per due film: per \"Dogville\" e \"28 giorni dopo\" nel 2003 e per \"Antichrist\" e \"The Millionaire\" nel 2009.\nVincitori e candidati.\nL'elenco mostra il vincitore di ogni anno, seguito dai direttori della fotografia che hanno ricevuto una candidatura. Per ogni direttore della fotografia viene indicato il titolo del film in italiano e il titolo originale tra parentesi."}
{"id": "2015923", "revid": "466539", "url": "https://it.wikipedia.org/wiki?curid=2015923", "title": "European Film Awards per la miglior colonna sonora", "text": "L'European Film Awards per la miglior colonna sonora viene assegnato al miglior compositore dell'anno dalla European Film Academy.\nVincitori e candidati.\nL'elenco mostra il vincitore di ogni anno, seguito dai compositori che hanno ricevuto una candidatura. Per ogni compositore viene indicato il titolo del film in italiano e il titolo originale tra parentesi."}
{"id": "2015924", "revid": "729019", "url": "https://it.wikipedia.org/wiki?curid=2015924", "title": "How Can You Mend a Broken Heart", "text": "How Can You Mend a Broken Heart \u00e8 una canzone dei Bee Gees, pubblicata come singolo nel 1971. La canzone fu scritta da Barry e Robin Gibb nell'agosto 1970, durante un periodo di pausa del gruppo. Infatti il brano fu inizialmente offerto a Andy Williams, ma alla fine i Bee Gees registrarono il brano per l'album \"Trafalgar\".\nLa canzone fu registrata il 28 gennaio 1971 a Londra. La parte strumentale \u00e8 eseguita da Barry Gibb (chitarra), Maurice Gibb (chitarra, pianoforte, basso), Alan Kendall (chitarra), e Geoff Bridgeford (batteria), con l'arrangiamento e la conduzione musicale di Bill Shepherd. \nLe parti vocali invece sono di Robin Gibb (assolo nella parte iniziale), Barry Gibb (assolo nel ritornello e nella seconda strofa), e da Maurice (i cori nel ritornello). \nIl brano fu estratto come primo singolo di \"Trafalgar\" nel maggio 1971, abbinato al brano \"Country Woman\", non presente sull'album.\nBench\u00e9 il singolo non riusc\u00ec ad entrare nella classifica dei singoli inglesi, la canzone riusc\u00ec a diventare il primo numero uno dei Bee Gees negli Stati Uniti nella classifica \"Billboard\" Hot 100 per quattro settimane ed in Canada per due settimane arrivando anche alla quarta posizione della classifica \"Billboard\" Adult Contemporary.\nCover.\nAl Green registr\u00f2 una cover del brano nel suo album del 1972 \"Let's Stay Together\", presente anche nella colonna sonora del film del 1999 \"Notting Hill\". Nel 2008, la reinterpretazione di Green \u00e8 stata riarrangiata in un duetto con Joss Stone per la del film \"Sex and the City\". La cover di Al Green \u00e8 stata utilizzata anche nel film dei fratelli Hughes The book of Eli (Codice Genesi).\nNel 1973 anche Cher si \u00e8 cimentata in una cover di \"How Can You Mend a Broken Heart\" nell'album \"Half Breed.\"\nTeddy Pendergrass registr\u00f2 una versione del brano nell'album del 1991 \"Truly Blessed\", mentre Steve Brookstein nel 2005 per l'album \"Heart and Soul\". Nel 2006 anche Julio Iglesias ne ha proposto una propria versione nell'album \"Romantic Classics\".\nLa canzone \u00e8 stata anche registrata da Michael Bubl\u00e9 nel 2003, con i cori di Barry Gibb nell'album \"Michael Bubl\u00e9\". La reinterpretazione del cantante canadese \u00e8 riuscita ad arrivare alla ventunesima posizione della \"Billboard\" Adult Contemporary.\nLa pianista Jazz Diana Krall ha inserito il brano nella scaletta del suo tour del 2007, bench\u00e9 non abbia mai registrato il brano.\nVersione alternativa.\nUna versione alternativa di \"How Can You Mend a Broken Heart\" \u00e8 apparsa nella prima edizione inglese del greatest hits dei Bee Gees \"\" del 2001. Il brano si distingue per un differente traccia vocale, del piano e del basso. La prima strofa del brano, in questa versione, \u00e8 cantata da Barry Gibb e non Robin. Questa versione del brano era una prima prova del brano registrata dai Bee Gees, poi sostituita dalla versione universalmente conosciuta."}
{"id": "2015934", "revid": "767487", "url": "https://it.wikipedia.org/wiki?curid=2015934", "title": "D\u00e0oxu\u0101n", "text": "D\u00e0oxu\u0101n \u00e8 stato uno dei monaci buddhisti cinesi pi\u00f9 versatili del periodo medievale. Maestro di \"vinaya\" ha contribuito con Xu\u00e1nz\u00e0ng (\u7384\u5958, 602-664) e D\u00e0osh\u00ec (\u9053\u4e16, ?-683) alla traduzione di diversi testi inerenti ai canoni di disciplina monastica.\nLa vita.\nNon si conosce esattamente il luogo di nascita di D\u00e0oxu\u0101n, le fonti non concordano infatti sul luogo. Tuttavia \u00e8 certo che egli abbia vissuto la maggior parte della sua vita adulta nei pressi della capitale Chang'an. Si sa che era figlio di un alto ufficiale dell'esercito imperiale e che entr\u00f2 giovanissimo in un monastero buddhista, guadagnandosi presto la fama di giovane erudito. \nLo troviamo insieme a Xu\u00e1nz\u00e0ng nel centro di traduzione di Chang'an, presso il monastero X\u012bm\u00edng (\u897f\u660e\u5bfa, Tempio della luce occidentale) e poco dopo, come abate dello stesso monastero dove, con D\u00e0osh\u00ec, avvi\u00f2 la traduzione, la sistemazione e lo studio del materiale inerente ai diversi \"Vinaya\". \nA tale scopo fond\u00f2, nel monastero di N\u00e1nsh\u0101n (\u5357\u5c71\u5bfa, Tempio del Monte orientale) una specifica scuola, denominata \"L\u01dc\" (\u5f8b\u5b97, \"L\u01dc z\u014dng\"), affinch\u00e9 i monasteri buddhisti cinesi seguissero scrupolosamente le regole monastiche soprattutto al riguardo delle ordinazioni. \nFu lui ad evidenziare il vinaya della scuola indiana Dharmaguptaka (\"C\u0101turvarg\u012bya-vinaya\", Quadruplici regole della disciplina, \u56db\u5206\u5f8b pinyin: \"Sh\u00ecf\u0113nl\u01dc\", giapp. \"Shibunritsu\", conservato nel \"L\u01dcb\u00f9\", contiene 250 regole per i monaci e 348 regole per le monache) che era gi\u00e0 stato tradotto dal sanscrito al cinese nel 408 Buddhaya\u015bas (in cinese \u4f5b\u9640\u8036\u820d F\u00f3tu\u00f3y\u00e9sh\u00e8, IV-V secolo) e da Zh\u00fa F\u00f3ni\u00e0n (\u7afa\u4f5b\u5ff5, IV-V secolo), non trascurando, tuttavia, lo studio degli altri \"Vinaya\".\nD\u00e0oxu\u0101n si oppose sempre al progetto di un sa\u1e45gha (cin. \u50e7\u4f3d pinyin: \"s\u0113ngqi\u00e9\") di esclusiva formazione mah\u0101y\u0101na fondato esclusivamente sui precetti del bodhisattva riportati nel \"Brahmaj\u0101la-s\u016btra\" (\u68b5\u7db2\u7d93 pinyin: \"F\u00e0nw\u01ceng j\u012bng\", giapp. \"Bonm\u014d ky\u014d\", Il Sutra della rete di Brahma, conservato nel \"L\u01dcb\u00f9\") tradotto, forse, da Kum\u0101raj\u012bva nel 406 .\nLe opere.\nD\u00e0oxu\u0101n \u00e8 autore di importanti opere, tra queste vanno ricordate:"}
{"id": "2015941", "revid": "117698945", "url": "https://it.wikipedia.org/wiki?curid=2015941", "title": "Ettore Tibaldi (zoologo)", "text": "\u00c8 stato docente al dipartimento di biologia dell'Universit\u00e0 degli Studi di Milano e dal 2006 ha insegnato zoologia alla Universit\u00e0 di Scienze Gastronomiche di Pollenzo e Colorno. I suoi studi si sono indirizzati in particolare alle relazioni tra gli uomini e il mondo animale.\n\u00c8 stato attivo nella cooperazione internazionale ed \u00e8 stato tra i fondatori, nel 1985, del Cesvi.\nHa scritto articoli di divulgazione per riviste come \"Airone\" e \"Gardenia\" e testi per trasmissioni alla radio, come \"La fattoria degli animali\" su Radio Popolare, e alla televisione.\nTra le sue opere si possono ricordare \"Uomini e bestie: il mondo salvato dagli animali\" (Milano: Feltrinelli, 1998) e \"Cibo d'Africa: percorsi alimentari dal Sahara a Soweto\" (Bra: Slow Food, 2006).\nNel novembre 2008 viene presentata una testimonianza in ricordo di Ettore Tibaldi presso la Facolt\u00e0 di Scienze MM.FF.NN. dell'Universit\u00e0 degli Studi di Milano, contenente il contributo di diversi autori ."}
{"id": "2015946", "revid": "1318658", "url": "https://it.wikipedia.org/wiki?curid=2015946", "title": "Europa Nostra", "text": "Europa Nostra, la federazione pan-europea per il patrimonio culturale, rappresenta un movimento di cittadini in rapida crescita per la salvaguardia del patrimonio culturale e naturale dell'Europa. \u00c8 la voce di questo movimento e si confronta con gli organismi internazionali specifici, in particolare l'Unione europea, il Consiglio d'Europa e l'UNESCO. \u00c8 una delle organizzazioni non governative in relazione ufficiale con l'UNESCO.\nIl network di Europa Nostra copre quasi 50 paesi in tutta Europa ed oltre. \u00c8 composta da pi\u00f9 di 250 organizzazioni membri (organizzazioni del patrimonio e fondazioni con un numero totale di pi\u00f9 di 5 milioni di membri, 150 organizzazioni associate (enti governativi, enti locali, societ\u00e0) ed anche 1500 membri individuali che supportano direttamente la causa di Europa Nostra.\nL'obiettivo principale di Europa Nostra \u00e8 mettere al centro il patrimonio e i suoi benefici nella coscienza pubblica e far diventare il patrimonio una priorit\u00e0 maggiore per le politiche pubbliche sia a livello europeo che a livello nazionale. I suoi obbiettivi specifici sono quelli di promuovere, a livello europeo, standard di alta qualit\u00e0 nei settori di conservazione dei beni culturali, architettura, pianificazione urbana e rurale, e promuovere uno sviluppo bilanciato e sostenibile dell'ambiente urbano, rurale, costruito e naturale. Europa Nostra cerca di focalizzare l'importanza del patrimonio culturale condiviso come una colonna portante dell'identit\u00e0 europea, che contribuisce al rafforzamento della cittadinanza medesima.\nEuropa Nostra fu fondata nel 1963, su iniziativa della locale associazione Italia Nostra, come risposta ai notevoli problemi di sopravvivenza della citt\u00e0 di Venezia, tormentata da continui e numerosi picchi di marea. Nel 1991 Europa Nostra si fuse con l'Internationales Burgen Institut (gi\u00e0 International Castles Institute), creato nel 1949.\nOggi Europa Nostra \u00e8 presieduta dal cantante e direttore d'orchestra Pl\u00e1cido Domingo (Spagna) ed il presidente esecutivo Denis de Kergorlay (Francia). In precedenza \u00e8 stata presieduta dall'Infanta Pilar (2007-2009), duchessa di Badajoz, sorella di Juan Carlos I re di Spagna, il principe consorte di Danimarca, Henrik (1990-2007) e Hans de Koster dei Paesi Bassi (1984-1990).\nLe attivit\u00e0 di questa associazione sono coordinate da un Segretariato Internazionale con sede a L'Aia, nei Paesi Bassi, diretto dal segretario generale di Europa Nostra Sne\u0161ka Quaedvlieg \u2013 Mihailovi\u0107 (Paesi Bassi/Serbia). In molti stati, tale segretariato \u00e8 assistito, nei suoi compiti, da vari rappresentanti nazionali.\nLe attivit\u00e0 principali di Europa Nostra sono:\nLobby per i beni culturali.\nAgendo come lobby rappresentativa europea, Europa Nostra cerca di assicurare adeguato supporto per i beni culturali in varie aree delle politiche europee e finanziamenti.\nDurante il proprio congresso sul patrimonio culturale europeo tenutosi ad Amsterdam (giugno 2011), Europa Nostra e 27 altri networks europei ed internazionali ed organizzazioni attive nell'ambito pi\u00f9 ampio del patrimonio hanno deciso di creare la European Heritage Alliance 3.3.\nNel marzo del 2010, Europa Nostra ha aperto un ufficio di collegamento a Bruxelles, il cui compito \u00e8 di coordinare le attivit\u00e0 di lobby di Europa Nostra delle istituzioni europee ed enti internazionali con sede a Bruxelles, Strasburgo e Parigi.\nPremio del patrimonio culturale dell'Unione europea/concorso Europa Nostra.\nIl \"Premio del patrimonio culturale dell'Unione europea - concorso Europa Nostra\" celebra l'eccellenza nella conservazione del patrimonio, a partire dal restauro di edifici ed il loro riutilizzo, a riabilitazione urbana e paesaggistica, interpretazioni di siti archeologici, e cura per le collezioni artistiche. Inoltre, sottolinea la ricerca, il servizio dedicato alla conservazione dei beni da individui ed organizzazioni e progetti educativi legati al patrimonio.\nI premi sono supportati dalla Commissione europea nell'ambito del programma Cultura dell'Unione europea. La collaborazione con la Commissione Europea \u00e8 partita nel 2002.\nGli obiettivi del premio sono quelli di promuovere standard elevati e abilit\u00e0 tecniche elevate nelle pratiche di conservazione del patrimonio, e stimolare scambi transfrontalieri nella protezione del patrimonio. Attraverso il \u201cpotere dell'esempio\u201d, i premi hanno l'obiettivo di incoraggiare sforzi ulteriori e progetti legati alla protezione del patrimonio in Europa.\nEuropa Nostra \u00e8 il partner principale di \"The Best in Heritage\", una presentazione annuale di musei premiati, progetti sul patrimonio e la conservazione, che si svolge nella seconda met\u00e0 di Settembre nella citt\u00e0 di Ragusa (Croazia), patrimonio dell'umanit\u00e0.\nVincitori del Premio\n2006\nPatrimonio a rischio.\nEuropa Nostra supporta campagne nazionali ed internazionali per la conservazione e salvaguardia del patrimonio europeo a rischio.\nRecentemente Europa Nostra ha alzato la voce per la salvaguardia di monumenti storici, siti e paesaggi in Europa come ad esempio:\nNetwork pan-europeo.\nEuropa Nostra serve come piattaforma di scambio per le parti interessate alla conservazione del patrimonio, l'educazione, la ricerca, la comunicazione e l'interpretazione. Da la possibilit\u00e0 a professionisti del patrimonio, volontari, e sostenitori da tutta Europa di incontrarsi, dibattere e ispirarsi a vicenda.\nCoinvolge anche una pi\u00f9 ampia gamma di soggetti interessati, siano essi i responsabili politici, le altre reti europee o internazionali relative al patrimonio, studenti e giovani professionisti del patrimonio o del pubblico in generale. Europa Nostra \u00e8 un partner di Wiki Loves Monuments, il concorso fotografico di Wikipedia intorno al patrimonio culturale.\nEuropa Nostra organizza ogni anno un congresso sul patrimonio culturale europeo, tra cui un forum pubblico su argomenti vari del patrimonio che sono rilevanti per l'intera Europa. Organizza anche a livello nazionale, regionale e locale, incontri e dibattiti con le ONG del patrimonio in diverse parti d'Europa. Oltre a questo, il consiglio scientifico di Europa Nostra organizza un Convegno annuale per promuovere e coordinare lo studio scientifico delle strutture antiche e degli edifici fortificati in Europa.\nIl Consiglio Scientifico.\nAnnualmente, il Consiglio scientifico di Europa Nostra organizza numerosi convegni, al fine di promuovere e coordinare gli studi scientifici riguardanti le antiche fortificazioni sparse in tutto il territorio europeo, nonch\u00e9 l'analisi delle strutture abitative pi\u00f9 antiche.\nConvegni recenti del Consiglio Scientifico\nPubblicazioni.\nEuropa Nostra pubblica una rivista annuale, rinnovata nel 2010, che si chiama \"Heritage in Motion\" (ISSN 1871-417x). Questa rivista contiene articoli relativi agli attori culturali ed alle iniziative nel paese o nella citt\u00e0 che ospitano il congresso annuale di Europa Nostra. Il suo nome precedente era \"European Cultural Heritage Review\" (ISSN 1871-417x).\nIl consiglio scientifico di Europa Nostra ha anche pubblicato un totale di 64 volumi del suo \"Bollettino Scientifico\".\nMembri.\nEuropa Nostra \u00e8 una organizzazione non-profit, che \u00e8 finanziariamente sostenuta da quote associative e donazioni, da parte della Commissione europea e da altri enti pubblici e privati, sostenitori e sponsor.\nL'adesione ad Europa Nostra si compone di diverse categorie:\nL'associazione raduna i suoi associati e sostenitori presso l\"'Annual Congress\", una conferenza che viene organizzata ogni anno in una localit\u00e0 diversa, ma rigorosamente nei confini Europei.\nGovernance.\nVice Presidenti:\nPrincipali organi di governo:"}
{"id": "2015947", "revid": "1702319", "url": "https://it.wikipedia.org/wiki?curid=2015947", "title": "Lucano di Sabiona", "text": "Biografia.\nIl suo culto \u00e8 diffuso particolarmente nella zona delle Alpi Orientali dove in effetti svolse la sua attivit\u00e0 di evangelizzazione, tanto da avere il soprannome di \"apostolo delle Dolomiti\". Gran parte delle vicende riguardanti la sua vita risultano per\u00f2 derivare da leggende di origine medievale.\nSarebbe stato vescovo di Sabiona, borgo nei pressi dell'attuale cittadina di Chiusa; diocesi che fu poi trasferita a Bressanone. Nel 424, egli avrebbe permesso ai suoi fedeli di consumare i latticini durante la Quaresima di un anno particolarmente gravato dalla carestia, anche se il documento papale in merito risulta apocrifo. Fu per questo motivo invitato a scusarsi presso papa Celestino I, ma durante il viaggio verso Roma e successivamente il soggiorno nell'Urbe, avrebbe compiuto numerosi miracoli che gli valsero l'immediato perdono del pontefice.\nSecondo un'altra versione, Lucano si era recato a Roma per rimproverare il malcostume della corte pontificia di Celestino I e, avendogli quest'ultimo risposto che Lucano stesso indirettamente si giovava di questo lusso, il vescovo di Sabiona se ne torn\u00f2 offeso in montagna facendosi eremita. Un'ulteriore variante narra che fu invece costretto dai suoi nemici, forse ariani ad abbandonare la sede vescovile. Una delle saghe dell'Alto Adige, diffusa anche nell'Agordino, vuole che il vescovo si sia recato a Roma sul dorso di un orso.\nSi ritir\u00f2 dunque in Val di Fiemme, nell'attuale San Lugano di Trodena ma, ancora minacciato, si trasfer\u00ec nell'Agordino, presso l'attuale Valle di San Lucano, vivendo dentro una caverna. Compiva da qui varie opere di evangelizzazione, tra cui la conversione della beata Avazia o Vazza di Listolade che si ritir\u00f2 a vita eremitica scegliendo il santo come maestro; anche se sembra che in realt\u00e0 Avazia sia vissuta alcuni secoli dopo rispetto a Lucano.\nAlla sua morte, si dice il 22 giugno tra il 430 e il 440, fu poi sepolto con la discepola presso la chiesa di Taibon Agordino, ma attorno al 1307 il corpo fu trasferito nella cattedrale di Belluno. Dal 1658 alcune reliquie si trovano nella cattedrale di Bressanone.\nViene festeggiato il 20 luglio, anniversario della morte o, secondo i Bollandisti, della traslazione del corpo a Belluno."}
{"id": "2015948", "revid": "339392", "url": "https://it.wikipedia.org/wiki?curid=2015948", "title": "San Lucano vescovo", "text": ""}
{"id": "2015950", "revid": "729019", "url": "https://it.wikipedia.org/wiki?curid=2015950", "title": "Jadranski naftovod", "text": "JANAF, acronimo di Jadranski naftovod, termine che in croato significa \"Oleodotto Adriatico\" \u00e8 una azienda che si occupa della distribuzione del greggio in Croazia.\nIl sistema di distribuzione dell'Oleodotto Adriatico consiste nel terminale di Castelmuschio sull'isola di Veglia, ed una rete di oleodotti lunga 759 km che penetra all'interno del territorio croato (gli oleodotti Omi\u0161alj-Sisak, Sisak-Virje-Gola, Virje-Lendava, Sisak-Slavonski Brod e Slavonski Brod-Sotin), partendo dal tratto sottomarino dell'oleodotto tra Castelmuschio e Urinj.\nI principali azionisti sono \nProgetto Dru\u017eba-Adria.\nEsiste un progetto di connessione dell'\"Oleodotto Adriatico\" con l'oleodotto dell'Amicizia, il pi\u00f9 grande al mondo. La connessione avverrebbe attraverso l'Ungheria e la Croazia fino a Sisak dove i due oleodoti andrebbero a connettersi. Il petrolio russo arriverebbe cos\u00ec direttamente al terminale di Omi\u0161alj in Adriatico."}
{"id": "2015951", "revid": "339392", "url": "https://it.wikipedia.org/wiki?curid=2015951", "title": "San Lugano", "text": ""}
{"id": "2015952", "revid": "767487", "url": "https://it.wikipedia.org/wiki?curid=2015952", "title": "Ghost Ranch", "text": "Ghost Ranch \u00e8 un luogo di ritiro e di educazione spirituale gestito dalla Chiesa Presbiteriana USA, situato vicino al paese di Abiquiu, nello stato del Nuovo Messico.\nEsso \u00e8 il soggetto di molti paesaggi della pittrice statunitense Georgia O'Keeffe, che vi aveva una casa di vacanze nel 1934, poi residenza stabile dal '49 sino alla sua morte.\nL'ultimo proprietario del Ghost Ranch fu Arthur Newton Pack, il quale don\u00f2 il ranch alla Chiesa Presbiteriana. \nIl Ghost Ranch comprende un famoso sito paleontologico che conserva dinosauri del Triassico. Ossa fossili vi sono state trovate sin dal 1885. Nel 1947 il paleontologo Edwin Colbert document\u00f2 la scoperta di oltre un migliaio di scheletri fossilizzati di un piccolo dinosauro del Triassico, chiamato Coelophysis, in uno scavo del sito. Nel 2007, resti fossili di Dromomeron romeri, dell'antico gruppo dei dinosauromorfi basali, sono stati ritrovati nello scavo Hayden."}
{"id": "2015954", "revid": "162719", "url": "https://it.wikipedia.org/wiki?curid=2015954", "title": "Oleodotto Adriatico", "text": ""}
{"id": "2015962", "revid": "287204", "url": "https://it.wikipedia.org/wiki?curid=2015962", "title": "Daoxuan", "text": ""}
{"id": "2015963", "revid": "223320", "url": "https://it.wikipedia.org/wiki?curid=2015963", "title": "How Can you Mend a Broken Heart", "text": ""}
{"id": "2015967", "revid": "729019", "url": "https://it.wikipedia.org/wiki?curid=2015967", "title": "Story of My Heart", "text": "Story of My Heart \u00e8 l'album di debutto del cantante R&amp;B statunitense Mario Winans. L'album \u00e8 stato pubblicato il 24 giugno 1997 dalla Motown Records."}
{"id": "2015968", "revid": "1564499", "url": "https://it.wikipedia.org/wiki?curid=2015968", "title": "Centro urbano", "text": ""}
{"id": "2015971", "revid": "1305772", "url": "https://it.wikipedia.org/wiki?curid=2015971", "title": "Hurt No More", "text": "Hurt no More \u00e8 il secondo album del cantante R&amp;B statunitense Mario Winans. L'album \u00e8 stato pubblicato il 20 aprile 2004 dalla Bad Boy Records, a sette anni di distanza dal suo primo album."}
{"id": "2015978", "revid": "36426", "url": "https://it.wikipedia.org/wiki?curid=2015978", "title": "Teatro Nuovo (Firenze, via Bufalini)", "text": "Il Teatro Nuovo, o Teatro degli Intrepidi, era un teatro di Firenze, situato in via Bufalini 9.\nStoria.\nIn questo punto si trovavano le antiche botteghe di artigiani e scalpellini che nel medioevo lavoravano al cantiere di Santa Maria del Fiore. I locali sono di propriet\u00e0 dell'Opera del Duomo almeno dall'inizio del XV secolo, e forse fu proprio in uno di questi stanzoni che Michelangelo scolp\u00ec il famoso \"David\".\nNel 1779 il granduca Pietro Leopoldo decise di trasformare un ambiente nel teatro dell'Accademia degli Intrepidi, su disegno di Giulio Mannaioni: caratterizzato da una cattiva acustica, non fu molto amato dal pubblico.\nIl teatro era frequentato da persone del ceto popolare, in particolare era assiduo ritrovo degli studenti di medicina del vicino arcispedale di Santa Maria Nuova, chiamati \"Spedalini\". Le burle, gli schiamazzi, i tumulti erano all'ordine del giorno, tanto che spesso era necessario l'intervento dei gendarmi. A volte, ad esempio, se stabilivano per burla di non far rappresentare la commedia il pubblico si metteva d'accordo per applaudire fragorosamente chiunque entrasse appena alzato il sipario, fosse esso un attore o anche un servo: appena il malcapitato cercava di aprire bocca per recitare la battuta, veniva coperto dagli applausi fragorosi. Altre volte le burle comprendevano fischi sonori.\nNel Novecento il teatro venne dismesso e trasformato in autorimessa, finch\u00e9 non venne riacquistato dall'Opera del Duomo (settembre 1998), che ne fece un deposito e laboratorio di restauro.\nDell'antica funzione restava la struttura a forma ellittica, dove poggiavano una serie di palchi all'italiana e il proscenio.\nI locali sono stati ristrutturati a partire dal 2009 per contenere un nuovo ampliamento dell'attiguo Museo dell'Opera del Duomo, su un progetto di Adolfo Natalini. Il concorso originario (2002), al quale avevano partecipato anche Gae Aulenti, Luigi Zangheri e Vittorio Gregorotti, era stato vinto inizialmente dall'architetto spagnolo Santiago Calatrava, ma un ritardo del progettista ha fatto poi cadere la scelta definitiva sul progetto di Natalini.\nOggi ospita la \"Sala del facciatone\" del nuovo museo."}
{"id": "2015980", "revid": "1543377", "url": "https://it.wikipedia.org/wiki?curid=2015980", "title": "Konrad Lorenz", "text": "\u00c8 considerato il fondatore della moderna etologia scientifica, da lui stesso definita come \u00abricerca comparata sul comportamento\u00bb (\"vergleichende Verhaltensforschung\").\nNel 1973 la sua attivit\u00e0 trova coronamento con l'assegnazione del Premio Nobel per la medicina e la fisiologia (condiviso con Nikolaas Tinbergen e Karl von Frisch) per i suoi studi sulle componenti innate del comportamento e in particolare sul fenomeno dell\"'imprinting\" nelle oche selvatiche. Lorenz deve tuttavia gran parte della propria popolarit\u00e0 alle opere di divulgazione scientifica. Pioniere dell'ambientalismo, si \u00e8 inoltre occupato per tutta la vita di filosofia, specialmente nel campo gnoseologico (teoria della conoscenza), contribuendo alla fondazione dell'epistemologia evoluzionistica ed elaborando un'interpretazione biologica e filogenetica dell'apriorismo kantiano.\nBiografia.\nL'infanzia.\nKonrad Lorenz trascorse l'infanzia ad Altenberg, sulle rive del Danubio, dove pot\u00e9 subito coltivare il suo vivo interesse per il mondo animale:\nDa bambino avrebbe voluto diventare una civetta, \u00abperch\u00e9 di sera le civette non devono andare a letto\u00bb, ma cambi\u00f2 idea quando gli fu narrato il \"Viaggio meraviglioso del piccolo Nils Holgersson con le oche selvatiche\" di Selma Lagerl\u00f6f:\nPersuasi i genitori ad acquistargli un pulcino d'anatra, inizi\u00f2 a condividere tale interesse con una bambina di tre anni pi\u00f9 grande, la sua futura moglie, che ricevette un anatroccolo della stessa covata:\nA dieci anni scopr\u00ec i principi dell'evoluzione osservando una tavola di Archaeopteryx (anello di congiunzione tra i rettili e gli uccelli) e leggendo dei libri sull'argomento; progett\u00f2 allora di fare il paleontologo, e gli capit\u00f2 l'occasione di avere per maestro, a scuola, un monaco benedettino che insegnava liberamente la teoria darwiniana della selezione naturale.\nGli studi e il matrimonio.\nPrima di terminare il liceo (1922), desiderava studiare zoologia e paleontologia, ma segu\u00ec poi il volere del padre iscrivendosi a medicina. Segu\u00ec i corsi all'Universit\u00e0 di Vienna, alloggiando presso la casa dei genitori, dove continu\u00f2 peraltro a coltivare i suoi interessi zoologici; ad esempio prov\u00f2 a tenere, nella sua camera, una scimmia cappuccina. Ancor prima di conseguire la laurea (1928), divenne dapprima esercitatore e poi assistente universitario, presso l'istituto di anatomia, del prof. Ferdinand Hochstetter (esperto di embriologia e studioso di anatomia comparata).\nLa sua prima pubblicazione scientifica fu un diario di appunti e illustrazioni sul comportamento delle taccole. Gretel, che poi sarebbe diventata sua moglie, fece dattilografare questo scritto a sua insaputa e lo invi\u00f2 al dott. Oskar Heinroth. Cominci\u00f2 cos\u00ec la carriera di Lorenz.\nSposatosi, visse ad Altenberg con la moglie, ginecologa, ospitando in giardino moltissimi animali liberi, tanto che, quando nacque il primogenito, fu quest'ultimo ad essere messo, per sua sicurezza, \u00abin gabbia\u00bb:\nGli anni del nazismo.\nNel 1937 Lorenz fece domanda alla Comunit\u00e0 di Ricerca Tedesca per una borsa di studio, facendosi raccomandare da accademici viennesi come simpatizzante del nazismo; la domanda ebbe esito positivo l'anno successivo, quando Lorenz alleg\u00f2 anche le prove che lui e sua moglie erano di origine ariana. Con l'Anschluss dell'Austria alla Germania (1938), Lorenz prese la tessera del partito nazista e nel 1940 ottenne la cattedra di psicologia all'Universit\u00e0 di K\u00f6nigsberg e nel medesimo anno scrisse:\nIn seguito affermer\u00e0:\nNel corso della seconda guerra mondiale fu reclutato nell'esercito tedesco, inizialmente con l'incarico di portaordini-motociclista, poi di psicologo e infine di medico (1941) nel dipartimento di neurologia e psichiatria dell'ospedale di Posen; qui si occup\u00f2 del trattamento delle nevrosi, specialmente dell'isteria e delle nevrosi compulsive.\nNella primavera del 1942 fu spedito al fronte orientale, vicino Vicebsk (nell'ambito dell'Operazione Barbarossa), e due mesi dopo fu fatto prigioniero dai sovietici. Nel 1944 fu internato in un campo di prigionia in Armenia; nell'Unione Sovietica fece peraltro significative esperienze:\nIl dopoguerra.\nFu rimpatriato in Austria nel febbraio del 1948 e gli fu permesso di tenere il manoscritto di un libro sugli uccelli che stava scrivendo e che sarebbe diventato \"L'altra faccia dello specchio\". Subito si reinser\u00ec nell'ambito della ricerca zoologica. e nel 1949 fond\u00f2 l'Istituto di Etologia Comparativa dell'Accademia austriaca delle Scienze. Sempre in quell'anno pubblic\u00f2 il libro che l'avrebbe reso famoso: \"L'anello di Re Salomone\". Nel 1950 fu appositamente creato per lui l'Istituto Lorenz di etologia dalla Societ\u00e0 Max Planck a Buldern in Vestfalia e nel 1955 l'Istituto Max Planck di fisiologia del comportamento a Seewiesen, in Baviera di cui fu vice direttore e dal 1961 direttore\nNel 1953 segu\u00ec la nomina di Konrad Lorenz a professore onorario presso l'Universit\u00e0 di M\u00fcnster. Nel 1957 fu nominato Professore onorario di Zoologia presso l'Universit\u00e0 di Monaco di Baviera. Nel 1969 divenne il primo vincitore del \"Premio mondiale Cino Del Duca\". Nel 1973 gli fu conferito il Premio Nobel per la medicina, condiviso con Nikolaas Tinbergen e Karl von Frisch, \"per le scoperte in modelli di comportamento individuale e sociale\". Lorenz si ritir\u00f2 dall'Istituto Max Planck nel 1973, ma continu\u00f2 a fare ricerca e a pubblicare da Altenberg e Gr\u00fcnau im Almtal, in Austria. Mor\u00ec il 27 febbraio del 1989, all'et\u00e0 di 85 anni.\nPensiero.\nContributi scientifici.\nConsiderato uno dei fondatori dell'etologia (cio\u00e8 dello studio del comportamento animale nel suo ambiente naturale), Lorenz elabor\u00f2 sin dal 1935 il concetto di \"imprinting\": l'apprendimento istintivo caratteristico di una specie, che pare non derivare dall'esperienza individuale. Lorenz infatti defin\u00ec l'\"imprinting\" come \u00abla fissazione di un istinto innato su un determinato oggetto\u00bb, osservando che \u00abnelle anatre selvatiche il processo di \"imprinting\" che ferma l'azione del seguire \u00e8 ridotto a poche ore. Proprio per essere circoscritto a una determinata fase di sviluppo e per la sua irrevocabilit\u00e0 l\"'imprinting\" si differenzia da altre forme d'apprendimento\u00bb.\nQueste osservazioni di Lorenz influenzarono fortemente la teoria psicoanalitica dell'attaccamento (sar\u00e0 Bowlby stesso a riconoscerlo, nell'opera \"Costruzione e rottura dei legami affettivi\" del 1979). Lorenz fu promotore della scuola di \u00abetologia positiva\u00bb a orientamento psicofisiologico, basata sull'idea di un'\u00abattivit\u00e0 spontanea\u00bb dell'organismo distinta da qualsiasi \u00abrisposta\u00bb a stimolazioni. Egli ha studiato i problemi dei codici di comportamento e dei rituali nel mondo animale, legati al corteggiamento, alle pratiche sessuali e alla cova.\nStudi sull'aggressivit\u00e0.\nLorenz ha compiuto ricerche sui problemi dell'aggressivit\u00e0, sulla sua funzione per la sopravvivenza e sui meccanismi che si contrappongono ai suoi effetti deleteri, estendendo queste ricerche dal campo animale fino a quello umano, dove ha osservato come l'istinto aggressivo vada in qualche modo mitigato, ad esempio tramite l'agonismo sportivo. Egli ha definito l'aggressivit\u00e0 come insita nella natura stessa dell'uomo, attirando perci\u00f2 le critiche di sociologi, psicologi e psichiatri. Si \u00e8 difeso affermando che il suo pensiero \u00abnon \u00e8 stato capito per colpa di restrizioni ideologiche. All'uomo non piace sentirsi definire aggressivo, non gli piace riconoscere di avere degli istinti bassi, e al giorno d'oggi l'aggressivit\u00e0 \u00e8 uno degli istinti pi\u00f9 deprecati\u00bb.\nHa elaborato la teoria della cosiddetta \u00abappetenza\u00bb, secondo cui negli animali c'\u00e8 un meccanismo interno dove si accumula l'aggressivit\u00e0, e che ad un certo livello costringe l'animale a sfogarla. Per Lorenz, come la fame comporta l'esigenza di nutrirsi, la mancanza di sfoghi aggressivi fa crescere il bisogno di combattere. La pulsione aggressiva \u00e8 pronta a liberarsi se sollecitata da stimoli appropriati, ed \u00e8 un istinto di conservazione della specie anche quando viene esercitata verso gli appartenenti alla propria stessa specie, attraverso la delimitazione del territorio e la distribuzione degli individui nello spazio vitale disponibile, nonch\u00e9 tramite la selezione del pi\u00f9 forte e del miglior capofamiglia.\nLorenz ha anche studiato i meccanismi delle inibizioni, sviluppatesi in parallelo all'evolversi degli strumenti di aggressione. L'essere umano \u00e8 l'unica specie che ha prodotto in breve tempo delle armi che ne mettono a rischio l'esistenza, perch\u00e9 dotate di un enorme potere distruttivo, \u00abil cui uso non \u00e8 regolato da una corrispondente forza di inibizione\u00bb.\nRiflessioni morali.\nGi\u00e0 prima dello scoppio della seconda guerra mondiale, nel saggio \"Armi e morale negli animali\" (1935), Lorenz aveva paventato per gli esseri umani la possibilit\u00e0 di un nuovo conflitto su scala globale, che avrebbe minacciato la sopravvivenza stessa dell'uomo sul pianeta:\nA partire dagli anni sessanta Lorenz inizi\u00f2 ad interessarsi, anche avvalendosi delle sue competenze di psichiatra, delle \u00abnevrosi di massa\u00bb che inducono l'essere umano a devastare l'ambiente e ad autodistruggersi nel circolo vizioso dell'economia capitalistica, con i rischi aggiunti di un possibile conflitto nucleare; da ci\u00f2 Lorenz deduce che i maggiori problemi per l'umanit\u00e0 di oggi siano quelli di natura etica e morale:\nEtica e animali.\nIn un suo articolo molto discusso del 1980 (\"Gli animali sono esseri umani di sentimento\") Lorenz parl\u00f2 di \u00abcrimini contro gli animali\u00bb scrivendo che \u00abchiunque conosca intimamente un mammifero superiore, come un cane o una scimmia, e \"non\" si convince che tale essere ha sentimenti simili ai suoi, \u00e8 psichicamente anormale\u00bb.\nLorenz spieg\u00f2 poi come la compassione verso gli animali sia una naturale conseguenza della scoperta delle somiglianze intercorrenti tra il loro comportamento ed il nostro:\nApprovando il riconoscimento scientifico dell'\u00abevidenza del Tu\u00bb promosso da Karl B\u00fchler, Lorenz sostenne quindi la necessit\u00e0 di una morale estesa agli animali:\nEpistemologia.\nIn campo filosofico uno dei maggiori contributi di Lorenz fu l'intuizione, derivata e dimostrata dalla sua ricerca naturale, della derivazione filogenetica delle nostre categorie mentali che ci consentono la conoscenza della realt\u00e0. A-priori per l'individuo, ma a-posteriori nel divenire evolutivo della specie. Intuizione e studi che costituirono una delle basi su cui si fonda l'epistemologia evoluzionistica.\nRiconoscimenti.\nNel dicembre 2015 l'universit\u00e0 di Salisburgo, nell'ambito di una verifica di tutte le lauree honoris causa assegnate a personaggi illustri decise di revocare tale laurea a Konrad Lorenz, assegnata nel 1983, per via della sua adesione al Partito Nazionalsocialista Tedesco dei Lavoratori.\nCritiche.\nSimon Wiesenthal contest\u00f2 l'attribuzione del Premio Nobel a Lorenz nel 1973, motivando la sua opposizione con le sue teorie sulla degenerazione della razza applicabili anche agli esseri umani e i suoi rapporti con il nazionalsocialismo, chiedendo con un'accorata lettera che restituisse il premio."}
{"id": "2015981", "revid": "1442080", "url": "https://it.wikipedia.org/wiki?curid=2015981", "title": "Dar\u00edo Franco", "text": "Carriera.\nClub.\nDifensore dalla buona propensione al gol, debutta nel Newell's Old Boys nel 1987, giocando 100 presenze in Primera Divisi\u00f3n Argentina segnando quattro volte. Nel 1991 si trasferisce nella Primera Divisi\u00f3n spagnola, al , dove gioca per quattro anni giocando 91 partite e segnando 7 gol. Nel 1995 si trasferisce in Primera Divisi\u00f3n, all'Atlas, dove gioca 78 partite, segnando 11 reti. Nel 1998 passa al Morelia, dove gioca fino al 2004, anno del suo ritiro, giocando pi\u00f9 di 200 partite di campionato, segnando 18 reti.\nNazionale.\nCon la nazionale di calcio argentina ha giocato 18 partite, segnando sei reti e vincendo due Copa Am\u00e9rica consecutive, e .\nAllenatore.\nDopo il suo ritiro ha allenato club messicani come il Morelia e il Tecos de la UAG. Nel 2008 - 2009 ha allenato l'Atlas."}
{"id": "2015983", "revid": "125308370", "url": "https://it.wikipedia.org/wiki?curid=2015983", "title": "Timothy McGee", "text": "L'agente speciale Timothy Farragut \"Tim\" McGee \u00e8 un personaggio della serie televisiva \"NCIS - Unit\u00e0 anticrimine\", interpretato da Sean Murray.\nTimothy McGee, o \"Pivello\", come \u00e8 comunemente indicato dalla squadra e in particolare dall'agente speciale DiNozzo, ha guadagnato il suo status di agente operativo quando \u00e8 stato trasferito a Washington da Norfolk e ha iniziato a lavorare per Gibbs in qualit\u00e0 di esperto di informatica, aiutando anche Abby Sciuto in laboratorio quando necessario.\nMcGee appare come personaggio ricorrente in alcuni episodi della prima stagione, mentre entra a fare parte del cast principale all'inizio della seconda stagione.\nBackground.\nMcGee \u00e8 il figlio dell'ammiraglio John MacGee, mentre il nome della madre non viene mai nominato. Ha una sorella minore di nome Sarah, interpretata nella serie da Troian Bellisario, sorella acquisita di Sean Murray. \u00c8 nato a Bethesda, nel Maryland, e ha passato l'infanzia in California ad Alameda, dove la famiglia si era trasferita per seguire la carriera di ufficiale di marina del padre.\nMcGee ha conseguito un master in Informatica al MIT e una laurea in ingegneria biomedica alla Johns Hopkins. Dopo la laurea ha iniziato a lavorare per l'NCIS come agente sul campo di stanza a Norfolk, incarico che occupa al momento della sua prima apparizione nella serie, nell'episodio \"Salvate le balene\" della prima stagione.\nDurante il primo episodio della seconda stagione (Non vedere il male) viene trasferito presso la squadra di Gibbs al quartier generale dell'NCIS a Washington.\nAspetto e personalit\u00e0.\nTimothy McGee \u00e8 l'esperto informatico della squadra dell'NCIS capitanata dall'agente speciale Leroy Jethro Gibbs. Inizialmente \u00e8 presentato come un geek, con abilit\u00e0 da hacker e in grado di risolvere complicati livelli di crittografia, ma allo stesso tempo timido e impacciato per quanto riguarda il lavoro sul campo. Durante il decimo episodio della terza stagione appare chiaramente scosso dopo aver ucciso per la prima volta una persona, bench\u00e9 si fosse trattato di legittima difesa.\nPer il suo ruolo di ultimo arrivato \u00e8 spesso chiamato dagli agenti speciali Gibbs e Anthony DiNozzo \"pivello\" (\"probie\" nell'originale inglese). Viste le sue abilit\u00e0 informatiche DiNozzo gli d\u00e0 inoltre una serie di altri soprannomi quali McGeek, McGoogle, McObi Wan Kenobi o Re degli elfi, quest'ultimo dopo aver scoperto che uno dei passatempi di Tim \u00e8 interpretare un signore degli elfi in un gioco di ruolo online.\nNel corso della serie il personaggio di McGee matura e diventa pi\u00f9 sicuro di s\u00e9, guadagnandosi il rispetto dei propri colleghi compreso DiNozzo, che smette di prenderlo in giro e inizia a chiamarlo Tim invece di \"pivello\".\nAspetto fisico.\nMcGee ha occhi verdi e capelli biondo-castano. Fino alla fine della sesta stagione appariva in sovrappeso, mentre durante la settima stagione dimagrisce visibilmente. La notevole perdita di peso del personaggio ha causato nei fan alcune preoccupazioni in merito allo stato di salute di Sean Murray, ma nell'ottobre 2010 tramite il proprio account Twitter l'attore ha spiegato che si era volontariamente messo a dieta, riducendo gli zuccheri, eliminando l'alcol e consumando solo cibi biologici.\nIl tipico abbigliamento di McGee evolve nel corso della serie: nei primi episodi indossava sempre un abito, camicia e cravatta, mentre a partire dalla quarta stagione adotta un abbigliamento un po' pi\u00f9 informale rinunciando alla cravatta. Dalla settima stagione inizia a indossare spesso anche giacche di pelle o bomber sopra la camicia.\nNelle prime 14 stagioni ha sempre un aspetto ben rasato. Durante il periodo in cui \u00e8 tenuto in ostaggio in Paraguay, a cavallo la tra quattordicesima e la quindicesima stagione, si fa crescere la barba e decide di mantenere questo look anche una volta liberato e ripreso il lavoro all'NCIS.\nHobby.\nNel tempo libero McGee ama giocare con il computer, in particolare con giochi di ruolo e di tattica militare. Durante l'episodio \"L'uomo volante\" della settima stagione si scopre che ha inoltre una grande passione per i jet pack, al punto di mostrare ai compagni di squadra un breve film da lui stesso realizzato sull'argomento. Vista la sua esperienza dell'argomento Gibbs lascia a McGee il comando dell'indagine, che ruota appunto intorno alla morte di un collaudatore di jet pack.\nFin dalla prima stagione viene rivelato che un altro dei passatempi di McGee \u00e8 scrivere romanzi polizieschi. Gli altri membri della squadra per\u00f2 lo scopriranno solo anni dopo, in particolare durante l'episodio \"Articolo da copertina\" della quarta stagione. In tale occasione infatti si scopre che McGee ha pubblicato, sotto lo pseudonimo di Thom E. Gemcity (anagramma del suo vero nome Timothy McGee), almeno un romanzo parte di una serie intitolata Deep Six, che ha riscosso un discreto successo e gli ha fatto guadagnare diversi fan, e di essere al lavoro sul suo seguito. Il titolo del primo romanzo \u00e8 \"Deep Six: Le avventure di L.J. Tibbs\" e racconta di un agente speciale chiaramente ispirato a L.J. Gibbs, e anche gli altri personaggi che appaiono nel libro sono chiaramente basati su se stesso e sui propri compagni di squadra, estremizzandone abilit\u00e0 e difetti.\nRelazioni sociali.\nEssendo l'ultimo arrivato in squadra e presentandosi come un \"geek\" impacciato, durante le prime stagioni McGee \u00e8 spesso preso in giro dai suoi compagni di squadra Kate Todd e soprattutto Anthony DiNozzo, il quale conia per lui una serie di soprannomi e sfrutta la propria qualifica di agente anziano per relegare McGee agli incarichi meno piacevoli. Parallelamente alla maturazione del personaggio anche il rapporto tra DiNozzo e McGee evolve e i due diventano buoni amici, pronti a sostenersi a vicenda nei momenti di difficolt\u00e0.\nNella prima stagione McGee ha una relazione sentimentale con la scienziata forense Abby Sciuto. La relazione viene ad un certo punto interrotta, anche se nella serie non viene mai spiegato il motivo, ma tra i due personaggi resta un affetto fraterno.\nAll'inizio dell'undicesima stagione McGee inizia a frequentare l'analista del Dipartimento della Difesa Delilah Fielding. Tim e Delilah si sposano nel penultimo episodio della quattordicesima stagione, subito dopo aver scoperto di aspettare un figlio e nel nono episodio della stagione successiva Delilah d\u00e0 alla luce due gemelli, che vengono chiamati John e Morgan.\nAccoglienza.\nDurante le prime stagioni l'apparente inesperienza di McGee venne notata dai critici: nel 2005 Bill Keveney di USA Today lo descrisse come un \"esperto di computer giovane e inesperto\", Noel Holston del Sun Sentinel lo defin\u00ec come \"l'agente pi\u00f9 nuovo e nerd del gruppo\", mentre nel 2007 lo storico della televisione Tim Brooks lo ha descritto come \"l'agente in prova pi\u00f9 serio e conservatore che \u00e8 spesso vittima degli scherzi di Tony\".\nNel 2013 David Hinckley in un articolo del Daily News fa riferimento a McGee come \"il necessario mago della tecnologia\" mentre nel 2011 Alyssa Rosenberg del The Washington Monthly ha osservato come le figure di McGee, \"un geek che ha studiato al MIT e che scrive romanzi sottilmente basati sui suoi compagni di squadra\" e di Abby Sciuto appaiono come personaggi liberali in contrasto con figure pi\u00f9 conservative come Gibbs e DiNozzo. Le idee politiche di nessuno dei personaggi sono per\u00f2 espresse esplicitamente durante la serie e per questo il pubblico non \u00e8 portato a schierarsi politicamente con l'uno o l'altro di essi."}
{"id": "2015987", "revid": "16758", "url": "https://it.wikipedia.org/wiki?curid=2015987", "title": "Campionato italiano femminile di hockey su ghiaccio 2008-09", "text": ""}
{"id": "2015988", "revid": "16758", "url": "https://it.wikipedia.org/wiki?curid=2015988", "title": "Campionato italiano femminile di hockey su ghiaccio 2007-08", "text": ""}
{"id": "2015989", "revid": "16758", "url": "https://it.wikipedia.org/wiki?curid=2015989", "title": "Campionato italiano femminile di hockey su ghiaccio 2006-07", "text": ""}
{"id": "2015990", "revid": "16758", "url": "https://it.wikipedia.org/wiki?curid=2015990", "title": "Campionato italiano femminile di hockey su ghiaccio 2005-06", "text": ""}
{"id": "2015991", "revid": "16758", "url": "https://it.wikipedia.org/wiki?curid=2015991", "title": "Campionato italiano femminile di hockey su ghiaccio 2004-05", "text": ""}
{"id": "2015992", "revid": "16758", "url": "https://it.wikipedia.org/wiki?curid=2015992", "title": "Campionato italiano femminile di hockey su ghiaccio 2003-04", "text": ""}
{"id": "2015993", "revid": "16758", "url": "https://it.wikipedia.org/wiki?curid=2015993", "title": "Campionato italiano femminile di hockey su ghiaccio 2002-03", "text": ""}
{"id": "2015994", "revid": "16758", "url": "https://it.wikipedia.org/wiki?curid=2015994", "title": "Campionato italiano femminile di hockey su ghiaccio 2001-02", "text": ""}
{"id": "2015995", "revid": "16758", "url": "https://it.wikipedia.org/wiki?curid=2015995", "title": "Campionato italiano femminile di hockey su ghiaccio 2000-01", "text": ""}
{"id": "2015996", "revid": "16758", "url": "https://it.wikipedia.org/wiki?curid=2015996", "title": "Campionato italiano femminile di hockey su ghiaccio 1997-98", "text": ""}
{"id": "2015998", "revid": "16758", "url": "https://it.wikipedia.org/wiki?curid=2015998", "title": "Campionato italiano femminile di hockey su ghiaccio 1996-97", "text": ""}
{"id": "2016000", "revid": "16758", "url": "https://it.wikipedia.org/wiki?curid=2016000", "title": "Campionato italiano femminile di hockey su ghiaccio 1995-96", "text": ""}
{"id": "2016001", "revid": "16758", "url": "https://it.wikipedia.org/wiki?curid=2016001", "title": "Campionato italiano femminile di hockey su ghiaccio 1994-95", "text": ""}
{"id": "2016003", "revid": "16758", "url": "https://it.wikipedia.org/wiki?curid=2016003", "title": "Campionato italiano femminile di hockey su ghiaccio 1990-91", "text": ""}
{"id": "2016005", "revid": "16758", "url": "https://it.wikipedia.org/wiki?curid=2016005", "title": "Campionato italiano femminile di hockey su ghiaccio 1998-99", "text": ""}
{"id": "2016006", "revid": "16758", "url": "https://it.wikipedia.org/wiki?curid=2016006", "title": "Campionato italiano di hockey su ghiaccio 2008-09", "text": ""}
{"id": "2016007", "revid": "92723", "url": "https://it.wikipedia.org/wiki?curid=2016007", "title": "European Film Awards 1989", "text": "La 2\u00aa edizione della cerimonia di premiazione dei European Film Awards si \u00e8 tenuta il 25 novembre 1989 a Parigi, Francia.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2016009", "revid": "16758", "url": "https://it.wikipedia.org/wiki?curid=2016009", "title": "Campionato italiano di hockey su ghiaccio 2007-08", "text": ""}
{"id": "2016012", "revid": "16758", "url": "https://it.wikipedia.org/wiki?curid=2016012", "title": "Campionato italiano di hockey su ghiaccio 2006-07", "text": ""}
{"id": "2016014", "revid": "16758", "url": "https://it.wikipedia.org/wiki?curid=2016014", "title": "Campionato italiano di hockey su ghiaccio 2005-06", "text": ""}
{"id": "2016015", "revid": "16758", "url": "https://it.wikipedia.org/wiki?curid=2016015", "title": "Campionato italiano di hockey su ghiaccio 2004-05", "text": ""}
{"id": "2016016", "revid": "16758", "url": "https://it.wikipedia.org/wiki?curid=2016016", "title": "Campionato italiano di hockey su ghiaccio 2003-04", "text": ""}
{"id": "2016017", "revid": "16758", "url": "https://it.wikipedia.org/wiki?curid=2016017", "title": "Campionato italiano di hockey su ghiaccio 2002-03", "text": ""}
{"id": "2016018", "revid": "16758", "url": "https://it.wikipedia.org/wiki?curid=2016018", "title": "Campionato italiano di hockey su ghiaccio 2001-02", "text": ""}
{"id": "2016019", "revid": "16758", "url": "https://it.wikipedia.org/wiki?curid=2016019", "title": "Campionato italiano di hockey su ghiaccio 2000-01", "text": ""}
{"id": "2016021", "revid": "36426", "url": "https://it.wikipedia.org/wiki?curid=2016021", "title": "Teatro della Piazza vecchia", "text": "Il teatro della Piazza vecchia era un antico teatro di Firenze, situato in piazza dell'Unit\u00e0 Italiana, all'angolo con via del Melarancio.\nStoria e descrizione.\nIl teatro, che era uno dei pi\u00f9 piccoli della citt\u00e0, era situato nel palazzo Buonsignori, poi Alamanni, dove era stato eretto venne eretto nel 1759, prendendo il nome dalla \"piazza Vecchia di Santa Maria Novella\", antico nome di questo slargo. Il teatro era stato voluto e animato dall'Accademia degli Arrischiati, che aveva come motto \"chi non risica non rosica\" e un topo come simbolo.\nIl teatro era quasi completamente in legno ed era piccolissimo quasi \"un casotto da burattini\". Qui si esibiva Stenterello, la popolare maschera fiorentina, che recitava anche al Teatro Leopoldo e al Teatro dei Solleciti in Borgo Ognissanti.\nL'attivit\u00e0 teatrale dur\u00f2 circa un secolo, fino al periodo di Firenze Capitale: nel 1871 fu costretto a chiudere. Successivamente l'ambiente del palazzo venne riconvertito in abitazioni.\nAncora, al n. 5 della piazza, si trova uno stemma dell'Accademia con il motto. "}
{"id": "2016022", "revid": "16758", "url": "https://it.wikipedia.org/wiki?curid=2016022", "title": "Campionato italiano di hockey su ghiaccio 1998-99", "text": ""}
{"id": "2016025", "revid": "16758", "url": "https://it.wikipedia.org/wiki?curid=2016025", "title": "Campionato italiano di hockey su ghiaccio 1997-98", "text": ""}
{"id": "2016027", "revid": "16758", "url": "https://it.wikipedia.org/wiki?curid=2016027", "title": "Campionato italiano di hockey su ghiaccio 1996-97", "text": ""}
{"id": "2016029", "revid": "16758", "url": "https://it.wikipedia.org/wiki?curid=2016029", "title": "Campionato italiano di hockey su ghiaccio 1995-96", "text": ""}
{"id": "2016031", "revid": "16758", "url": "https://it.wikipedia.org/wiki?curid=2016031", "title": "Campionato italiano di hockey su ghiaccio 1994-95", "text": ""}
{"id": "2016034", "revid": "16758", "url": "https://it.wikipedia.org/wiki?curid=2016034", "title": "Campionato italiano di hockey su ghiaccio 1993-94", "text": ""}
{"id": "2016036", "revid": "16758", "url": "https://it.wikipedia.org/wiki?curid=2016036", "title": "Campionato italiano di hockey su ghiaccio 1992-93", "text": ""}
{"id": "2016038", "revid": "16758", "url": "https://it.wikipedia.org/wiki?curid=2016038", "title": "Campionato italiano di hockey su ghiaccio 1991-92", "text": ""}
{"id": "2016041", "revid": "16758", "url": "https://it.wikipedia.org/wiki?curid=2016041", "title": "Campionato italiano di hockey su ghiaccio 1990-91", "text": ""}
{"id": "2016044", "revid": "16758", "url": "https://it.wikipedia.org/wiki?curid=2016044", "title": "Campionato italiano di hockey su ghiaccio 1989-90", "text": ""}
{"id": "2016046", "revid": "16758", "url": "https://it.wikipedia.org/wiki?curid=2016046", "title": "Campionato italiano di hockey su ghiaccio 1988-89", "text": ""}
{"id": "2016048", "revid": "16758", "url": "https://it.wikipedia.org/wiki?curid=2016048", "title": "Campionato italiano di hockey su ghiaccio 1987-88", "text": ""}
{"id": "2016050", "revid": "16758", "url": "https://it.wikipedia.org/wiki?curid=2016050", "title": "Campionato italiano di hockey su ghiaccio 1986-87", "text": ""}
{"id": "2016052", "revid": "16758", "url": "https://it.wikipedia.org/wiki?curid=2016052", "title": "Campionato italiano di hockey su ghiaccio 1985-86", "text": ""}
{"id": "2016054", "revid": "16758", "url": "https://it.wikipedia.org/wiki?curid=2016054", "title": "Campionato italiano di hockey su ghiaccio 1984-85", "text": ""}
{"id": "2016056", "revid": "16758", "url": "https://it.wikipedia.org/wiki?curid=2016056", "title": "Campionato italiano di hockey su ghiaccio 1983-84", "text": ""}
{"id": "2016058", "revid": "16758", "url": "https://it.wikipedia.org/wiki?curid=2016058", "title": "Campionato italiano di hockey su ghiaccio 1966-67", "text": ""}
{"id": "2016060", "revid": "16758", "url": "https://it.wikipedia.org/wiki?curid=2016060", "title": "Campionato italiano di hockey su ghiaccio 1965-66", "text": ""}
{"id": "2016062", "revid": "16758", "url": "https://it.wikipedia.org/wiki?curid=2016062", "title": "Campionato italiano di hockey su ghiaccio 1964-65", "text": ""}
{"id": "2016064", "revid": "16758", "url": "https://it.wikipedia.org/wiki?curid=2016064", "title": "Campionato italiano di hockey su ghiaccio 1963-64", "text": ""}
{"id": "2016067", "revid": "16758", "url": "https://it.wikipedia.org/wiki?curid=2016067", "title": "Campionato italiano di hockey su ghiaccio 1962-63", "text": ""}
{"id": "2016069", "revid": "16758", "url": "https://it.wikipedia.org/wiki?curid=2016069", "title": "Campionato italiano di hockey su ghiaccio 1961-62", "text": ""}
{"id": "2016071", "revid": "16758", "url": "https://it.wikipedia.org/wiki?curid=2016071", "title": "Campionato italiano di hockey su ghiaccio 1960-61", "text": ""}
{"id": "2016074", "revid": "16758", "url": "https://it.wikipedia.org/wiki?curid=2016074", "title": "Campionato italiano di hockey su ghiaccio 1959-60", "text": ""}
{"id": "2016076", "revid": "16758", "url": "https://it.wikipedia.org/wiki?curid=2016076", "title": "Campionato italiano di hockey su ghiaccio 1958-59", "text": ""}
{"id": "2016078", "revid": "16758", "url": "https://it.wikipedia.org/wiki?curid=2016078", "title": "Campionato italiano di hockey su ghiaccio 1957-58", "text": ""}
{"id": "2016080", "revid": "16758", "url": "https://it.wikipedia.org/wiki?curid=2016080", "title": "Campionato italiano di hockey su ghiaccio 1956-57", "text": ""}
{"id": "2016082", "revid": "16758", "url": "https://it.wikipedia.org/wiki?curid=2016082", "title": "Campionato italiano di hockey su ghiaccio 1954-55", "text": ""}
{"id": "2016084", "revid": "16758", "url": "https://it.wikipedia.org/wiki?curid=2016084", "title": "Campionato italiano di hockey su ghiaccio 1953-54", "text": ""}
{"id": "2016086", "revid": "16758", "url": "https://it.wikipedia.org/wiki?curid=2016086", "title": "Campionato italiano di hockey su ghiaccio 1952-53", "text": ""}
{"id": "2016088", "revid": "16758", "url": "https://it.wikipedia.org/wiki?curid=2016088", "title": "Campionato italiano di hockey su ghiaccio 1951-52", "text": ""}
{"id": "2016090", "revid": "16758", "url": "https://it.wikipedia.org/wiki?curid=2016090", "title": "Campionato italiano di hockey su ghiaccio 1950-51", "text": ""}
{"id": "2016093", "revid": "74801", "url": "https://it.wikipedia.org/wiki?curid=2016093", "title": "Framingham", "text": "Framingham \u00e8 un comune degli Stati Uniti d'America facente parte della contea di Middlesex nello stato del Massachusetts.\nStoria.\nL'area \u00e8 stata popolata a partire dal 1650. La citt\u00e0 \u00e8 stata fondata nel 1700 in una localit\u00e0 conosciuta fino ad allora col il nome di \"Danforth's Farms\", dal nome del proprietario \"Thomas Danforth\", originario di Framlingham, in Inghilterra, da cui per corruzione trae origine il nome attuale.\nIl nome di Framingham \u00e8 noto in campo scientifico per il \"Framingham Heart Study\", il primo importante studio epidemiologico per coorte inteso a valutare il rischio delle patologie cardiovascolari."}
{"id": "2016094", "revid": "16758", "url": "https://it.wikipedia.org/wiki?curid=2016094", "title": "Campionato italiano di hockey su ghiaccio 1949-50", "text": ""}
{"id": "2016095", "revid": "16758", "url": "https://it.wikipedia.org/wiki?curid=2016095", "title": "Campionato italiano di hockey su ghiaccio 1948-49", "text": ""}
{"id": "2016096", "revid": "16758", "url": "https://it.wikipedia.org/wiki?curid=2016096", "title": "Campionato italiano di hockey su ghiaccio 1947-48", "text": ""}
{"id": "2016097", "revid": "486946", "url": "https://it.wikipedia.org/wiki?curid=2016097", "title": "Campionato italiano di hockey su ghiaccio 1946-47", "text": ""}
{"id": "2016099", "revid": "486946", "url": "https://it.wikipedia.org/wiki?curid=2016099", "title": "Campionato italiano di hockey su ghiaccio 1940-41", "text": ""}
{"id": "2016100", "revid": "486946", "url": "https://it.wikipedia.org/wiki?curid=2016100", "title": "Campionato italiano di hockey su ghiaccio 1937-38", "text": ""}
{"id": "2016102", "revid": "486946", "url": "https://it.wikipedia.org/wiki?curid=2016102", "title": "Campionato italiano di hockey su ghiaccio 1936-37", "text": ""}
{"id": "2016104", "revid": "486946", "url": "https://it.wikipedia.org/wiki?curid=2016104", "title": "Campionato italiano di hockey su ghiaccio 1935-36", "text": ""}
{"id": "2016106", "revid": "486946", "url": "https://it.wikipedia.org/wiki?curid=2016106", "title": "Campionato italiano di hockey su ghiaccio 1934-35", "text": ""}
{"id": "2016108", "revid": "486946", "url": "https://it.wikipedia.org/wiki?curid=2016108", "title": "Campionato italiano di hockey su ghiaccio 1933-34", "text": ""}
{"id": "2016110", "revid": "486946", "url": "https://it.wikipedia.org/wiki?curid=2016110", "title": "Campionato italiano di hockey su ghiaccio 1932-33", "text": ""}
{"id": "2016112", "revid": "486946", "url": "https://it.wikipedia.org/wiki?curid=2016112", "title": "Campionato italiano di hockey su ghiaccio 1931-32", "text": ""}
{"id": "2016114", "revid": "486946", "url": "https://it.wikipedia.org/wiki?curid=2016114", "title": "Campionato italiano di hockey su ghiaccio 1930-31", "text": ""}
{"id": "2016116", "revid": "486946", "url": "https://it.wikipedia.org/wiki?curid=2016116", "title": "Campionato italiano di hockey su ghiaccio 1929-30", "text": ""}
{"id": "2016118", "revid": "486946", "url": "https://it.wikipedia.org/wiki?curid=2016118", "title": "Campionato italiano di hockey su ghiaccio 1926-27", "text": ""}
{"id": "2016121", "revid": "838137", "url": "https://it.wikipedia.org/wiki?curid=2016121", "title": "Volleyball Team Tirol", "text": "Il Volleyball Team Tirol \u00e8 una societ\u00e0 pallavolistica maschile austriaca con sede a Innsbruck: milita nel campionato di Austrian Volley League Men.\nStoria.\nLa societ\u00e0 \u00e8 stata fondata nel 1997, ma nei primi anni navig\u00f2 nelle basse posizioni della classifica. Il primo successo arriv\u00f2, dopo un'ampia ristrutturazione finanziaria, con la Coppa d'Austria del 2004. In quell'anno la squadra si chiamava \"VT Tirol Wesserkraft\", mentre nell'anno successivo ricevette la presente denominazione. Grazie alla vittoria dei due titoli nazionali partecip\u00f2 a due edizioni della Champions League, non riuscendo mai a superare la fase a gironi.\nLa prima vittoria internazionale giunge nel 2009, con la vittoria della Middle European League, in finale contro i campioni in carica, gli sloveni dell'ACH Volley Bled. Contro la squadra slovena \u00e8 avvenuto anche lo contro ai pi\u00f9 alti livelli della propria storia: nei Playoff 6 della Champions League 2009-2010, dopo aver vinto la partita d'andata, \u00e8 stata sconfitta al golden set della partita di ritorno."}
{"id": "2016122", "revid": "599013", "url": "https://it.wikipedia.org/wiki?curid=2016122", "title": "Fabi\u00e1n Basualdo", "text": "Carriera.\nClub.\nDebutta nel 1982 nel Newell's Old Boys, rimanendoci per 6 anni, giocandovi 300 partite. Trasferitosi al River Plate nel 1988, vi rimane per cinque anni, vincendo tre campionati. Nel 1993 torna al Newell's, giocandoci ancora tre anni. Dopo un'esperienza a vari squadre minori argentine come l'Almirante Brown e il Godoy Cruz, si trasferisce al Platense, dove si ritira nel 2000.\nNazionale.\nCon la nazionale di calcio argentina ha giocato 29 partite, vincendo due Copa Am\u00e9rica consecutive, e ."}
{"id": "2016123", "revid": "59210032", "url": "https://it.wikipedia.org/wiki?curid=2016123", "title": "John Sackville, 3\u00ba Duca di Dorset", "text": ""}
{"id": "2016124", "revid": "486946", "url": "https://it.wikipedia.org/wiki?curid=2016124", "title": "Campionato italiano di hockey su ghiaccio 1925-26", "text": ""}
{"id": "2016126", "revid": "486946", "url": "https://it.wikipedia.org/wiki?curid=2016126", "title": "Campionato italiano di hockey su ghiaccio 1924-25", "text": ""}
{"id": "2016130", "revid": "36426", "url": "https://it.wikipedia.org/wiki?curid=2016130", "title": "Teatro Leopoldo", "text": ""}
{"id": "2016132", "revid": "256896", "url": "https://it.wikipedia.org/wiki?curid=2016132", "title": "Teatro dei Solleciti", "text": ""}
{"id": "2016133", "revid": "188323", "url": "https://it.wikipedia.org/wiki?curid=2016133", "title": "Forcelle", "text": ""}
{"id": "2016134", "revid": "1342115", "url": "https://it.wikipedia.org/wiki?curid=2016134", "title": "Guido Biondi (politico)", "text": "Biografia.\nNel gennaio 1944 fonda con altri giovani il battaglione partigiano \u201cCarlo Montanari\u201d. Nell'ottobre dello stesso anno viene arrestato dalla Gestapo e internato nel campo di concentramento di Bolzano. Nel dopoguerra continua l'attivit\u00e0 politica nel PSI e quella sindacale nella CGIL. Nel gennaio del 1954 diventa vicesegretario della Camera del Lavoro di Firenze, dove era stato inviato su indicazioni di Rodolfo Morandi e Vincenzo Gatto. Nel 1956 \u00e8 eletto consigliere comunale di Firenze nella lista del PSI.\nBiondi \u00e8 fra i promotori della scissione del PSIUP dal PSI, nel dicembre del 1963, e nel 1964 \u00e8 eletto segretario della Federazione Provinciale del PSIUP di Firenze. Viene rieletto nel 1965 consigliere comunale, per la lista del PSIUP. Dopo lo scioglimento del consiglio comunale per l'impossibilit\u00e0 di nominare una giunta, viene rieletto nel 1966 per la terza volta consigliere comunale, sempre per il PSIUP. Nel 1968 viene eletto segretario regionale del PSIUP ed eletto nel Comitato Centrale dello stesso partito. Inizia la sua attivit\u00e0 presso la Direzione Nazionale dello PSIUP a Roma, dove rimane fino al 1970, quando rientra a Firenze, dove viene eletto alle prime elezioni regionali della Toscana.\nNel 1972 allo scioglimento del PSIUP, Biondi insieme alla quasi totalit\u00e0 della Federazione Fiorentina e a molti altri in Italia, non confluisce nel PCI o nel PSI, e promuove il Nuovo PSIUP che poi dar\u00e0 vita al Partito di Unit\u00e0 Proletaria. Nelle prima legislatura della Regione Toscana fa parte della Giunta Regionale, come Assessore alla Sanit\u00e0 e alla Sicurezza Sociale. \u00c8 fra i protagonisti della redazione del primo statuto della Regione Toscana. Nel 1975 viene rieletto consigliere regionale per le liste del Partito di Unit\u00e0 Proletaria per il Comunismo. Dopo la crisi di questo movimento, partecipa all'esperienza di Democrazia Proletaria. L'adesione \u00e8 per\u00f2 molto critica ed inizia con un gruppo di compagni un processo di riflessione che porta nel 1978 a concludere l'esperienza in DP, promuovendo la nascita dell'Associazione Sinistra Unita, aprendo cos\u00ec una fase di promozione di una iniziativa finalizzata alla ricerca delle ragioni della unit\u00e0 delle forze di sinistra.\nNel 1979 diventa Assessore al Personale nella Giunta Regionale. Nel 1980 viene eletto per la terza volta consigliere regionale, come indipendente nelle liste del PCI e nel 1982 ritorna in Giunta nuovamente come Assessore al Personale. Dal 1985 al 1994 inizia la sua attivit\u00e0 nel Comitato Regionale di Controllo, dapprima come vicepresidente e successivamente come presidente. Nel 1994 lascia per motivi di salute il Comitato Regionale di Controllo. Muore a Firenze il 9 maggio 1997."}
{"id": "2016138", "revid": "36426", "url": "https://it.wikipedia.org/wiki?curid=2016138", "title": "Teatro della Piazza Vecchia", "text": ""}
{"id": "2016143", "revid": "1318658", "url": "https://it.wikipedia.org/wiki?curid=2016143", "title": "Benedetto Marzolla", "text": " A Napoli fu redattore statistico presso il Ministero dell\u2019Interno e ingegnere topografico presso il Reale officio topografico. Fu autore di oltre centosettanta carte, tra topografiche, corografiche e geografiche, raccolte in atlanti del Regno delle Due Sicilie e in atlanti geografici universali.\nBiografia.\nLa formazione giovanile e l'ammissione all'Officio topografico.\nBenedetto Marzolla nacque a Brindisi da Carlo e da Elisabetta They.\nEducato presso le scuole pie dei Padri Scolopi a Brindisi, mostr\u00f2 subito predisposizione per la matematica e le materie scientifiche ed un'autentica passione per la geografia, le carte geografiche e per il disegno.Nel 1819 si trasfer\u00ec a Napoli per dedicarsi agli studi di ingegneria militare e, \u00ab\"sotto la tutela del facoltoso zio materno Giuseppe They\"\u00bb, si laure\u00f2 ventenne da ufficiale borbonico. A Napoli ebbe modo di conoscere il direttore del R. Officio topografico, l'allora colonnello Ferdinando Visconti che, favorevolmente impressionato, \u00ab\"si compiacque di accoglierlo\"\u00bb, nel 1821, nell'istituzione da lui diretta con la qualifica di tenente ingegnere topografo di terza classe.\nMarzolla conserv\u00f2 questo grado e questo incarico fino al 1822 quando, in seguito al fallimento dei moti carbonaro-massonici del 1820-21 ed alle conseguenti persecuzioni ed epurazioni, lo Stato Maggiore fu abolito, l'Officio topografico fu posto alle dirette dipendenze del Ministro di Guerra e Marina, Visconti fu allontanato dall'esercito ed esonerato dalla direzione dell'Officio topografico, e Marzolla, sospettato di idee liberali, fu arrestato e imprigionato per alcuni mesi.\nIl reintegro nell'Officio topografico e la Commissione di statistica.\nNel 1827 fu reintegrato nei ruoli dell'Officio topografico e diede inizio alla sua attivit\u00e0 di cartografo che lo avrebbe portato a realizzare oltre centosettanta carte, tra geografiche, corografiche e topografiche, generali e tematiche, che ne avrebbero fatto uno dei pi\u00f9 autorevoli protagonisti della geografia e della cartografia napoletana, duosiciliana, ed europea del XIX secolo.\nNel 1849 Ferdinando II delle Due Sicilie gli confer\u00ec la croce di cavaliere del Reale ordine di Francesco I e nel 1851 fu promosso disegnatore topografo di prima classe \u00abc\"ol grado ed onori d'Ingegnere e l'onorificenza del grado di primo tenente\"\u00bb. Fu inoltre insignito da Papa Pio IX della croce di cavaliere del Pontificio ordine di San Gregorio Magno.\nMarzolla rimase all'Officio topografico fin quasi alla sua morte prematura, avvenuta per apoplessia nella notte tra il 10 e l'11 maggio del 1858, \u00ab\"mentre andava per mettersi in posta e recarsi in Gaeta presso la Maest\u00e0 del Re (N. S.) che a s\u00e9 avevalo chiamato\"\u00bb.\nL'udienza con il sovrano era prevista per via dell'attivit\u00e0 che Marzolla andava svolgendo nell'ambito di un secondo incarico pubblico che, intanto, gli era stato conferito. Nell 1852, infatti, era stato chiamato a far parte della \"Commissione di Statistica Generale pei Reali Domin\u00ee continentali\", istituita presso il \"Ripartimento\" di Agricoltura e Commercio del Ministero dell'Interno.\nIn questa sede, il 16 marzo del 1853, Marzolla aveva presentato un progetto di catasto generale che prevedeva l'esecuzione di una \u00ab\"Carta Catastale dei Comuni del Regno, indispensabile alla compilazione della Statistica\u00bb\". Ci\u00f2 avrebbe comportato il rilevamento di carte \"geometriche\" a grande scala per \u00ab\"ciascun Comune de\u2019 Reali Dominii continentali\"\u00bb.\nE proprio la presentazione al Re del saggio di una carta catastale, quella del comune di Castellammare di Napoli, rilevata topograficamente da Marzolla e da lui \u00ab\"portata all\u2019ultima perfezione qual si richiedeva per servire di formola al catasto diffinitivo del Regno\"\u00bb era il motivo di quel viaggio a Gaeta, tragicamente mancato.\nL'ultimo decennio borbonico e la fondazione dello \"Stabilimento geografico\".\nMa non fu solo il doppio incarico a rendere gli ultimi anni di vita di Marzolla particolarmente gravosi di impegni. Ci fu anche un'altra attivit\u00e0 da lui avviata a partire da quei primi anni '50 del'800.\nNei pressi del R. Teatro di San Carlo Marzolla aveva fondato infatti lo \"Stabilimento geografico\", un'officina lito-cartografica privata, che aveva l'obiettivo di \u00ab\"riprodurre fra noi a buon mercato ogni maniera di carte geografiche fra le migliori che si elaborassero all'estero a seconda dei progressi della scienza\"\u00bb.\nE, avviato che fu lo Stabilimento, Marzolla \u00ab\"adoperandosi intorno al novello trovato della litografia che nell'anzidetto Stabilimento era stata di subito introdotta\"\u00bb, inizi\u00f2 a pubblicare a dispense le \u00ab\"celebri\" \"tavole provinciali del Regno di Napoli, poi raccolte in atlanti\"\u00bb e diede avvio ad una cospicua produzione commerciale di carte tematiche d\u2019attualit\u00e0 e di carte geografiche che sarebbero poi state definite \u00ab\"tra le pi\u00f9 ricche di dati e meglio impostate a livello europeo\"\u00bb.\nMarzolla fece parte di numerose istituzioni scientifiche italiane e straniere. Fu socio corrispondente dell'Imperiale e Reale Accademia Pistoiese di scienze lettere ed arti, della Pontificia Insigne Accademia di Belle Arti e Letteratura dei Virtuosi al Pantheon, dell'Accademia cosentina, della Real Societ\u00e0 economica d'Abruzzo Citeriore e fu membro della Soci\u00e9t\u00e9 de G\u00e9ographie di Parigi.\nMarzolla non si occup\u00f2 solo di cartografia ma partecip\u00f2 attivamente alla soluzione delle problematiche ambientali e urbanistiche di Brindisi attraverso suggerimenti ed opere da realizzare. Nel 1819 collabor\u00f2 con Francesco Bruni alla progettazione del cimitero comunale e fondamentale fu il suo contributo per la riapertura del porto che, dopo gli inadeguati lavori di Andrea Pigonati, si era quasi interrato creando un'insalubre zona paludosa responsabile per anni di un'elevata mortalit\u00e0 in citt\u00e0. Per contrastare il \"partito antibrindisino\", contrario ai lavori e convincere il Re, Marzolla, in collaborazione con Teodoro Monticelli, fu autore di sette memorie e della \"Difesa della citt\u00e0 e del porto di Brindisi\", una lunga monografia che ebbe tre edizioni tra il 1831 ed il 1833 e per le quali disegn\u00f2 due cartine raffiguranti la situazione del porto prima e dopo i lavori di Pigonati. Si adoper\u00f2 anche per far passare da Brindisi la consolare borbonica (dal 1928, la Statale adriatica), allora in fase di costruzione.\nDopo la sua morte e, soprattutto, con la caduta del Regno dei Borbone e l'Unit\u00e0 d'Italia, la sua notoriet\u00e0 and\u00f2 lentamente dissolvendosi, e Marzolla condivise cos\u00ec la sorte di molti altri illustri personaggi della vita culturale, politica e sociale del Mezzogiorno che non avevano appoggiato apertamente il processo risorgimentale e l'unificazione.\nIn omaggio alla sua memoria, invece, il Consiglio comunale di Brindisi nella seduta del 28 ottobre 1905, deliber\u00f2 di intitolare all'illustre concittadino il R. Ginnasio comunale diventato cos\u00ec il R. Liceo Ginnasio \u201cBenedetto Marzolla\u201d (successivamente \"IISS Marzolla Leo Simone Durano\").\nAttivit\u00e0 litografica, statistica e geo-cartografica.\nLe opere giovanili ed il primo atlante corografico prodotto a Napoli.\nLe prime opere di Marzolla furono alcune riproduzioni litografiche tra cui, nel 1827, il \"Rione di S. Giuseppe\" all'interno della \"Pianta dei quartieri di Napoli\" di Giuseppe de Salvatori, e la monografia sull'isola Ferdinandea nel 1831.Ma il vero inizio della sua attivit\u00e0 geo-cartografica si pu\u00f2 far risalire al 31 agosto del 1829, data di pubblicazione della carta della \"Provincia di Napoli\". Questa fu la prima di altre ventitr\u00e9 carte corografiche che, pubblicate mensilmente d'allora, sarebbero andate a formare, nel 1832, l\"'Atlante corografico storico e statistico del Regno delle Due Sicilie,\" il primo atlante regionale in scala corografica prodotto a Napoli.\nQuesto atlante rappresent\u00f2 un punto di svolta rispetto a opere simili di autori precedenti sia per l\u2019utilizzo della tecnica litografica (introdotta all'Officio topografico nel 1823) sia, soprattutto, per la scelta metodologica, operata da Marzolla, di descrivere gli aspetti fisici e a antropici del territorio cartografato attraverso un'organica combinazione di immagine e testo che, anticipando l'assetto dei moderni sistemi informativi geografici, ne avrebbe fatto \u00ab\"uno degli antesignani GIS della storia\"\u00bb.\n\u00ab\"Questa intuizione didattica\"\u00bb di coniugare cartografia e narrazione geografica in un'unica sintesi, si tradusse graficamente in una ripartizione di ogni tavola dell'atlante in tre spazi: uno centrale, dedicato alla rappresentazione in scala del territorio cartografato, e due laterali con una fitta elencazione di dati storici, amministrativi, demografici ed economici. Nel riquadro a sinistra, a una sintetica presentazione del territorio faceva seguito una tabella con la suddivisione amministrativa (articolata in distretti, circondari, comuni e uniti) e una demografia suddivisa per singoli insediamenti abitativi. Nell'altro, a destra, vi era esposta la divisione delle diverse Diocesi, dipendenti dai Vescovi che avevano la loro residenza nella provincia, a cui seguiva l'elenco delle dogane, dei tribunali e delle \"Gran Corti Civili e Criminali\" e terminava con brevi cenni storici e con sintetiche notizie su prodotti, industrie e manifatture.\nGli atlanti geografici universali.\nNel 1840, Marzolla \u00ab\"preso dal fascino di cartografare i risultati delle scoperte e delle esplorazioni\"\u00bb, che avevano enormemente arricchito la conoscenza geografica del mondo, a partire dalla seconda met\u00e0 del '700\",\" inizi\u00f2 ad approntare un \"Atlante geografico universale\" che, in un continuo lavoro di aggiornamento e arricchimento di informazioni, lo avrebbe impegnato fino al 1858 e avrebbe fatto di quest'opera, pubblicata in sei successive edizioni, \u00ab\"il pi\u00f9 voluminoso e aggiornato atlante universale italiano dell'800\"\u00bb.\nNelle quaranta tavole della prima edizione, e nelle cinquantaquattro dell'ultima e pi\u00f9 completa, Marzolla, servendosi delle pi\u00f9 aggiornate fonti geo-cartografiche, statistiche e storiche, debitamente citate in ogni tavola, inizi\u00f2 col presentare cartograficamente le conoscenze geografiche degli antichi, per poi passare alla raffigurazione della \"geografia\" \"attuale\" del mondo, dapprima con una carta del globo in due emisferi e con le carte generali, una per ogni continente poi, pi\u00f9 in dettaglio perch\u00e9 a scala maggiore, con le carte dei diversi stati europei ed extraeuropei e con quelle del Regno delle Due Sicilie e degli altri stati italiani preunitari.\nCoerente con la scelta metodologica gi\u00e0 operata in passato, Marzolla appose \u00ab\"sopra ciascuna tavola la descrizione fisica, storica, politica, statistica, della regione di cui la tavola presenta l'aspetto\u00bb\" realizzando anche in quest'opera \u00ab\"un\u2019originale ed autentica integrazione tra parte figurata e testo\"\u00bb sicch\u00e9 per il lettore \u00ab\"non siavi d'uopo di svolgere altre carte ed altri libri per gir rintracciando ci\u00f2 che si brama d'apprendere\"\u00bb.\nLa produzione cartografica minore: carte singole generali e carte tematiche.\nLa produzione cartografica minore di Marzolla comprende alcune carte singole generali, che non furono sempre espressione di nuovi lavori e spesso furono eseguite su materiali preesistenti, come la \"Carta della frontiera del Regno.\" Risalta invece per l'originalit\u00e0 e la variet\u00e0 delle carte tematiche. Tra queste la pi\u00f9 singolare, tanto da costituire probabilmente \u00ab\"un unicum nel panorama cartografico italiano della prima met\u00e0 del XIX secolo\"\u00bb, \u00e8 la \"Carta dei prodotti alimentari\" pubblicata nel 1856.\nMarzolla, attingendo ai dati del Ministero dell'Interno sull'Annona, ai quali aveva accesso quale membro della Commissione generale della statistica, realizz\u00f2 una carta corografica con una particolareggiata geografia delle produzioni alimentari tipiche delle diverse provincie continentali. Graficamente molto efficace risult\u00f2 la soluzione di rappresentare ognuno dei cinquantuno prodotti censiti, con un ideogramma realistico. \u00ab\"Una simbologia figurativa del tutto inconsueta nel panorama cartografico del tempo\"\u00bb che permetteva una lettura immediata delle produzioni agro-alimentari per ogni provincia del Regno \"al di qua del Faro\", oltre, naturalmente, dell'articolazione amministrativa, dei centri di maggiore rilievo, delle strade principali e della prima rete ferroviaria che collegava Napoli con Nocera e Salerno verso Sud, e con Caserta e Capua verso Nord.\nDi tutt'altro argomento trattano invece numerose carte ed una monografia, pubblicate da Marzolla tra il 1854 ed 1855. Marzolla volle descrivere gli sviluppi della guerra di Crimea e, utilizzando informazioni provenienti dai paesi direttamente coinvolti nel conflitto, pubblic\u00f2 opuscoli, carte geografiche e mappe delle operazioni militari con gli accampamenti, i trinceramenti e le operazioni connesse all'assedio di Sebastopoli.\nDella citt\u00e0 assediata pubblic\u00f2 inoltre una dettagliata monografia, corredata dalla pianta della citt\u00e0 e del porto, dalla carta della Crimea e della confinante Russia meridionale e da una veduta della citt\u00e0 stessa e della sua baia dal lato mare, con le fortezze e i porti militari.\nMarzolla, \u00ab\"evitando [...] qualsiasi considerazione politica che a noi per nulla si appartiene\"\u00bb, divenne cos\u00ec \u00ab\"un vero e proprio cronista\"\u00bb delle vicende politico-militari del conflitto guadagnandosi l'interesse della comunit\u00e0 scientifica internazionale e la stima dello zar Nicola I di Russia e del suo successore Alessandro II."}
{"id": "2016149", "revid": "400694", "url": "https://it.wikipedia.org/wiki?curid=2016149", "title": "Entertainment Weekly", "text": "Entertainment Weekly, normalmente abbreviato EW, \u00e8 una rivista statunitense pubblicata dal gruppo Time Inc.\nContenuti.\nLa rivista si occupa principalmente di intrattenimento e cultura di massa e propone recensioni relative al cinema, televisione, spettacoli di Broadway e libri. Fornisce inoltre informazioni circa gli incassi dei film, i costi di produzione e la vendita di biglietti. La prima edizione venne pubblicata nel 1990 e vedeva in copertina la cantante k.d. lang.\nEWwy Award.\nGli EWwy Award sono un premio televisivo istituito dalla rivista, chiaro riferimento agli Emmy Award."}
{"id": "2016150", "revid": "1371684", "url": "https://it.wikipedia.org/wiki?curid=2016150", "title": "Acquedotto di Mogontiacum", "text": "R\u00f6mersteine (tedesco:\"pietre romane\") o acquedotto di Magonza \u00e8 un famoso acquedotto dell'antica citt\u00e0 di Mogontiacum. La sua costruzione dimostra la grande abilit\u00e0 degli ingegneri romani, il cui livello tecnico venne perso nel Medioevo, e recuperato solo recentemente."}
{"id": "2016152", "revid": "44210", "url": "https://it.wikipedia.org/wiki?curid=2016152", "title": "Acquedotto di Magonza", "text": ""}
{"id": "2016153", "revid": "1711941", "url": "https://it.wikipedia.org/wiki?curid=2016153", "title": "Uisneach", "text": "Uisneach \u00e8 una collina che si trova nella contea di Westmeath, nei pressi del villaggio di Ballymore, in Irlanda, di cui \u00e8 considerata l'ombelico. Vi si trovano i resti di una grande pietra (\"Ail na M\u00edreann\", cio\u00e8 \u201c\"stone delle divisioni\"\u201d) che indicava i confini tra le province di Connacht, Leinster, Ulster e Munster. Secondo la tradizione Uisneach era uno dei siti favoriti per i fuochi di Beltane e le diverse cerimonie druidiche. Per importanza \u00e8 infatti considerato secondo solo a Emain Macha. Nel \"Lebor Gab\u00e1la \u00c9renn\" un druido nemediano accese qui il primo fuoco. Sempre secondo ques'opera, \u00c9riu, divinit\u00e0 tutelare che viene a volte considerata come la personificazione dell'Irlanda, incontra gli invasori Milesi sulla collina di Uisneach, dove dopo una conversazione il poeta milesio Amairgin promette di dare al paese il nome della dea. Nella \"Historia Regum Britanniae\" di Goffredo di Monmouth si afferma che Stonehenge fu trasportata in Britannia da Uisneach. E Santa Brigida, che ha forti connessioni col fuoco, secondo la tradizione cristiana prese il velo proprio in questo luogo. Questo luogo potrebbe essere identificato con la Raiba o Riba, capitale del Leinster del nord, di cui parla nella prima met\u00e0 del II secolo l'astronomo e cartografo greco-egiziano Claudio Tolomeo nella sua \"Geografia\". Archeologicamente il sito consiste in una serie di monumenti che si estendono su oltre due chilometri. L'area appare essere stata occupata dal Neolitico al Medioevo."}
{"id": "2016154", "revid": "1522738", "url": "https://it.wikipedia.org/wiki?curid=2016154", "title": "La caccia al tesoro di Yoghi", "text": "La caccia al tesoro di Yoghi (\"Yogi's Treasure Hunt\") \u00e8 una serie televisiva a cartoni animati prodotta da Hanna-Barbera e basata sugli stessi personaggi come: Orso Yoghi, Bubu, Braccobaldo, Ernesto Sparalesto, Svicolone, Tatino e Papino, Ranger Smith, Top Cat, Snooper e Blabber (qui chiamati rispettivamente \"Ficcanaso\" e \"Bla-bla\"), la formica atomica e i soliti Dick Dastardly e Muttley (qui chiamati rispettivamente \"Il Bieco Barone\" e \"Borbottone\").\nTrama.\nI nostri eroi viaggiano per il mondo, a bordo di una nave in grado di volare, la \"SS Jelly Roger\", impegnati in una caccia al tesoro, seguendo le istruzioni fornite loro da Top Cat, durante la quale sfuggono a sgradevoli pericoli. A loro si oppongono, infatti, Dick Dastardly e Muttley con la loro nave, la \"SS Dirty Tricks\"."}
{"id": "2016156", "revid": "767487", "url": "https://it.wikipedia.org/wiki?curid=2016156", "title": "B\u00e1csbokod", "text": "B\u00e1csbokod \u00e8 un comune dell'Ungheria situato nella provincia di B\u00e1cs-Kiskun, nell'Ungheria meridionale di 2.804 abitanti (dati 2009)\nSociet\u00e0.\nEvoluzione demografica.\nSecondo i dati del censimento 2001 il 97,9% degli abitanti \u00e8 di etnia ungherese"}
{"id": "2016159", "revid": "1766026", "url": "https://it.wikipedia.org/wiki?curid=2016159", "title": "Sinfonia n. 3 (Mahler)", "text": "La Sinfonia n. 3 in re minore di Gustav Mahler, fu composta tra il 1893 e il 1896, ed eseguita per la prima volta solo nel 1902, \u00e8 la sinfonia dalla durata pi\u00f9 lunga tra quelle maggiormente eseguite nel repertorio sinfonico, una esecuzione dura infatti in media circa 95 minuti.\nStruttura.\nNella sua forma definitiva la sinfonia \u00e8 divisa in sei movimenti:\nIl solo primo movimento, che dura all'incirca trenta o trentacinque minuti, \u00e8 la prima parte della sinfonia. La seconda parte \u00e8 composta dagli altri cinque movimenti e dura fra sessanta e settanta minuti.\nCome per tutte le prime quattro sinfonie, in origine Mahler aveva previsto una sorta di programma che aiutasse a spiegare il contenuto musicale della composizione; in questo caso aggiunse un titolo per ciascuno dei sei movimenti:\nI titoli vennero eliminati prima della pubblicazione nel 1898.\nAnalisi.\nIl lunghissimo primo tempo (oltre mezz'ora di durata) inizia con un plastico tema eseguito dagli otto corni all'unisono, che verr\u00e0 sviluppato per tutto il movimento; solo dopo una smisurata e cupa introduzione il movimento si trasforma a poco a poco in una marcia quasi orgiastica..\nIl secondo movimento \u00e8 un minuetto con il sottotitolo \"Was mir die Blumen auf der Wiese erz\u00e4hlen\" (\"Quello che i fiori del prato mi narrano\") che guarda decisamente alle atmosfere ovattate del classicismo mozartiano. Fu il primo movimento della sinfonia ad essere composto e il primo ad essere eseguito, da solo, il 9 novembre 1896 a Berlino sotto la direzione di Arthur Nikisch.\nIl terzo movimento \u00e8 una specie di cavalcata notturna con motivi rielaborati dal \"Wunderhorn\", inframmezzato da lunghe oniriche frasi affidate ad un corno da posta (flicorno) dietro le quinte. Anche qui c'\u00e8 un sottotitolo: \"Quello che gli animali mi narrano\".\nNel quarto e quinto tempo Mahler fa ricorso alla voce umana.\nIl quarto movimento \u00e8 un lied per contralto e orchestra, che sottotitola: \"Quello che sussurra la notte\": la voce intona alcuni versi tratti da \"Also sprach Zarathustra\" di Friedrich Nietzsche: il movimento \u00e8 strutturalmente diviso in due strofe inframmezzate da un interludio orchestrale (la cui melodia viene poi ripresa dal contralto) in cui sembra di sentire una reminiscenza della famosa canzone spagnola \"La Paloma\". Il gioco di accordi fra i tromboni e gli ottavini sembra quasi ricordare il respiro umano.\nIl quinto tempo (\"Quello che gli angeli mi narrano\") \u00e8 un breve lied di nuovo tratto dal Wunderhorn, intonato da un coro femminile, con un nuovo breve intervento del contralto e con l'accompagnamento di un coro di bambini che imita onomatopeicamente il suono delle campane, rappresentando gli angeli.\nLa sinfonia si conclude con un vastissimo Adagio in re maggiore (\"Quello che l'amore mi narra\"), della durata di circa venticinque minuti, introdotto da una lunga frase degli archi che sfocia nel tema principale, una sorta di corale che viene sviluppato nel corso del movimento attraverso svariati episodi, fino ad apparire alla fine esposto a piena voce da tutta l'orchestra.\nIl VI movimento chiude quindi il ciclo sinfonico, che nel caso della III sinfonia rappresenta la nascita della vita, riappacificando il groviglio sonoro creato con i movimenti precedenti."}
{"id": "2016167", "revid": "599013", "url": "https://it.wikipedia.org/wiki?curid=2016167", "title": "Domenico Fradiacono", "text": "Carriera.\nProtagonista del Palio di Siena a cavallo tra la fine del XIX e il XX secolo, \"Scansino\" entra nella storia della corsa senese vincendo sette Palii su ventinove corsi, nel periodo compreso tra il 1896 al 1919. La sua carriera non \u00e8 stata mai lineare, bens\u00ec piuttosto altalenante. Appena diciannovenne, vinse i primi due Palii disputati, entrambi con la Torre nel 1896, realizzando cos\u00ec il \"cappotto\" personale e per la contrada.\nLa prima vittoria fu caratterizzata da una rimonta di \"Scansino\", partito ultimo, ai danni di Edoardo Farsetti detto \"Mugnaino\", superato solamente alla terza curva del Casato. La seconda si lega ad un fatto rimasto nella storia delle cronache paliesche, e cio\u00e8 al famoso raggiro attuato nei confronti del fantino della Civetta Genesio Sampieri detto \"Moro\" da parte di un mangino della Torre. L'accordo siglato dai due consisteva nel fatto che il \"Moro\", che montava il cavallo favorito, avrebbe dovuto lasciare strada a \"Scansino\" in cambio di un lauto compenso. \"Moro\" rispett\u00f2 i patti, si lasci\u00f2 sfilare al secondo Casato da \"Scansino\", che vinse comodamente. Recatosi presso il vinaio dal quale avrebbe dovuto ritirare il compenso pattuito con il mangino, trov\u00f2 soltanto la ricompensa di un soldo di vino.\nIl tris di \"Scansino\" arriva gi\u00e0 l'anno successivo, stavolta sotto i colori della Giraffa, montando ancora una volta (dopo la vittoria di agosto 1896) il cavallo Febo. Anche in occasione di questa vittoria, \"Scansino\" riusc\u00ec a spuntarla solamente all'ultima curva del Casato rimontando \"Tabarre\" dell'Istrice ed ancora una volta \"Mugnaino\" nella Chiocciola.\nDopo questo inizio di carriera sfavillante con tre vittorie su quattro partecipazioni, \"Scansino\" conobbe un periodo di crisi: quattro \"carriere\" senza vittoria tra il 1897 ed il 1900. Il ritorno al successo avvenne il 2 luglio 1901, ed ancora una volta alla vittoria si lega un tradimento. Montando \"Nocciola\" per il Nicchio, \"Scansino\" part\u00ec tra i primi ma comunque molto staccato da Emilio Lazzeri detto \"Fiammifero\", della Chiocciola. Ma proprio \"Fiammifero\" all'improvviso, alla seconda curva del Casato, simul\u00f2 una caduta per favorire la vittoria dell'Oca con Giuseppe Noci detto \"Beppino\"; tuttavia nella lotta tra \"Beppino\" e \"Scansino\" ebbe la meglio quest'ultimo, che trionf\u00f2 per la quarta volta su otto presenze.\nGi\u00e0 l'anno successivo (16 agosto 1902) \"Scansino\" conquist\u00f2 la quinta vittoria, per la Tartuca, conducendo una corsa sempre in testa gi\u00e0 dal primo Casato. Da quel momento inizi\u00f2 il periodo pi\u00f9 negativo della sua carriera: non solo rimase a secco di successi per sette anni, ma non lott\u00f2 mai per la vittoria nel corso delle \"carriere\" (fatta eccezione per l'agosto 1904, quando sfior\u00f2 il successo). Addirittura nel Palio straordinario del 28 settembre 1902 si salv\u00f2 a stento dalla furia dei contradaioli della Torre che lo inseguirono fino nel territori della Pantera (contrada per la quale corse quel Palio) per vendicare il duro ostacolo che proprio \"Scansino\" aveva portato alla contrada di cui era divenuto un vero idolo grazie al \"cappotto\" del 1896.\nDopo sette anni di attesa, il 4 luglio 1909 \"Scansino\" centr\u00f2 un insperato successo per la Lupa. In quell'occasione fu Giulio Cerpi detto \"Testina\" a condurre la corsa, ma proprio quando sembrava ad un passo dalla vittoria venne fermato a nerbate e strattonato da un fantino rimasto indietro di un giro: Guido Duchi detto \"Martellino\" della Torre. Alla confusione si aggiunse anche Arturo Bocci detto \"Rancani\", e \"Scansino\" fu il pi\u00f9 lesto ad approfittarne: conquist\u00f2 cos\u00ec la sua sesta vittoria in Piazza del Campo.\nL'ultima vittoria di \"Scansino\" fu ancora per la Tartuca, il 16 agosto 1910: in quell'occasione domin\u00f2 la corsa dall'inizio alla fine su \"Stella\". Chiuse definitivamente la propria carriera nel Bruco, in occasione dell'ultimo Palio a sorpresa della storia datato 17 agosto 1919. Dopo ben sei anni di assenza dalla Piazza, venne chiamato a sostituire un fantino che si era infortunato. \"Scansino\" part\u00ec subito in testa, ma la rimonta dei rivali fu inesorabile e vanific\u00f2 qualsiasi speranza di successo.\nIn totale \"Scansino\" ha difeso i colori di tredici contrade; \u00e8 riuscito a vincere il Palio per sette volte sulle ventinove corse disputate. Uno dei meriti di \"Scansino\" \u00e8 quello di essere caduto durante la corsa in Piazza del Campo (lasciando pertanto il cavallo scosso) solamente una volta in tutta la sua carriera.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2016171", "revid": "729019", "url": "https://it.wikipedia.org/wiki?curid=2016171", "title": "Piano di partizione della Palestina", "text": "Il 29 novembre 1947, il Piano di partizione della Palestina elaborato dall'UNSCOP (\"United Nations Special Committee on Palestine\") fu approvato dall'Assemblea Generale delle Nazioni Unite, a New York (Risoluzione 181 dell'Assemblea Generale). Tale Piano, destinato a risolvere il conflitto tra la comunit\u00e0 ebraica e quella araba palestinese, scoppiato gi\u00e0 durante il Mandato britannico della Palestina, proponeva la partizione del territorio palestinese fra due istituendi Stati, uno ebraico, l'altro arabo, con Gerusalemme sotto controllo internazionale. Il rifiuto di questo Piano da parte dei Paesi arabi ed il deterioramento delle relazioni fra ebrei e arabi in Palestina, condussero alla guerra arabo-israeliana del 1948.\nLa creazione.\nLe Nazioni Unite, che avevano sostituito la Societ\u00e0 delle Nazioni, tentarono di risolvere il conflitto fra ebrei e arabi nel momento in cui era previsto dovesse cessare il Mandato del Regno Unito sulla Palestina, assunto l'indomani del crollo dell'Impero ottomano come conseguenza della vittoria alleata nella I guerra mondiale.\nNel febbraio 1947, il governo di Sua Maest\u00e0, guidato da Clement Attlee, non essendo pi\u00f9 in grado di mantenere l'ordine in Palestina, decise di rimettere il mandato britannico alle Nazioni Unite.\nL'ONU design\u00f2 il 13 maggio 1947 i membri di un Comitato, l'UNSCOP, composto dai rappresentanti di 11 Stati (Australia, Canada, Guatemala, India, Iran, Paesi Bassi, Per\u00f9, Svezia, Cecoslovacchia, Uruguay, Jugoslavia). Per evitare accuse di parzialit\u00e0, nessuna delle grandi potenze vincitrici della Seconda guerra mondiale (Cina, Francia, Regno Unito, URSS, USA) entr\u00f2 a far parte del Comitato.\nL'UNSCOP consider\u00f2 due opzioni. La prima era la creazione di uno Stato ebraico e di uno Stato arabo indipendenti, con la citt\u00e0 di Gerusalemme posta sotto controllo internazionale (sulla falsariga del piano di spartizione proposto nel 1937 dalla Commissione Peel). La seconda consisteva nella creazione di un unico Stato, di tipo federale, che avrebbe compreso sia uno Stato ebraico, sia uno Stato arabo (sulla falsariga di quanto prevedeva il \"Libro Bianco\" del Mandato Britannico scritto nel 1939).\nNella sua relazione l'UNSCOP, si chiese come accontentare entrambe le fazioni, giungendo alla conclusione che era \"\"manifestamente impossibile\", in quanto le posizioni di entrambi i gruppi erano incompatibili, ma che era anche \"indifendibile\"\" accettare di appoggiare solo una delle due posizioni:\nTale passaggio venne ferocemente criticato dalla popolazione palestinese perch\u00e9 metteva sullo stesso piano le necessit\u00e0 della popolazione presente da tempo immemore nella regione con quelle della popolazione immigrata in Palestina solo da pochi anni.\nL'UNSCOP raccomand\u00f2 anche che il Regno Unito cessasse il prima possibile il suo controllo sulla zona, sia per cercare di ridurre gli scontri tra la popolazione di entrambe le etnie e le forze britanniche, sia per cercare di porre fine alle numerose azioni terroristiche portate avanti dai gruppi ebraici.\nA maggioranza (sette voti favorevoli: Canada, Cecoslovacchia, Guatemala, Paesi Bassi, Per\u00f9, Svezia, Uruguay), l'UNSCOP adott\u00f2 la prima opzione, bench\u00e9 vari membri (tre voti: India, Iran, Repubblica Socialista Federale di Jugoslavia) si fossero pronunciati in favore della seconda soluzione; l'Australia non scelse alcuna delle due opzioni. L'Assemblea Generale delle Nazioni Unite accett\u00f2 a larga maggioranza la proposta dell'UNSCOP, ma apport\u00f2 alcune modifiche al tracciato frontaliero che avrebbe separato i due istituendi Stati.\nPartizione dei territori.\nSecondo il Piano di partizione, lo Stato ebraico comprendeva la zona costiera che si estende fra Haifa e Rehovot, a est della Galilea e il deserto del Negev, includente l'avamposto di Umm Rashrash a sud (attualmente rinominato Eilat).\nLo Stato arabo doveva ricevere l'ovest della Galilea, con la citt\u00e0 di Acri, i monti della Cisgiordania, e il tratto meridionale della costa, che si estende dal nord di al-Majdal (attualmente chiamata Ashkelon), e comprendente l'attuale Striscia di Gaza, con una parte del deserto lungo la frontiera egiziana. La citt\u00e0 di Giaffa (a popolazione prevalentemente araba), a sud di Tel-Aviv, doveva inizialmente far parte dello Stato ebraico. Fu infine assegnata allo Stato arabo prima che il Piano di partizione fosse adottato dall'ONU, andando in tal modo a costituire un'enclave.\nLo Stato ebraico proposto era sensibilmente pi\u00f9 ampio (56%) di quello arabo, anche se per gran parte era occupato dal territorio arido del deserto del Negev (40%), questa opzione fu presa dall'ONU in previsione di una massiccia immigrazione dall'Europa da parte degli Ebrei sfuggiti ai campi di sterminio nazisti (l'UNISCOP valutava in 250.000 gli ebrei europei presenti in centri di accoglienza e pronti a trasferirsi in Palestina). La parte essenziale delle terre costiere coltivabili sarebbero peraltro state di sua pertinenza. In totale sarebbero stati assegnati cos\u00ec alla comunit\u00e0 ebraica, circa il 55% del territorio totale, l'80% dei terreni cerealicoli e il 40% dell'industria della Palestina.\n\u00c8 da notare che nei precedenti tentativi di spartizione effettuati, senza successo, dal governo mandatario britannico, durante la Grande Rivolta Araba (1936-1939) (Commissione Peel nel 1937, che suggeriva anche di trasferire la popolazione in modo da creare uno Stato ebraico abitato solo da ebrei e uno Stato arabo abitato solo da arabi,Commissione Woodhead del 1938 e della Conferenza di St. James del 1939) la regione circostante Gerusalemme (a maggioranza araba) veniva assegnata al controllo internazionale, mentre nel piano dell'ONU questa veniva assegnata al possibile Stato arabo. Per quello che riguarda invece la zona costiera nei dintorni di Giaffa e Tel Aviv, che i precedenti piani assegnavano di volta in volta al mandato (come \"sbocco al mare\" della precedentemente citata zona internazionale/mandataria intorno a Gerusalemme), allo Stato ebraico o a quello arabo, nella spartizione dell'ONU veniva assegnata al futuro Stato ebraico (nel 1946 la popolazione della regione era a maggioranza ebraica).\nPartizione delle popolazioni.\nAl momento del Piano di partizione, la popolazione totale della Palestina era composta per due terzi circa da arabi e da un terzo di ebrei. La popolazione ebraica rappresentata dallo Yishuv possedeva il 7% di propriet\u00e0 fondiarie.\nLo Stato ebraico proposto avrebbe raggruppato una maggioranza di ebrei (498.000 a fronte di 407.000 arabi). Circa 10.000 ebrei erano invece presenti nell'erigendo Stato arabo. Esso sarebbe di conseguenza stato abitato dal 99% di arabi, con una comunit\u00e0 totale di 735.000 abitanti.\nLa zona internazionale, imperniata sulla citt\u00e0 di Gerusalemme, avrebbe avuto una presenza di 100.000 ebrei a fronte di 105.000 arabi.\nIn dettaglio la situazione sarebbe stata:\n(oltre a questo era presente una popolazione beduina di 90.000 persone nel territorio ebraico).\n\u00c8 da notare che all'interno della popolazione araba era compresa la maggior parte dei circa 145.000 abitanti di religione cristiana.\nIl 2% degli ebrei, cio\u00e8 10.000 persone, non si sarebbero trovati n\u00e9 nello Stato ebraico, n\u00e9 nella zona internazionale di Gerusalemme. Il 31% degli arabi, ossia 405.000 persone, non si sarebbero trovati a vivere n\u00e9 nello Stato arabo, n\u00e9 a Gerusalemme.\nUno dei motivi che portarono all'assegnazione della maggioranza del territorio ai coloni ebrei, oltre alla prospettiva di prossime immigrazioni di massa, fu la volont\u00e0 di radunare sotto il futuro stato ebraico tutte le zone dove i coloni erano presenti in numero significativo (seppur nella maggior parte dei casi etnia di minoranza), per scoraggiare possibili rappresaglie da parte della popolazione araba. Per fare questo fu assegnato al futuro stato ebraico quasi tutto il territorio che allora era sotto la diretta gestione mandataria.\nNella sua relazione l'UNISCOP prendeva anche in considerazione la situazione economica dei futuri due stati (\"United Nations Special Committee on Palestine, Recommendations to the General Assembly, A/364, 3 September 1947 - PART I. Plan of partition with economic union justification\"), consigliando di istituire una moneta comune e una rete di infrastrutture che si estendesse a tutta la Palestina indipendentemente dalle divisioni. Oltre a questo si evidenziava che agli ebrei sarebbe stata assegnata la parte pi\u00f9 sviluppata economicamente, che comprendeva quasi del tutto le zone di produzione degli agrumi, ma si faceva presente come in questa lavorassero anche molti produttori arabi. Il comitato riteneva peraltro che con un sistema economico comune ai due stati non sarebbe stato nell'interesse di quello ebraico far rimanere quello arabo in una condizione di povert\u00e0 e di precariet\u00e0 economica. Sempre per la parte economica l'UNSCOP prevedeva il possibile arrivo di aiuti internazionali per la costruzione di sistemi di irrigazione in entrambi gli stati.\nReazioni.\nReazioni arabe.\nLa gran maggioranza degli arabi che vivevano in Palestina e la totalit\u00e0 degli Stati arabi gi\u00e0 indipendenti respinsero il Piano. Da principio essi rifiutarono qualsiasi divisione della Palestina mandataria, e reclamarono il Paese intero.\nSotto un profilo pi\u00f9 tecnico, gli arabi criticarono anche il tracciato di frontiera. Esso avrebbe portato a inglobare la gran parte dei villaggi ebraici all'interno dello Stato ebraico, mentre ci\u00f2 non si sarebbe verificato per quanto riguardava la maggior parte dei villaggi arabi. Un'altra delle critiche riguardava il fatto che lo Stato arabo non avrebbe avuto sbocchi sul Mar Rosso e sul Mar di Galilea (quest'ultimo la principale risorsa idrica della zona) e che gli sarebbe stato assegnato solo un terzo della costa mediterranea. Oltre a questo veniva criticato il fatto che alla popolazione ebraica minoritaria (33% della popolazione totale) venisse assegnata la maggioranza del territorio.\nLe nazioni arabe, contrarie alla suddivisione del territorio e alla creazione di uno stato ebraico, fecero ricorso alla Corte internazionale di giustizia, sostenendo la non competenza dell'assemblea delle Nazioni Unite nel decidere la ripartizione di un territorio andando contro la volont\u00e0 della maggioranza (araba) dei suoi residenti, ma il ricorso fu respinto.\nReazioni ebraiche.\nLa maggioranza degli ebrei di Palestina accett\u00f2 la partizione. Vi fu una forte opposizione per\u00f2 da parte dei nazionalisti pi\u00f9 accesi, in particolare (ma non esclusivamente) della destra. L'Irgun e il Lehi criticarono vigorosamente sia la partizione sia il controllo internazionale su Gerusalemme. Menachem Begin, comandante dell'Irgun, futuro fondatore del Likud e futuro Primo ministro di Israele, dichiar\u00f2 a proposito del piano di spartizione del territorio: \nLa maggioranza degli ebrei sionisti si rallegr\u00f2 tuttavia del fatto che si sarebbe ottenuta alfine la nascita di un loro Stato indipendente. Da un punto di vista tecnico, anche i partigiani dell'accordo si lamentarono comunque della mancanza di continuit\u00e0 territoriale del loro nuovo Stato.\nAdozione del testo.\nNel settembre del 1947, una prima votazione ebbe luogo all'ONU per decidere la sorte della Palestina e la sua partizione. \nIl risultato fu il seguente:\n25 voti a favore della partizione\n13 voti contro\n19 astensioni\nIl 25 novembre 1947 la votazione fu ripresentata all'ONU. Il risultato fu il seguente:\n25 voti a favore\n13 voti contro\n17 astensioni\n2 assenti\nAncora una volta manc\u00f2 quindi il quorum necessario perch\u00e9 la Risoluzione potesse essere approvata.\nIl presidente statunitense us\u00f2 allora tutto il suo potere di grande potenza militare del momento. Minacci\u00f2 la Francia, che si era astenuta, di tagliarle i viveri se essa non avesse accettato tale Risoluzione.\nL'ONU rilanci\u00f2 la votazione 4 giorni dopo, vale a dire il 29 novembre 1947. L'Assemblea Generale dell'ONU adott\u00f2 (Risoluzione 181) il Piano di partizione della Palestina in due Stati, uno arabo e l'altro ebraico \u2014 con Gerusalemme fruente di uno statuto particolare sotto l'egida dell'ONU.\nIl progetto era quello sovietico-statunitense, passato in commissione il 25 novembre e ratificato il 29 novembre. La convergenza fra le due Potenze (sovietica e statunitense), che pure gi\u00e0 di fatto in forte contrapposizione, fece sensazione.\nI Paesi arabi rifiutarono il Piano di partizione: gli arabi di Palestina e i governi di tutti gli Stati arabi rifiutarono di accettare le raccomandazioni della Risoluzione 181, e fecero sapere che si sarebbero opposti con la forza alle applicazioni di tali raccomandazioni.\nPosizioni prima del voto.\nDiscorso del rappresentante sovietico Semyon Tsarapkin: \u00abGli argomenti storici e giuridici non possono e non devono essere decisivi nel regolamento della questione palestinese. Il problema ha come base essenziale il diritto delle popolazioni ebraica e araba di Palestina di decidere della loro sorte. Le sofferenze subite dagli ebrei nel corso dell'ultima guerra devono costituire un elemento importante nella decisione dell'Assemblea. Gli ebrei lottano per uno Stato che sia loro, e sarebbe ingiusto rifiutar loro il diritto di conseguire questo obiettivo\u00bb (dal quotidiano francese \"Le Monde\", 12-13 ottobre 1947).\nL'URSS appoggi\u00f2 la creazione d'Israele pensando di creare un nuovo Stato comunista: lo Stato ebraico si poggiava su una ideologia politico-filosofica sionista libertaria (in contrasto con l'imperialismo ottomano, britannico e, pi\u00f9 tardi, sovietico) prossima alle ideologie socialiste e ai metodi collettivistici sovietici, con la creazione di collettivit\u00e0 simili ai kolkhoz russi (cooperative agricole di produzione che godevano dei frutti della terra che occupavano, con la propriet\u00e0 collettiva dei mezzi di produzione), ove tutto \u00e8 messo al servizio della comunit\u00e0.\nIn Israele si trattava delle collettivit\u00e0 chiamate \"Kvoutza\", modernizzate in seguito dall'istituto del Kibbutz e del Moshav, coesistenti con un settore privato. I terreni sono acquistati poco a poco con strumenti legali, spesso a prezzi assai elevati, dai Fondi Nazionali Ebraici (Keren Kayemet), dall'Yishuv e dalla \"Palestinian Jewish Colonization Association\". Con donazioni da parte del mondo intero, provenienti soprattutto dagli ambienti operai, e da donatori come la famiglia del Barone de Rothschild al Regno Unito, la superficie coltivata dagli ebrei sale dai 20.400 ettari del 1897 ai 180.230 ha di mezzo secolo dopo, e il numero delle colonie passa da 27 a 300. Tel Aviv supera i 150.000 abitanti gi\u00e0 nel 1936.\nRigenerare il popolo ebraico attraverso il lavoro, questo \u00e8 l'ideale del movimento sionista, in particolare quello di orientamento socialista, assai influente fra gli immigrati provenienti dall'ex-impero zarista.\nPeraltro, mentre Mosca canta le sue lodi, il politico israeliano David Ben Gurion dichiara all'ambasciatore statunitense MacDonald, nominato da Truman: \"\u00abIsraele saluta il sostegno russo alle Nazioni Unite, ma non tollerer\u00e0 il dominio russo. Non solamente Israele \u00e8 occidentale nel suo orientamento, ma il nostro popolo \u00e8 democratico e si rende conto di non poter diventare forte e restare libero se non per mezzo della cooperazione con gli Stati Uniti. Solo l'Occidente stesso, umiliando Israele e abbandonandolo alle Nazioni Unite e altrove, potr\u00e0 alienarsi il nostro popolo\u00bb\" (in: Arnold Kramer, \"Soviet Policy on Palestine 1947-1948\", \"Journal of Palestine Studies\", Vol. 2, n. 2, winter 1973).\nVoto della Risoluzione.\nLa partizione e la creazione di tre Stati (ebraico, arabo e Gerusalemme sotto amministrazione internazionale), sono votate con 33 voti a favore contro 13 e con 10 astensioni.\nHanno votato a favore:\nStati Uniti d'America, Australia, Belgio, Bolivia, Brasile, Bielorussia, Canada, Costa Rica, Danimarca, Repubblica Dominicana, Ecuador, Francia, Guatemala, Haiti, Islanda, Liberia, Lussemburgo, Paesi Bassi, Nuova Zelanda, Nicaragua, Norvegia, Panama, Paraguay, Per\u00f9, Filippine, Polonia, Svezia, Cecoslovacchia, Ucraina, Unione Sudafricana, URSS, Uruguay e Venezuela.\nHanno votato contro:\nAfghanistan, Arabia Saudita, Cuba, Egitto, Grecia, India, Iran, Iraq, Libano, Pakistan, Siria, Turchia e Yemen.\nSi sono astenuti:\nArgentina, Cile, Cina, Colombia, El Salvador, Etiopia, Honduras, Messico, Regno Unito, Jugoslavia.\nUn colpo di Stato in Siam imped\u00ec alla delegazione di questo paese di prendere parte alla votazione.\nHanno il compito di sorvegliare la transizione sul terreno:\nBolivia, Danimarca, Panama, Filippine e Cecoslovacchia.\nLa risoluzione 181 ha come fine la creazione di due Stati:\n- uno Stato ebraico di 14.000\u00a0km\u00b2 di ampiezza, con 558.000 ebrei e 405.000 arabi;\n- uno Stato arabo di 11.500\u00a0km\u00b2, con 804.000 arabi e 10.000 ebrei, formato da tre parti separate: Gaza, la Cisgiordania e la parte nord, vicina al Libano;\n- infine, una zona sotto regime internazionale particolare, comprendente i Luoghi Santi, Gerusalemme e Betlemme, con 106.000 arabi e 100.000 ebrei.\nConseguenze del voto.\nL'Yishuv accetta senza condizioni il Piano di partizione, mentre le autorit\u00e0 dei Paesi arabi confinanti respingono detto Piano. La conseguenza immediata sar\u00e0 l'avvio d'una guerra civile in Palestina, seguita dalla guerra arabo-israeliana del 1948.\nPer i movimenti sionisti, questo voto del novembre 1947, respinto dai dirigenti arabi, \u00e8 una colossale vittoria, perch\u00e9 questa partizione \u00e8 il riconoscimento del diritto di fondazione del nuovo Stato d'Israele, che essi perseguivano con tutte le loro energie."}
{"id": "2016172", "revid": "1632387", "url": "https://it.wikipedia.org/wiki?curid=2016172", "title": "Daniela Vergara", "text": "Biografia.\n\u00c8 la figlia unica di Don Mario Francesco Vergara (1925-1964) e di Giuseppina Pietrini.\nDiscendente di un'antica famiglia della nobilt\u00e0 napoletana (i Vergara Caffarelli), decorata dei titoli di Duchi di Craco, Marchesi di Comignano, Marchesi di Savochetta, Don e Donna, Daniela Vergara \u00e8 nata in Egitto, ove rimase per breve tempo, dato che la sua famiglia si spost\u00f2 presto in Italia. Ha studiato presso la Scuola europea di Varese.\nAppassionatasi al giornalismo, si iscrive all'albo nazionale dei professionisti il 19 febbraio 1982.\nDopo un'esperienza al TG3 (nel corso della quale tra l'altro, nel 1992, condusse la celebre intervista in cui Bettino Craxi, leader del Partito Socialista Italiano, defin\u00ec \"mariuolo isolato\" Mario Chiesa, primo arrestato nel quadro di quello che sarebbe diventato lo scandalo di \"Tangentopoli\") \u00e8 entrata a far parte stabilmente della redazione del TG2, conducendone le edizioni in varie fasce orarie. Si occupa prevalentemente di giornalismo politico ed \u00e8 spesso inviata al seguito del Presidente della Repubblica.\nTra il 2004 ed il 2005 ha condotto la trasmissione di informazione \"Punto e a capo\", il gioved\u00ec in prima serata su Rai 2, con Giovanni Masotti.\nNel 2008 ha ricevuto il Premio giornalistico \"Matilde Serao\".\nIl 21 maggio 2011 riceve il \"Premio Ernest Hemingway\" per il giornalismo radiotelevisivo. Il 19 maggio torna al TG2 al posto di Gennaro Sangiuliano.\nVita privata.\n\u00c8 sposata con il noto giornalista e conduttore Luca Giurato."}
{"id": "2016176", "revid": "36426", "url": "https://it.wikipedia.org/wiki?curid=2016176", "title": "Teatro Alfieri (Firenze)", "text": "Il Teatro Alfieri di Firenze si trovava tra via Pietrapiana e via dell'Ulivo.\nStoria e descrizione.\nNel 1740 l'Accademia dei Risoluti, che aveva sede nel vicino palazzo Pascolutti Giani in via Pietrapiana 18, decise di fondare un proprio teatro, che venne realizzato in legno e chiamato \"Teatro Santa Maria\", dal nome di un tratto dell'odierna via Buonarroti. Inizialmente il suo ingresso era su via dell'Ulivo, all'epoca chiamata via del Giardino.\nFu pi\u00f9 volte ampliato e rinnovato con interventi degli architetto Luigi Sgrilli (1789), Vittorio Bellini (1815 e 1828, con rifacimento in muratura) e in ultimo da Felice Francolini (1882). Il teatro fu rititolato dal 1828 in onore di Vittorio Alfieri, che proprio qui aveva assistito alla quinta replica della sua tragedia \"Saul\", interpretata da Antonio Morrocchesi.\nSi trattava di un teatro specializzato nell'esibizioni di cantanti, grazie alla notevole acustica, tra le migliori della citt\u00e0. Di notevoli dimensioni, divenne presto uno dei teatri pi\u00f9 frequentati della citt\u00e0, anche pi\u00f9 dell'antico teatro del Cocomero. In questo teatro, frequentato da una clientela popolare, erano soliti debuttare i cantanti nuovi: tra gli esordienti famosi ci furono i tenori Moriani, Tacchinardi e altri. Con l'attore Landini le rappresentazioni all'Alfieri spaziavano dal \"Re d'Israele\" a Stenterello e sotto la gestione dei coniugi Nicc\u00f2li si misero in scena le tragedie alfierane e le commedie di Augusto Novelli. Nel 1895 per risollevare le sorti del teatro, caduto in disgrazia, fu chiamata la Compagnia di Angelo Pezzaglia, di cui faceva parte ancora bambina sua nipote Paola Pezzaglia, futura prima attrice e interprete cinematografica. L'operazione si rivel\u00f2 un vivo successo che in mesi di pienoni rilanci\u00f2 l'Alfieri, portando nel 1896 l'ingegnere Guido Martini a rinnovare il teatro integralmente.\nSi diceva che passato l'esame della platea dell'Alfieri fosse una \"prova del fuoco\" che se passata assicurava la fama. Il 29 gennaio 1908 va in scena la prima assoluta di \"L'acqua cheta\".\nIl teatro fu messo in crisi dalla vicinanza del pi\u00f9 prestigioso teatro Pagliano, che, oltre a rivolgersi alla stessa utenza grazie ai costi oltremodo contenuti dei biglietti, era stato capace di rinnovare in modo pi\u00f9 incisivo la propria programmazione. Il teatro Alfieri demolito nelle ristrutturazioni che nel 1934-1936 stravolsero la zona, par fare spazio al Palazzo delle Poste e Telegrafi.\nOggi ne rimane memoria nell'edificio dell'ex cinema-teatro Alfieri in via dell'Ulivo. L'attuale struttura \u00e8 frutto di un intervento databile tra gli anni Cinquanta e Sessanta, destinata a sala cinematografica (e in particolare a una programmazione d'essai) che ha cessato l'attivit\u00e0 nel 2007. Dopo una serie di interventi di adeguamento strutturale e restyling (curato dall'Istituto Europeo di Design di Firenze) \u00e8 stato riaperto il 26 settembre 2013 con il nome di Spazio Alfieri, e attualmente \u00e8 un centro culturale destinato a proiezioni cinematografiche e rappresentazioni teatrali."}
{"id": "2016177", "revid": "262457", "url": "https://it.wikipedia.org/wiki?curid=2016177", "title": "Sa\u1e45gha", "text": ""}
{"id": "2016178", "revid": "36426", "url": "https://it.wikipedia.org/wiki?curid=2016178", "title": "Teatro Alfieri", "text": ""}
{"id": "2016185", "revid": "599013", "url": "https://it.wikipedia.org/wiki?curid=2016185", "title": "Fiachu mac N\u00e9ill", "text": "Apparteneva alla dinastia degli U\u00ed N\u00e9ill ed era figlio del re supremo irlandese Niall No\u00edg\u00edallach. Secondo il \"Libro del Leinster\" successe al fratello Conall Cremthainne (morto nel 480) sul trono di Uisnech. Secondo la \"Vita tripartita di San Patrizio\", il santo fece visita a Fiachu e al fratello \u00c9ndae a Uisnech. Fiachu rifiut\u00f2 di farsi battezzare e per questo San Patrizio maledisse Uisnech. Ma secondo T\u00edrech\u00e1n un figlio di Fiachu uccise uno dei seguaci di Patrizio, che perci\u00f2 maledisse la sua discendenza. Fiachu appare negli annali irlandesi come il conquistatore di Meath. Nel 507 Fiachu fu sconfitto da Failge Berraide, antenato della dinastia degli U\u00ed Failgi del Leinster, nella battaglia di Fr\u00e9mainn (Collina di Frewin, nei pressi di Mullingar, nella contea di Westmeath). Ma nel 514 Fiachu sconfisse Failge a Druim Derg, strappando cos\u00ec la pianura di Mide ai Laigin. Fiachu fu l'antenato dei Cen\u00e9l Fiachach. Dalla sua discendenza nacquero due rami e provenne san \u00c1ed mac Bricc (morto nel 589) ."}
{"id": "2016186", "revid": "49022", "url": "https://it.wikipedia.org/wiki?curid=2016186", "title": "Niall No\u00edg\u00edallach", "text": ""}
{"id": "2016187", "revid": "729019", "url": "https://it.wikipedia.org/wiki?curid=2016187", "title": "Governo Couve de Murville", "text": " \nIl Governo Couve de Murville \u00e8 stato il settimo governo della Quinta Repubblica francese sotto il Primo Ministro Maurice Couve de Murville in carica dal 10 luglio 1968 al 16 giugno 1969.\nComposizione.\nGoverno nominato in data 10 luglio 1968\nPrimo Ministro\n Ministri delegati presso il Primo Ministro \n Segretari di Stato presso il Primo Ministro \nMinistri di Stato\nMinistri\nSegretari di Stato"}
{"id": "2016191", "revid": "122246", "url": "https://it.wikipedia.org/wiki?curid=2016191", "title": "Nazionale di pallavolo maschile della Russia", "text": "La nazionale di pallavolo maschile della Russia \u00e8 una squadra europea composta dai migliori giocatori di pallavolo della Russia ed \u00e8 posta sotto l'egida della Federazione pallavolistica della Russia.\nRosa.\nSegue la rosa dei giocatori convocati per il campionato europeo 2021."}
{"id": "2016192", "revid": "302644", "url": "https://it.wikipedia.org/wiki?curid=2016192", "title": "Carrera Mexicana", "text": ""}
{"id": "2016216", "revid": "3115", "url": "https://it.wikipedia.org/wiki?curid=2016216", "title": "Chagres (fiume)", "text": "Il fiume Chagres \u00e8 un corso d'acqua che scorre nello Stato di Panama. La parte centrale del fiume \u00e8 sbarrata dalla diga di Gat\u00fan che forma il Lago Gat\u00fan, un lago artificiale che fa parte del Canale di Panama. Esso scende verso nord-ovest sfociando nel Mar dei Caraibi. Fu scoperto nel 1502 da Cristoforo Colombo che gli diede il nome di \"R\u00edo de los Lagartos\", cio\u00e8 \u00abfiume dei coccodrilli\u00bb.\nIl fiume fu esplorato prima da comandante Diego Cueto e dal suo timoniere Pedro de Umbria nel 1506.\nNel 1527 Hernando de la Serna, su incarico del re Carlo V, lo risal\u00ec cercando un percorso adatto per lo scavo di un canale che unisse l'Atlantico al Pacifico tagliando l'istmo di Panama. Al termine venne definito un nuovo collegamento terrestre, il \"Camino de Cruces\", un percorso che portava dalla citt\u00e0 di Panam\u00e1 fino a Venta de Cruces, e di qui, navigando sul fiume Chagres, si giungeva alla sua foce e quindi all'Atlantico. Hernando de la Serna vi fond\u00f2 la citt\u00e0 di Chagres, ove fu costruita la Fortezza di San Lorenzo. Oggi la citt\u00e0 di Venta de Cruces giace sul fondo del Lago Gat\u00fan.\nLa parte superiore del suo bacino \u00e8 coperta da una densa foresta tropicale che lo Stato di Panam\u00e1 nel 1985 ha deciso di proteggere creando il Parco Nazionale del Chagres."}
{"id": "2016227", "revid": "399", "url": "https://it.wikipedia.org/wiki?curid=2016227", "title": "Esercito insurrezionale ucraino", "text": "L'Esercito insurrezionale ucraino, (in ucraino: \u0423\u043a\u0440\u0430\u0457\u043d\u0441\u044c\u043a\u0430 \u043f\u043e\u0432\u0441\u0442\u0430\u043d\u0441\u044c\u043a\u0430 \u0430\u0440\u043c\u0456\u044f, \"Ukrains'ka povstans'ka armija\") \u00e8 stato un esercito guerrigliero durante la seconda guerra mondiale. Esso si form\u00f2 il 14 ottobre 1942 nella Volinia.\nFu l'ala militare dell'Organizzazione dei Nazionalisti Ucraini (OUN) ed il principale obiettivo dell'UPA era quello di raggiungere l'indipendenza dell'Ucraina. Dal 1943 al 1950 il suo capo \u00e8 stato il generale Roman \u0160uchevi\u010d e il suo referente politico \u00e8 stato Stepan Bandera. Politicamente nazionalista, riuniva in s\u00e9 ex-componenti sia della Machnov\u0161\u010dina, sia della Repubblica Popolare Ucraina, sia della Repubblica Nazionale dell'Ucraina Occidentale.\nSeconda guerra mondiale e dopoguerra.\nNel corso della seconda guerra mondiale l'UPA raccolse l'eredit\u00e0 di quei gruppi paramilitari che all'inizio dell'operazione Barbarossa accolsero come liberatori i tedeschi. Viste solo successivamente le vere finalit\u00e0 annessioniste di Hitler lottarono anche contro la Wehrmacht tedesca, e poi contro l'Armata Rossa e l'Armia Krajowa polacca. Nel 1943 questi gruppi liberarono dagli occupanti tedeschi la Volinia e si riunirono nell'UPA. Nel giugno 1943 il generale tedesco delle SS Erich von dem Bach-Zelewski, un esperto nella lotta contro la guerriglia, lanci\u00f2 una \"BB\" (\"Bandenbekampfung\") nel tentativo di distruggere l'UPA, con 10 battaglioni di truppe SS, 10.000 poliziotti tedeschi e polacchi e 2 reggimenti di truppe ungheresi, ma non vi riusc\u00ec. Nel mese di agosto 1943 l'UPA contrattacc\u00f2 a Ko\u0161yrs'kyj Kamin, riuscendo a provocare grandi perdite e a catturare numerose armi e munizioni.\nIn un'intervista di fronte alle autorit\u00e0 statunitensi nel 1948, il Comitato degli ex comandanti del Fronte orientale tedesco ha dichiarato che \u00abIl movimento nazionalista ucraino ha formato il movimento di guerriglia pi\u00f9 forte in Oriente, con la sola eccezione dei comunisti russi.\u00bb\nDopo l'arrivo delle truppe sovietiche nella zona, l'UPA ha continuato contro esse la lotta per l'indipendenza dell'Ucraina. Nel 1944 l'Armata Rossa lanci\u00f2 la sua prima offensiva contro l'UPA con 30.000 uomini, senza risultati. Per conseguire la pacificazione della zona, il potere sovietico invi\u00f2 in Siberia dal 1946 al 1949, secondo le stime, 500.000 persone. Nei primi mesi del 1944, i guerriglieri dell'UPA uccisero in un agguato il generale sovietico Nikolaj Vatutin, il famoso comandante della Battaglia di Kursk. Un famoso agente segreto sovietico, Nikolaj Ivanovi\u010d Kuznecov, che indossava un\u2019uniforme tedesca per le sue missioni, mor\u00ec in uno scontro a fuoco con l'UPA, che lo confuse per un tedesco. La lotta impari di UPA contro l'Unione Sovietica ha continuato nel dopoguerra per anni, fino all'assassinio di Roman \u0160uchevi\u010d a Leopoli nel 1950. L'organizzazione infine, ormai incapace di creare e perseguire altri attacchi ed ogni sorta di ostilit\u00e0, cess\u00f2 di esistere nel 1954.\nNel 1944 la Volinia, dove c'era una forte minoranza polacca ed ebrea, \u00e8 stata anche controllata dai guerriglieri della polacca Armia Krajowa. L'UPA dopo aver sterminato, insieme ai tedeschi o con il loro consenso, la popolazione ebraica residente, nel 1943, volendo realizzare il piano della costituzione di una Grande Ucraina, rivolse la pulizia etnica contro i polacchi. 50.000-100.000 polacchi persero la vita, i rimanenti fuggirono. Rappresaglie dell'Armia Krajowa comportarono la morte di 5000 - 15000 ucraini tra cui anche dei civili. Oggi l'Ucraina e la Polonia hanno fatto degli sforzi per conciliare gli ex-membri dell'Armia Krajowa e l'UPA, ma con poco successo. In Ucraina e Polonia sono stati restaurati i cimiteri con i resti delle reciproche parti.\nDopo l'indipendenza dell'Ucraina.\nDopo l'indipendenza l'Ucraina nel 1991 tent\u00f2 di riabilitare la UPA considerandoli legittimi combattenti. I tentativi di realizzare per loro lo stesso trattamento pensionistico dei veterani di guerra dell'Armata Rossa trov\u00f2 resistenza da parte di settori della popolazione di lingua russa. Un tentativo di condurre una sfilata comune a Kiev nel maggio 2005 per commemorare il 60\u00ba anniversario della fine della seconda guerra mondiale non \u00e8 riuscito.\nIl ruolo storico dell'UPA rimane una questione controversa per la societ\u00e0 ucraina, anche se il suo ruolo per l'indipendenza nazionale \u00e8 stato riconosciuto. Nel 2006 l'amministrazione della citt\u00e0 di Leopoli ha annunciato il trasferimento delle tombe di Stepan Bandera, Andrij Mel'nyk, Evgenij Konovalec e altri leader dell'Organizzazione dei nazionalisti ucraini e dell'UPA in una nuova area del cimitero Ly\u010dakivs'kyj, dedicata agli eroi della lotta per l'indipendenza nazionale. Il 13 ottobre del 2007 \u00e8 stato inaugurato a Leopoli un nuovo monumento di bronzo a Stepan Bandera.\nIl 12 ottobre 2007, Roman \u0160uchevi\u010d ha ricevuto il titolo postumo di \"Eroe d'Ucraina\" dal presidente Viktor Ju\u0161\u010denko e il 14 ottobre dello stesso anno l'Ucraina ha celebrato il 65\u00ba anniversario dell'UPA con il rango di una festivit\u00e0 nazionale.\nIl 22 gennaio 2010 il presidente Viktor Ju\u0161\u010denko ha proclamato il leader dell'Esercito insurrezionale ucraino (Stepan Bandera) eroe nazionale."}
{"id": "2016229", "revid": "339392", "url": "https://it.wikipedia.org/wiki?curid=2016229", "title": "Ukrayinska Povstanska Armia", "text": ""}
{"id": "2016231", "revid": "838137", "url": "https://it.wikipedia.org/wiki?curid=2016231", "title": "Zares", "text": "Sul serio - socialiberali (in sloveno Zares - socialno liberalni) \u00e8 stato un partito politico sloveno socioliberale di centrosinistra, affiliato all'ALDE a livello europeo e membro dell'Internazionale Liberale. Il nome deriva da un'espressione slovena che vuol dire \"Davvero\".\nFino al 2011 si chiamava Sul serio - nuova politica (\"Zares - nova politika\").\nStoria.\nZares nacque nel 2007 da una scissione della Democrazia Liberale di Slovenia, quando 6 parlamentari lasciarono il partito fondando un nuovo gruppo parlamentare.\nAlle elezioni presidenziali del 2007 il partito ha sostenuto la candidatura di Danilo T\u00fcrk, poi eletto.\nIn vista delle elezioni del 2008, Zares si \u00e8 alleato ufficiosamente con Democrazia Liberale di Slovenia e i Socialdemocratici. Il noto filosofo Slavoj \u017di\u017eek ha espresso il suo supporto per il partito.\nAlle elezioni ha ottenuto il 9,4% e 9 seggi, ed \u00e8 entrato a fare parte del governo di centrosinistra di Borut Pahor.\nNel 2009 il leader Golobi\u010d \u00e8 stato coinvolto in uno scandalo per avere nascosto ai media i propri investimenti nella compagnia \"Ultra\"; questo scandalo ha scosso il partito e ha portato alla fuoriuscita di alcuni membri. Nel 2011 il partito ha abbandonato il governo, contribuendo cos\u00ec alla sua caduta.\nAlle elezioni del 2011 Zares \u00e8 crollato allo 0,7% e non ha eletto alcun deputato, diventando cos\u00ec un partito extraparlamentare."}
{"id": "2016232", "revid": "228587", "url": "https://it.wikipedia.org/wiki?curid=2016232", "title": "Locarno (Varallo)", "text": "Locarno (\"Lucarn \"in piemontese) \u00e8 una frazione di Varallo, sita sulla riva destra orografica del fiume Sesia, alla confluenza del torrente Duggia, circondata dai monti Luvot, Castello di Gavala e Becca di Res. Fino al 1926 costituiva comune autonomo.\nStoria.\nLa prima notizia storica dell'esistenza di Locarno risale al 6 marzo 1083 quando la localit\u00e0 viene menzionata in una donazione del conte Guido II di Pombia a favore dell'abbazia di Cluny, alla quale venivano donate la Chiesa di San Dionigi e un manso detto \"de Vedale da Locarne\", oltre a molte altre propriet\u00e0 in Valsesia. Locarno entr\u00f2 quindi a far parte del patrimonio del priorato di San Pietro di Castelletto, una fondazione cluniacense con sede a Castelletto Cervo; nel 1184 tra le propriet\u00e0 del priorato figurano: \"ecclesiam Sancti Dionisii de Locarno et ipsam villam in integrum cum suis pertinentiis\"."}
{"id": "2016234", "revid": "599013", "url": "https://it.wikipedia.org/wiki?curid=2016234", "title": "Gustavo Zapata", "text": "Carriera.\nClub.\nDebutta a 19 anni nel River Plate, dove rimane fino al 1993, giocando 163 partite in Primera Divisi\u00f3n Argentina, segnando 3 volte. Nel 1993 si trasferisce in Giappone, al Yokohama F. Marinos, dove rimane fino al 1996. Nel 1997 torna in Argentina al San Lorenzo; trasferitosi nel 2001 al Chacarita Juniors, vi chiude la carriera al termine dello stesso anno.\nNazionale.\nCon la nazionale di calcio argentina ha giocato 35 partite, vincendo due Copa Am\u00e9rica consecutive, e ."}
{"id": "2016240", "revid": "1226", "url": "https://it.wikipedia.org/wiki?curid=2016240", "title": "Palazzo di Festo", "text": ""}
{"id": "2016241", "revid": "2214789", "url": "https://it.wikipedia.org/wiki?curid=2016241", "title": "Antenna Sicilia", "text": "Antenna Sicilia \u00e8 un'emittente televisiva regionale che trasmette in Sicilia.\n\u00c8 la prima nella regione per ascolti, grazie ad un indice di circa 800.000 contatti medi giornalieri (dati 2009). \u00c8 di propriet\u00e0 della Domenico Sanfilippo Editore, societ\u00e0 editrice del quotidiano regionale \"La Sicilia\" diretto e controllato da Mario Ciancio Sanfilippo.\nLa concessionaria televisiva \u00e8 la SIGE S.p.A. Societ\u00e0 Industria Grafica Editoriale, mentre quella per la pubblicit\u00e0 \u00e8 la PubbliPi\u00f9 (entrambe di propriet\u00e0, dirette e controllate da Mario Ciancio Sanfilippo).\nDal 3 gennaio 2022 ha cambiato il logo e anche la luminosa in video, spostatasi dal basso all'alto del teleschermo (come accadeva fino al 2003).\nStoria.\nLa nascita e gli inizi.\nLe trasmissioni di Antenna Sicilia iniziano il 16 giugno 1979. L'emittente nasce da una costola del quotidiano \"La Sicilia\", il cui direttore editoriale \u00e8 Mario Ciancio Sanfilippo. Il \"battesimo\" della nuova rete televisiva viene affidato al presentatore Pippo Baudo - amico personale di Ciancio - della quale \u00e8 pure socio e direttore artistico, mentre la direzione giornalistica viene affidata a Domenico Tempio.\nGli studi televisivi vengono allestiti nello stesso palazzo che ospita la sede del quotidiano \"La Sicilia\", in viale Odorico da Pordenone 50 a Catania, dove tuttora sono ospitati.\nFin dall'inizio l'emittente manda in onda il telegiornale, \"Telegiornale La Sicilia\", con tre edizioni giornaliere (\"Siciliamattina\" ore 13:50, \"Siciliasera\" ore 20:15, \"Sicilianotte\" ore 22:30), si avvale della collaborazione di grandi firme del giornalismo come Candido Cannav\u00f2 e Franco Zuccal\u00e0, e di una squadra di cronisti, quasi tutti provenienti da \"La Sicilia\", che fanno da conduttori.\nNel 1980, Antenna Sicilia trasmette la prima edizione del \"Festival della nuova canzone siciliana\", condotto da Pippo Baudo, manifestazione canora in lingua siciliana. A Baudo succederanno alla conduzione, gli attori Pino Caruso e Pippo Pattavina, fino al 1991, quando cessano le trasmissioni del programma, che aveva riscosso un eccellente consenso di pubblico.\nIl palinsesto si arricchisce di altri programmi, dall'intrattenimento allo sport, come il programma \"Goal\" condotto da Pippo Baudo - affiancato dall'attore catanese Vito Meli nel ruolo del tifoso \"Agatino Provvidenza\" - il programma \"Questo piccolo grande amore\" con Pippo Pattavina, \"L'Almanacco\" rubrica culturale a cura dello scrittore Santi Correnti, e un programma per ragazzi dal titolo \"Antenna Sicilia ragazzi\" e \"339322 Ciao Sicilia\", entrambi con la conduzione di una giovane Flaminia Belfiore, annunciatrice dell'emittente.\nInoltre, l'emittente trasmette pure film, telefilm e cartoni animati.\nLe syndication coi network nazionali e la diffusione di Antenna Sicilia in tutta la regione.\nIl 1\u00ba gennaio 1981, la tv catanese, inizi\u00f2 una collaborazione con il circuito G.R.T. \"(Gestioni Radio Televisive)\" e vi rimase per tutto l'anno.\nNel 1982, Antenna Sicilia entra a far parte del circuito di Retequattro, del gruppo Mondadori, a cui rimarr\u00e0 legata fino al 1984. Due anni pi\u00f9 tardi, si lega per poco tempo al circuito di \"SACIS-RAI\", e successivamente alla monegasca Telemontecarlo, controllata dal network brasiliano Rede Globo: con la promulgazione della legge Mamm\u00ec che regola il sistema televisivo italiano, anche il legame con TMC verr\u00e0 sciolto.\nNel 1990 l'emittente catanese, gi\u00e0 presente in altre zone con l'apertura di redazioni in altre citt\u00e0 siciliane come Messina, Enna e Siracusa, diffonde il proprio segnale anche nelle province di Palermo e Trapani. Antenna Sicilia infatti \u00e8 l'unica emittente che copre l'intero territorio regionale (nonch\u00e9 la citt\u00e0 di Reggio Calabria), con oltre 35 ripetitori installati in tutta l'isola.\nDal 1991 al 1997 Antenna Sicilia fa parte del circuito televisivo Cinquestelle, successivamente aderisce a Junior Tv (1997 - 2000), Europa 7 (2000 - 2004) e K2 (2004 - 2012).\nDal 2011 ha trasmesso, ogni gioved\u00ec alle 21:00 circa per tutta la stagione, il talk show \"Servizio pubblico\" condotto da Michele Santoro, anche quando la diretta era in contemporanea sul canale nazionale Cielo; concludendosi poco prima della fine dell'anno quando \u00e8 stato trasferito su LA7.\nIl declino degli anni novanta e la rinascita con la trasmissione \"Insieme\".\nNel corso degli anni novanta, Antenna Sicilia assume il ruolo di emittente secondaria del gruppo televisivo di propriet\u00e0 di Ciancio, rispetto all'altra emittente Teletna: in quest'ultimo canale nel 1994 vengono avviate le riprese del programma \"Insieme\".\nLa trasmissione, un talk-show condotto dal giornalista Salvo La Rosa, riscuote un importante successo negli ascolti, tanto da spingere l'azienda a spostarla nel palinsesto di Antenna Sicilia nel 2000, che ritorna cos\u00ec prima rete del gruppo editoriale \"La Sicilia\".\nA favorire ulteriormente la rinascita di Antenna Sicilia, la trasmissione sportiva \"Salastampa\", alla cui conduzione vi sono stati i giornalisti Nuccio Schillir\u00f2, Orazio Provini, Luigi Ronsisvalle e fino ad oggi, Umberto Teghini; contenitori come la trasmissione \"Azzurro\" condotta da Flaminia Belfiore e Gino Astorina; \"Part-Time\" con Umberto Teghini e Leonardo Lodato; \"Chiss\u00e0 se va\" con Ruggero Sardo.\nContestualmente Antenna Sicilia, Teletna, Radio SIS e il quotidiano La Sicilia, entrano a far parte di una nuova societ\u00e0 del gruppo editoriale Ciancio, la \"Societ\u00e0 Industriale Grafica Editoriale S.p.A.\", pi\u00f9 nota come \"S.I.G.E.\".\nL'esperienza di \"Sicilia Channel\" e il passaggio al digitale terrestre.\nDal 2004 fino al 2009, alcuni programmi dell'emittente siciliana, venivano mandati in onda su \"Sicilia Channel\", emittente satellitare del Gruppo Ciancio attiva in detto periodo sulla piattaforma Sky al canale 874. Il 13 dicembre dell'anno medesimo, in previsione dello switch off in Sicilia del sistema televisivo analogico nazionale al nuovo in formato numerico, l'emittente catanese ha avviato un suo bouquet in digitale terrestre comprendente la stessa Antenna Sicilia, Teletna e \"Retesicilia\".\nSono stati accesi inizialmente i ripetitori di Monte Scrisi (RC), S. Anna - Pizzo Argenteria (TP), Torre Zeta (SR), Contrada Carminello - Valverde (CT) e Gioiosa Guardia - Gioiosa Marea (ME); l'accensione \u00e8 diventata progressiva nel territorio siciliano con l'avanzare del processo di digitalizzazione.\nPoco prima della definitiva transizione avvenuta in Sicilia dal sistema di trasmissione televisiva analogica a quella digitale terrestre avvenuta il 4 luglio 2012, Antenna Sicilia si aggiudica la seconda e terza posizione nella graduatoria stilata dal Ministero dello sviluppo economico.\nInizialmente il multiplex SIGE 1 di cui fa parte Antenna Sicilia che riceve dalla stazione UHF 55 di Valverde, includeva anche Telecolor, Teletna e Telesiciliacolor, ed ospitava le reti nazionali Cielo, TG Norba 24 e Deejay TV, situazione poi mutata con la nuova rimodulazione delle frequenze avvenuta ad ottobre.\nDal 1\u00ba gennaio 2014 Teletna cambia nome in Sicilia Channel, riprendendo di fatto, il logo e il nome dell'ormai spento canale satellitare, ma mantenendo l'attuale palinsesto nonch\u00e9 la medesima ricezione terrestre.\nLa crisi della SIGE e l'oscuramento di Antenna Sicilia.\n2012.\nDal 2 agosto 2012, i lavoratori della SIGE, la societ\u00e0 editoriale del Gruppo Ciancio proprietaria dell'emittente, sono in stato di agitazione. Alla base di ci\u00f2 vi sono le procedure di licenziamento del 50% del personale tecnico e amministrativo decise dall'editore.\nLa decisione intrapresa da Ciancio sulla riduzione del personale, ufficialmente sarebbe dovuta a difficolt\u00e0 economiche dell'azienda, originate dalla generale crisi dell'editoria e al passaggio al digitale terrestre che ha comportanto molte spese.\nIl 31 agosto 2012 la SIGE dichiara un esubero di 28 lavoratori su 55: amministrativi, giornalisti e tecnici dell'emittente televisiva regionale Antenna Sicilia restano in sciopero per otto ore.\nDal 12 ottobre, i lavoratori della SIGE sono in sciopero, e di conseguenza le trasmissioni di Antenna Sicilia sono bloccate. Tuttavia, le trasmissioni regolari sono state riprese gi\u00e0 dopo pochi giorni.\n2015.\nFinita la cassa integrazione scattano a fine maggio i licenziamenti per 17 figure tecniche e amministrative dell'emittente regionale Telecolor, consorella di Antenna Sicilia. Secondo il segretario Slc Cgil Catania, la propriet\u00e0 si \u00e8 nascosta dietro un accordo di rete e di servizi con altre aziende, tra le quali l'emittente Antenna Sicilia e altre societ\u00e0 del gruppo. Le controproposte, compreso l'avvio dei contratti di solidariet\u00e0, cos\u00ec come la richiesta di prendere altro tempo sono state rifiutate.\nIl 18 giugno l'ANSA comunica che beni per 17 milioni di euro sono stati sequestrati da carabinieri del Ros all'editore Mario Ciancio Sanfilippo. L'Assostampa Sicilia esprime la sua solidariet\u00e0 nei confronti dei lavoratori, si schiera compatta al fianco dei colleghi giornalisti delle redazioni.\nDal 4 luglio l'azienda avvia una fase nella quale si dichiara pronta a rinunciare completamente, entro i successivi 75 giorni, all'informazione e all'intrattenimento con il taglio di 16 posti di lavoro tra tecnici e giornalisti, senza stipendio gi\u00e0 da alcuni mesi. La decisione \u00e8 stata comunicata ai dipendenti dall'azienda che ha provveduto all'avvio della procedura di mobilit\u00e0.\nIl 13 luglio, con una lettera al suo pubblico, Salvo La Rosa, conduttore storico del programma \"Insieme\", ha dato le sue dimissioni dall'emittente televisiva.\nIl 7 settembre, dopo settimane di trattative sindacali, \u00e8 arrivata la rottura del tavolo sindacale con la propriet\u00e0 ed il rinvio del confronto all'ufficio provinciale del Lavoro di Catania: niente TG e programmi di intrattenimento da met\u00e0 settembre e licenziamento per 16 tra giornalisti e tecnici.\nLa SIGE il 16 ottobre ha rifiutato la mediazione offerta dall'assessore regionale al Lavoro, Bruno Caruso, e ha dichiarato inaccettabile la proposta di \"working buy out\" consegnata dal tecnico indicato dai dipendenti e dai sindacato Slc-Cgil, Fistel-Cisl e Associazione della Stampa.\nLa sera del 27 ottobre \u00e8 andato in onda l'ultimo telegiornale della testata giornalistica: le riprese di una sedia vuota e un messaggio letto dalla voce fuoricampo di Maria Torrisi. Un risultato voluto dalla propriet\u00e0 dell'emittente per motivi economici, dopo il licenziamento dei dipendenti, conclusasi la procedura all'Ufficio provinciale del lavoro, lavorando per gli ultimi tre mesi senza stipendio. Le sigle sindacali Slc-Cgil e Fistel-Cisl insieme con l'Associazione Siciliana della Stampa hanno denunciato la SIGE, collegata alla societ\u00e0 Domenico Sanfilippo che edita il quotidiano \"La Sicilia\", contestando e giudicando illegittimi i licenziamenti dei dipendenti di Antenna Sicilia, giornalisti e amministrativi che lavoravano nella redazione.\nLa societ\u00e0 annuncia di volere appaltare all'esterno la produzione dell'informazione.\nSequestri all'editore Mario Ciancio Sanfilippo.\nUn cauto clamore mediatico ha suscitato, nel sud Italia e particolarmente in Sicilia, la conferenza-stampa del 25 settembre 2018 della Procura di Catania. \u00c8 la prima volta in Italia che, applicando la legge La Torre, verso uno di pi\u00f9 importanti editori italiani a sud di Napoli, si giunge a misure di prevenzione antimafia di tale rilievo investigativo \u2013 escludendo gli interessi in altri settori economici dell'imprenditore colpito dal grave provvedimento giudiziario.\nIl giudice del Tribunale di Catania, sezione Misure di Prevenzione, ha accertato la pericolosit\u00e0 sociale qualificata da parte di Mario Ciancio Sanfilippo \u2013 gi\u00e0 rinviato a giudizio per concorso esterno in associazione mafiosa \u2013, \"fondata sulla verifica del fatto che vi \u00e8 stato un apporto costante e di rilievo nei confronti di Cosa Nostra\", come ha evidenziato con proprie parole il procuratore capo catanese Carmelo Zuccaro, durante la conferenza-stampa sui motivi del sequestro dei beni, stimato non inferiore ai 150 milioni di euro di valore (conti correnti, polizze assicurative, beni immobili, terreni, 31 societ\u00e0 pi\u00f9 quote di altre 7). \nA eseguire la confisca del 24 settembre 2018 \u2013 procedimento indipendente e separato, non riconducibile parallelamente ad altri in corso - furono i carabinieri del ROS e del comando provinciale di Catania.\nI legali dell'imprenditore-direttore-editore-finanziere Ciancio hanno presentato il ricorso contro il sequestro e la confisca.\nIl provvedimento del tribunale di Catania ha posto sotto sequestro giudiziario \u2013 tra le societ\u00e0 facenti parte del gruppo editoriale di Mario Ciancio Sanfilippo \u2013 il quotidiano La Sicilia (controllato dalla SIGE S.p.A.), il quotidiano pugliese La Gazzetta del Mezzogiorno (il 33% della Societ\u00e0 per Azioni Editrice del Sud - EDISUD S.p.A. e il 100% delle quote della MESSAPIA s.r.l.), le due tv Antenna Sicilia e Telecolor (il 100% delle azioni della Domenico Sanfilippo Editore S.p.A. e il 100% delle quote della Telecolor International - T.C.I. s.r.l.), la E.TI.S. 2000 S.p.A. (il 100% delle azioni) che stampa quotidiani locali e nazionali in Sicilia.\nIl Tribunale, per garantire la continuazione dell'attivit\u00e0 del gruppo, ha nominato commissari giudiziari il commercialista Angelo Bonomo e il dott. Luciano Modica.\nLa FNSI, l'Ordine dei giornalisti regionale e l'Associazione siciliana della stampa, Assostampa di Puglia e Basilicata, l'UCSI Sicilia, il Giornale di Sicilia, il presidente della Regione Puglia Michele Emiliano, hanno auspicato una risoluzione del caso in tempi accelerati e brevi: l'attivit\u00e0 di gestione dei commissari giudiziari, nominati per garantire la continuazione dell'attivit\u00e0 delle aziende, non pu\u00f2 pregiudicare l'autonomia delle testate e il regolare svolgimento delle attivit\u00e0 redazionali, anche sotto il profilo del rispetto dei diritti e delle prerogative dei giornalisti.\nIl pubblico ministero Antonino Fanara, coordinatore dell'inchiesta assieme al pm Agata Santonocito, con proprie parole ha chiarito: \"l'obiettivo \u00e8 mantenere il valore sociale del quotidiano pur partendo da una situazione pessima [\u2026], lo Stato si occuper\u00e0 degli utili e non della linea editoriale\".\nIl 4 dicembre 2018 si \u00e8 svolta la prima udienza del processo di secondo grado, fissata dalla seconda Corte d'appello di Catania, da un lato, con le richieste di prove documentali \u2013 da parte della Procura generale e del collegio di difesa \u2013 e, dall'altro lato, con la deposizione del verbale delle dichiarazioni \u2013 da parte del procuraratore generale \u2013 di Francesco Squillaci, nuovo collaboratore di giustizia. \nIl procedimento seguito all'decreto d'impugnazione del provvedimento di sequestro-confisca inizia davanti ai giudici della Corte d'appello di Catania, con l'udienza del 15 gennaio 2019.\nIl 24 marzo 2020 viene emessa la sentenza della di II grado, che dispone il dissequestro dei beni, restistuendoli all'editore Ciancio, assolto dalle accuse in quanto ritenuto non socialmente pericoloso.\nTrasmissioni.\nProgrammi.\nSono stati molti i programmi prodotti e mandati in onda da Antenna Sicilia dalla sua nascita, e molti di questi non vanno pi\u00f9 in onda.\nAttualmente viene trasmesso \"Insieme\".\nNel 2015 \u00e8 partito il talent \"Sei in Onda\", format nato da una costola di \"Insieme\", condotto da Cristiano Di Stefano e Ramona Risina, che si muove su pi\u00f9 mezzi (tv, radio, web e social), con lo scopo di trovare nuovi comici, cabarettisti, attori, cantanti, ballerini, intrattenitori e anche nuovi conduttori.\nTra le produzioni esterne, ha ospitato: \"Urbanweek\" (2011-2012), \"Casa Minutella\" di Telesud (2012-2014).\nIn passato sono andati in onda anche i seguenti programmi (che sono stati sospesi definitivamente) e sono: \"Sicilia sport\", \"Prima Pagina\", \"Link\", \"Festival della nuova canzone siciliana\", la diretta della festa di sant'Agata, \"Sicilia ultima chiamata\" (programma di approfondimento giornalistico che ha sostituito \"Prima Pagina\"), \"Prima Linea TV\" (Speciale di \"Prima Linea TG,\" il telegiornale di Telecolor, che andava in onda per circa un mese su Antenna Sicilia - si trattava di un programma di approfondimento giornalistico, che andava in onda negli ultimi mesi della stagione televisiva in \"sostituzione\" di Sicilia ultima chiamata), \"Anteprima Salastampa\", \"Salastampa\", \"Newspaper games awards\", \"Sicilia Mattina\" e \"Passeggiando per...\".\nA causa del licenziamento dei dipendenti avvenuto il 27 ottobre 2015, Antenna Sicilia non manda pi\u00f9 in onda nessun programma in diretta ma trasmette solo televendite e il programma \"Insieme\".\nDopo un lungo \"battage\" pubblicitario durato mesi sul quotidiano La Sicilia, il programma di punta dell'emittente \"Insieme\" \u00e8 ripartito dal 7 dicembre 2015, condotto stavolta da Cristiano Di Stefano. La prima serata della ventiduesima edizione \u00e8 andata in onda fra le 20.45 e le 23.45, in contemporanea su Lombardia Sat - canale 908 di Sky e Radio Telecolor, in streaming sul sito del quotidiano www.lasiciliaweb.it e sui telefonini nell'app dedicata. Sono riapparsi spot pubblicitari e televendite.\nDalla stagione 2016/2017 viene trasmessa la produzione esterna di \"Sicilia Cabaret\", il gioved\u00ec sera, dall'8 dicembre 2016.\nDal 9 aprile 2018, in contemporanea con il canale pugliese Telenorba, viene diffusa la trasmissione pomeridiana Buon Pomeriggio, condotta dal giornalista Michele Cucuzza, in onda tutti i giorni dalle ore 14:45 alle 17:15, dal luned\u00ec al venerd\u00ec. L'ingresso del format \u00e8 stato annunciato da numerosi promo del programma con la sigla evidenziata dal brano Siamo ancora qui di Fiorella Mannoia.\n\"\"The Ferragnez\" \u00e8 lo speciale giornalistico di Eva Spampinato sul matrimonio siciliano tra il cantante Fedez e la blogger Chiara Ferragni, andato in onda il 4 settembre 2018, alle ore 10, 12.30, 20.30 (e su Telecolor alle ore 12.35, 21.30, 23.50).\nNell'ambito del progetto televisivo interregionale \"Pomeriggio al Sud\", che vede coinvolte Telenorba, Antenna Sicilia e Canale 21, attraverso \"Sport Network\", la concessionaria pubblicitaria di Telenorba, oltre alla seconda stagione del programma condotto da Cocuzza, viene trasmessa la rubrica di cucina Anna e i suoi fornelli, condotta da Anna Falchi: la messa in onda \u00e8 a partire da luned\u00ec 8 ottobre 2018 tutti i giorni alle ore 13:00 e alle 19:30.\n\"Ficodindia\", in onda a gennaio 2019, ripropone la formula della selezione di gag e siparietti di comici vecchi e recenti, estratti dall'archivio dell'emittente riproponendo l'idea nata nel 2016.\n\"Che cosa mangiamo?\", in onda il 17-18 gennaio 2019, alle 13.30, \u00e8 lo speciale giornalistico su frutta e verdura tra smog e pesticidi, con testimonianze e interviste, a cura di Luca Ciliberti (repliche su Telecolor, a ruota, alle 10, 12.35, 21.30, 23.50).\nNuova edizione di \"Gustare Sicilia\"\", il programma itinerante di Diego Caltabiano che propone viaggi alla scoperta del territorio siciliano, illustrando luoghi, sapori, tradizioni culturali. Dopo la tappa natalizia a Belpasso (alla fine di dicembre 2018) e a Resuttano del 14 gennaio 2019, proseguir\u00e0 con la messa in onda delle nuove puntate, da luned\u00ec 11 febbraio, quotidianamente alle ore 7.30, 14, 20.30 (e sulla gemella Telecolor, alle ore 8.30, 9.30, 22).\nDopo numerosi mesi di repliche, il palinsesto serale riparte con il programma Insieme Show: la data d'avvio \u00e8 fissata per luned\u00ec 21 gennaio 2019, alle 21.30. La conduttrice del programma di variet\u00e0 \u00e8 Daria Luppino. Alla puntata inaugurale \u2013 regia affidata a Gianluca Staffa \u2013 partecip\u00f2 come co-conduttore Biagio Izzo, mentre il cast era costituito dai comici Toti &amp; Totino, Paolo Migone, Mariuccia Cannata, Ciro Giustiniani, Manfredi Di Liberto, Bruce Ketta, Seby Picone, i Falsi d'autore, Francesco Rizzuto (il vigile), il trio La Ricotta, Annalisa Aglioti, Nino Taranto (Seven Show di Europa 7), Antonio Pandolfo. Nel rinnovato cast di artisti, proposto in locandina, appaiono i volti di Giovanna Criscuolo, Pippo Barone, Carlo Kaneba, Andrea Barone, Antonella Cirrone, Ernesto Maria Ponte, Manfredi Di Liberto, Matranga e Munaf\u00f2, i 4 Gusti, Davide Tusa (Mago Plip), i Badaboom, Roberto Pizzo, Simone Riccobono, D. Vespertino e L. Pasqua, Antonio Balistreri, Lupetto. Sono apparsi, inoltre, nel corso delle prime settimane, i comici Franco Neri, Eduardo Saitta, I Respinti, Marco Manera, Salvatore Manciagli. Lo showrunner del programma \u00e8 Giuseppe Coco; all'interno dell'organizzazione generale, c'\u00e8 pure la presenza di ospiti speciali, in collaborazione con l'impresa \"Tolomeo Spettacoli\", e di nuovi talenti scoperti da \"Insieme Lab\".\nDal 7 febbraio 2019 va in onda la nuova stagione di \"Sicilia Cabaret\", ogni gioved\u00ec sera.\nDal 18 febbraio 2019, alle 14:45, va in onda la terza edizione del programma Buon Pomeriggio con Michele Cucuzza, Mary De Gennaro e Stefano Palatresi, dopo la scelta editoriale di Telenorba di sospendere la distribuzione nel settembre 2018.\nStagione tv 2019/2020\n\"Insieme show\" \u00e8 il programma televisivo prodotto dall'emittente Antenna Sicilia che viene trasmesso ogni giorno le nuove edizioni e le repliche delle edizioni precedenti, il programma ha realizzato un successone di ascolti con la conduzione nella stagione del programma 2019/2020 di Daria Luppino che \u00e8 una conduttrice italiana della rete televisiva di Telecolor e Antenna Sicilia, all'interno del programma c'\u00e8 un cast vario di comici con Carlo Kaneba, Eduardo Saitta e tanti altri. A causa della pandemia Covid-19, il tradizionale programma televisivo non poteva continuare a trasmettere con tutti i comici e il pubblico in studio, perci\u00f2 la produzione realizza in tempi stretti uno spin-off di \"Insieme\" dal 18 marzo al 31 maggio 2020 \u2013 intitolato \"Insieme Live\", condotto da Daria Luppino \u2013 che andava in onda ogni giorno dalle 14:00 fino alle 17:00. Il programma ha avuto un'importante successo di ascolti con pi\u00f9 di 100.000 contatti, in contemporanea trasmesso sulla pagina facebook e social di \"LaSiciliaWeb\" con oltre 3.000 spettatori che seguivano la diretta. Si poteva interagire tramite un numero di telefono WhatsApp con i telespettatori di \"Insieme Live\"; tutti i comici \u2013 come Eduardo Saitta e Carlo Kaneba e altri \u2013 venivano intervistati con le loro comicit\u00e0 in diretta, tramite un collegamento on-line. Inoltre, il programma prevedeva anche la parte dell'informazione \u2013 con la redazione di \"PrimaLineaTG\" di Telecolor \u2013 dove veniva trasmessa la parte politica, con le interviste settimanali e giornaliere del Sindaco di Messina Cateno De Luca e del Sindaco di Catania Salvo Pogliese. \nA maggio 2020 viene trasmessa anche la nuova edizione di \"Gustare Sicilia\" con Diego Caltabiano che porta in viaggio i telespettatori nei luoghi e sapori della Sicilia.\nStagione tv 2020/2021\nCogliendo immediatamente l'appello lanciato dal ministro Dario Franceschini, dal 14 novembre 2020 parte \"Sipario: il teatro a casa tua\", rubrica di 30 minuti dedicati alla prosa dialettale, in onda alle ore 21.30, per 12 appuntamenti settimanali, ogni sabato e domenica (poi, in rotazione tutti i giorni, alle ore 16,00, dal luned\u00ec al venerd\u00ec), registrati e montati prima della seconda ondata Covid-19. Si tratta di una sintesi delle scene pi\u00f9 significative di ogni testo teatrale, adattate e talvolta riscritte per il piccolo schermo. Tra i titoli proposti, oltre a L'avaro e a Il malato immaginario di Moli\u00e8re, alcune commedie significative tratte dai repertori di Eduardo De Filippo, di Nino Martoglio, di Antonino Russo Giusti, quest'ultimo drammaturgo scelto per il primo episodio con L'eredit\u00e0 dello zio canonico, diretto e interpretato dalla compagnia di Eduardo Saitta con Katy Saitta, Loredana Scalia, Salvo Saitta \u2013 la stessa compagnia che, durante la stagione tv passata, aveva proposto su Telecolor una rassegna di registrazioni di prosa, a seguito del lockdown per pandemia.\n\"Cinema in TV\" in programma da sabato 13 febbraio 2021, dalle 22:00, \u00e8 il titolo del ciclo dedicato al mondo dei corti del cinema siciliano. Tra le proposte della rassegna, verranno messi in onda \"L'attesa\" (Librino Express) con Tuccio Musumeci (in anteprima il 6 febbraio), \"Cecilia's Affair\" con Gino Astorina, \"Clamoroso al Cibali\" con Giuseppe Mascara, \"Vita fuori campo\" con Alfio Sorbello, \"Il giorno pi\u00f9 caldo\" con Leo Gullotta.\nInformazione.\nI primi telegiornali del canale furono \"Siciliamattina\" (13:50), \"Siciliasera\" (20:15) e \"Sicilianotte\" (22:30). Veniva trasmesso un unico telegiornale, \"TG La Sicilia\" (da marzo 2015 rinominato in \"Sicilia TG\" in seguito al cambio di grafica) che andava in onda con tre edizioni nel corso della giornata (14.00, 20.15 e 23.30). Nel 2015 andava in onda intorno alle ore 21:45 un'edizione flash. In coda ad ogni edizione, andava in onda \"Meteo Sicilia\". Il telegiornale mattutino della rete era chiamato \"Sicilia ieri\".\nA causa del licenziamento dei dipendenti avvenuto il 27 ottobre 2015, tutti i telegiornali e le rubriche citate prima non vanno pi\u00f9 in onda.\nDal 9 gennaio 2022 sono tornati nuovamente gli spazi informativi sull'emittente con il notiziario \"TG Sicilia\" con quattro edizioni quotidiane (7:30, 13:30, 20:00 e 23:00). Le edizioni delle 7:30 e delle 13:30 sono condotte da Michele Cucuzza mentre quelle delle 20:00 e delle 23:00 da Desir\u00e9e Ferlito.\nPrimo e storico direttore della testata giornalistica e della relativa redazione \u00e8 stato il giornalista Domenico Tempio che le diresse per trentatr\u00e9 anni consecutivi dal 1979 al 2012, per poi passare la direzione alla collega Michela Giuffrida proveniente da Telecolor dove aveva ricoperto il ruolo di direttrice del telegiornale PrimaLinea TG, dirigendo il notiziario di Antenna Sicilia dal 2012 al 2014.\nDal 9 al 20 gennaio 2022 il direttore della testata e della relativa redazione \u00e8 stato il giornalista Angelo Micale. L'attuale direttore a partire dal 20 gennaio 2022 il notiziario \u00e8 diretto dal giornalista Alberto Cigalini.\nSerie televisive e telenovelas.\nMolte sono le serie televisive e le telenovelas trasmesse nel corso della storia da Antenna Sicilia. Fra le serie televisive pi\u00f9 recenti: Rumpole, \"Fortier\" e \"Tarzan\". Tra le ultime telenovelas: \"Renzo e Lucia - Storia d'amore di un uomo d'onore\", \"La forza dell'amore\", \"Maddalena\", \"Esmeralda\", \"Pagine di vita\" (in anteprima nazionale), \"Pantanal\", \"Dolce Valentina\", \"La schiava Isaura\" e \"Il segreto della nostra vita\".\nSono state diffuse inoltre, negli ultimi decenni, le telenovelas \"Aroma de caf\u00e8\", \"Betty la fea\", \"Cuore selvaggio\", \"Dancin' Days\", \"Ecomoda\", \"Eredit\u00e0 d'amore\", \"Hurac\u00e1n\", \"I due volti dell'amore\", \"La donna del mistero 2\", \"La forza del desiderio\", \"La scelta di Francisca\", \"Libera di amare\", \"Manuela\", \"Milagros\", \"Perla nera\", \"Renzo e Lucia - Storia d'amore di un uomo d'onore\", \"Senza peccato\", \"Vento di passione\", \"Wandin Valley\" (serie tv).\nDal 27 ottobre 2015, tutte le serie tv e le telenovelas citate prima non vanno pi\u00f9 in onda.\nSerie animate.\nOltre alle serie trasmesse tramite le varie syndication alla quale \u00e8 stata affiliata, Antenna Sicilia nei primi anni di vita ha trasmesso in programmazione autonoma, alcuni anime, tra cui: \"La spada di King Arthur\", \"L'invincibile robot Trider G7\" e \"Lul\u00f9 l'angelo tra i fiori\".\nDal 27 ottobre 2015 le serie animate sono state cancellate definitivamente dal palinsesto."}
{"id": "2016242", "revid": "2108263", "url": "https://it.wikipedia.org/wiki?curid=2016242", "title": "Ligg Ias\u00f9", "text": ""}
{"id": "2016249", "revid": "11959", "url": "https://it.wikipedia.org/wiki?curid=2016249", "title": "Linea Verde (Israele)", "text": "La Linea Verde, nota anche come confine (pre)-1967 o confine dell\u2019accordo di armistizio del 1949 \u00e8 la linea di demarcazione stabilita negli accordi d'armistizio arabo-israeliani del 1949 fra Israele e alcuni fra i Paesi arabi confinanti (Siria, Giordania ed Egitto) alla fine della guerra arabo-israeliana del 1948-1949. Ha servito come un confine de facto dello Stato di Israele dal 1949 fino alla Guerra dei Sei Giorni del 1967.\nL\u2019espressione \"Linea Verde\" \u00e8 una denominazione colloquiale che trae la sua origine dalla matita di colore verde usata per disegnare sulla mappa la linea di separazione delle forze stabilita nei negoziati che culminarono nell'armistizio arabo-israeliano del 1949. Quando questa linea fu oltrepassata dalle forze israeliane nella guerra dei sei giorni del 1967, cominci\u00f2 ad essere conosciuta come \"confine pre-1967\" o \"confine del 1967\" per far riferimento allo status quo anteriore a tale guerra. Perfino il Consiglio di sicurezza delle Nazioni Unite nella Risoluzione 2334 utilizza la denominazione \"confini del 1967\".\nLa linea cui fa riferimento non costituisce un confine in senso stretto o de iure, ma si riferisce soltanto alla situazione esistente de facto fino al 1967."}
{"id": "2016253", "revid": "1442080", "url": "https://it.wikipedia.org/wiki?curid=2016253", "title": "Ricardo Altamirano", "text": "Carriera.\nClub.\nUscito dalle giovanili dell'Uni\u00f3n de Santa Fe a 21 anni, nelle quali militava dall'et\u00e0 di diciassette anni, esordisce nel 1986 nel campionato argentino; nel 1988 passa all'Independiente di Avellaneda, dove rimane fino al 1992 vincendovi un titolo nazionale. Nel 1992 si trasferisce al River Plate, dove gioca fino al 1997, vincendo quattro volte il campionato nazionale e una Coppa Libertadores.\nNazionale.\nCon la nazionale di calcio argentina ha giocato 27 partite, vincendo due Copa Am\u00e9rica consecutive, e ."}
{"id": "2016254", "revid": "729019", "url": "https://it.wikipedia.org/wiki?curid=2016254", "title": "Aleksandr Danilovi\u010d Men\u0161ikov", "text": "Biografia.\nMen\u0161ikov proveniva da una famiglia di semplici natali: il padre doveva essere stato un contadino lituano ma viene indicato anche come venditore di sfogliate. All'et\u00e0 di nove anni entr\u00f2 a servizio come paggio nella famiglia dell'ammiraglio ginevrino Fran\u00e7ois Lefort a Mosca. Qui conobbe il suo coetaneo e futuro zar Pietro. Tra i due giovani sorse un'amicizia che rimase tale fino alla morte di Pietro.\nCome sergente del reggimento Preobra\u017eenskij, partecip\u00f2 alla campagna del 1696 contro Azov e successivamente accompagn\u00f2 lo zar Pietro nel suo viaggio nei Paesi Bassi ed in Inghilterra.\nSi distinse pi\u00f9 volte nelle battaglie della Grande guerra del nord. Lo zar Pietro lo gratific\u00f2 particolarmente per il suo comportamento nella conquista di Schl\u00fcsselburg nominandolo comandante nel 1702.\nNello stesso anno fu nominato conte dall'imperatore Leopoldo I e nel 1706 principe del Reich. Dopo che il 30 ottobre 1706 egli ebbe sconfitto gli svedesi presso Kalisz, lo zar Pietro lo elev\u00f2 al rango di principe, facendolo duca di Ingermanland. Dopo la battaglia di Poltava (1709) egli costrinse la parte pi\u00f9 consistente dell'armata svedese, comandata dal conte Lewenhaupt, alla resa presso Perevolo\u010dna (Gubernia di Poltava) e fu promosso sul campo feldmaresciallo. Nel 1710 occup\u00f2 Riga, entr\u00f2 quindi nell'Holstein ed in Pomerania e nel 1713 prese la citt\u00e0 di Stettino. Nel 1718 divenne presidente del Consiglio di guerra.\nNel 1702 con la presa di Marienburg (oggi Al\u016bksne) in Livonia, Men\u0161ikov venne in possesso di una ragazza di nome \"Marta Skovronska\", presumibilmente acquistata dal Maresciallo Boris \u0160eremetev che l'aveva ottenuta come bottino di guerra.\nEgli condusse la diciassettenne figlia di contadini allo zar Pietro, che ne fece prima la sua amante e poi, dopo la sua conversione alla religione ortodossa, con la quale aveva assunto il nome di Ekaterina Alekseeva, la sua sposa segreta e infine, nel 1712, la sua consorte ufficiale.\nCome primo governatore Men\u0161ikov diresse anche la costruzione di San Pietroburgo ed ebbe l'incarico della supervisione dei lavori del Canale Ladoga.\nDopo la morte di Pietro il Grande (1725), Men\u0161ikov contribu\u00ec alla ascesa al trono di Caterina I.\nRaggiunse cos\u00ec l'apice della sua potenza, poich\u00e9 Caterina gli lasci\u00f2 di fatto il governo del Paese. Si autopromosse al grado di Generalissimo, che precedentemente in Russia non era mai esistito, cos\u00ec come fu l'unico russo a portare il titolo di duca. Egli oper\u00f2 in modo da provocare l'innamoramento dello zarevic Pietro nei confronti di sua figlia, cosicch\u00e9 il suo potere parve non aver pi\u00f9 fine.\nMa subito dopo la morte della zarina Caterina, nel 1727, Men\u0161ikov viene spodestato. Accusato di alto tradimento per complicit\u00e0 nella morte del principe Alessio e per altri delitti, fu bandito da Mosca e confinato con la famiglia in Siberia a Ber\u00ebzovo (\u0411\u0435\u0440\u0451\u0437\u043e\u0432\u043e, nel distretto di Chantia-Mansia), dove due anni dopo mor\u00ec. I suoi beni vennero confiscati a favore della corona.\nMatrimonio.\nSpos\u00f2 la principessa Dar'ja Michajlovna Arsenyeva. Ebbero tre figli:\nLa figura di Men\u0161ikov.\nLa fedelt\u00e0 di Men\u0161ikov allo zar Pietro il Grande \u00e8 fuori discussione: egli avrebbe dato la sua testa per lo zar se fosse stato necessario. Da giovinetti furono molto legati ed a corte circolavano anche voci di un legame omosessuale fra i due. \nFeste, bagordi e dissolutezze del periodo giovanile di Pietro il Grande furono vissute insieme. Questo legame persistette per oltre trent'anni e negli ultimi anni il Palazzo Men\u0161ikov in Sanpietroburgo era a disposizione per sontuose feste e ricevimenti.\nMa Men\u0161ikov non fu per Pietro il Grande solo un compagno di bagordi, bens\u00ec anche un intelligente consigliere ed un valido amministratore. Il soggiorno estero fu utile per entrambi che lo usarono come lavoro e studio intenso. Pietro disse di lui: \u00abEgli \u00e8 intelligente, un amministratore di talento, e anche quando fa qualcosa che non va, sa rimediarvi bene.\u00bb Cos\u00ec gli trasfer\u00ec la supervisione sull'educazione del figlio Alessio.\nD'altra parte Men\u0161ikov approfitt\u00f2 spesso del suo ufficio per arricchirsi senza ritegno e Pietro, che tuttavia era molto severo nei casi di abuso di ufficio, gli lasciava fare.\nIndicativo a questo proposito \u00e8 quanto Pietro il Grande dichiar\u00f2 di fronte all'accusatore di Men\u0161ikov, Vasilij Dolguruskij: \u00abTutti rubano, portatemi un solo Governatore che non lo faccia! Ladro, senza dubbio, ma una cosa lo distingue dagli altri: egli \u00e8 anche il pi\u00f9 diligente e lavora per dieci. Cacciar via \u00e8 facile, giustiziare anche. Ma che cosa mi rimarrebbe? Solo dei ladri privi di talento ed inefficienti!\u00bb\nCos\u00ec Men\u0161ikov pot\u00e9 mantenere la sua posizione, sebbene nel 1714, nel 1719 e nel 1723 fosse stato accusato di grave corruzione e malversazione. Contro di lui furono provate appropriazioni indebite per un milione di rubli, una somma enorme, corrispondente a circa il costo annuo per lo sviluppo della flotta russa.\nEgli pot\u00e9 inoltre contare sulla perenne amicizia ed intercessione a suo favore da parte di Caterina I di Russia, che non dimentic\u00f2 mai a chi doveva la sua ascesa alla posizione di zarina."}
{"id": "2016256", "revid": "19406433", "url": "https://it.wikipedia.org/wiki?curid=2016256", "title": "Blatte", "text": ""}
{"id": "2016264", "revid": "729019", "url": "https://it.wikipedia.org/wiki?curid=2016264", "title": "Nazionali di pallavolo maschile europee", "text": "Le nazionali di pallavolo maschili europee sono nazionali poste sotto l'egida della CEV: queste nazionali possono partecipare agli eventi organizzati sia dalla CEV e quindi a livello continentale oppure dall'FIVB, come mondiali e World League. Tutte le squadre appartengono geograficamente all'Europa anche se sono presenti diverse eccezioni come la nazionale d'Israele e quella della Turchia che politicamente appartengono all'Asia ma giocano nelle competizioni europee.\nIl Vaticano, pur essendo stato sovrano non ha una federazione e quindi non partecipa ad alcuna competizione. Altro discorso invece per le squadre che appartengono agli stati di piccole dimensioni, le quali partecipano a dei campionati europei appositi: queste nazionali sono Andorra, Cipro, Islanda, Liechtenstein, Lussemburgo, Malta, Monaco, San Marino, Scozia, Isole F\u00e6r \u00d8er, Irlanda, Groenlandia e Gibilterra. A molte di queste nazionali inoltre sono riservati anche i Giochi dei Piccoli Stati d'Europa a cui partecipano gli stati con meno di un milione di abitanti.\nIl Regno Unito in passato non ha avuto una nazionale unica, in quanto le quattro nazioni che la costituiscono, e quindi Inghilterra, Scozia, Galles e Irlanda del Nord, hanno una propria federazione. Tuttavia nel corso del 2006, in vista dei giochi olimpici di Londra del 2012, \u00e8 stata formata un'unica nazionale composta da giocatori delle quattro nazionali."}
{"id": "2016266", "revid": "124201055", "url": "https://it.wikipedia.org/wiki?curid=2016266", "title": "Episodi di Studio 60 on the Sunset Strip", "text": "Questa voce contiene riassunti, dettagli e crediti dei registi e degli sceneggiatori della prima e unica stagione della serie TV Studio 60 on the Sunset Strip.\nLa prima e unica stagione, composta da 22 episodi, \u00e8 stata trasmessa negli Stati Uniti dal 18 settembre 2006 al 28 giugno 2007, sulla rete televisiva NBC. In Italia, la prima e unica stagione \u00e8 stata trasmessa in prima visione assoluta dal 13 novembre 2008 al 29 gennaio 2009, in prima serata su Joi, canale pay della piattaforma Mediaset Premium.\nIn chiaro \u00e8 stata proposta in prima serata a partire dal 28 aprile 2009 al 7 luglio 2009 dal canale satellitare RED TV e ogni appuntamento era accompagnato da una breve introduzione curata da Guia Soncini. Successivamente \u00e8 stata proposta dal 13 luglio 2009 al 29 luglio 2009, a tarda notte su Italia 1.\nIl ritorno di Matt e Danny.\nTrama.\nUn venerd\u00ec sera. Wes Mandell, creatore ed \"executive producer\" del ventennale show \"Studio 60 on the Sunset Strip\", programma di punta della NBS (National Broadcasting System), dopo essere stato costretto a tagliare uno sketch di carattere religioso (\"Crazy Christians\") dal funzionario della commissione a difesa della moralit\u00e0 ed etica del network, esasperato da quest'ennesima interferenza nel proprio lavoro perde completamente il controllo di s\u00e9 e interrompe lo show in diretta, invitando i telespettatori a cambiare canale e sproloquiando a ruota libera per quasi un minuto sulla decadenza della societ\u00e0 e della televisione (il telecomando come droga, lo show una volta all'avanguardia della satira politica e sociale ora lobotomizzato), prima che il regista interrompa la trasmissione.\nProprio mentre tutto questo sta avvenendo, si sta svolgendo un raffinato party di benvenuto per Jordan MacDeere, nominata nuovo presidente della NBS, al quale sono presenti Wilson White, presidente della Tunney Mediagroup, di cui la NBS fa parte, e Jack Rudolph, \"chairman\" del network. Immediatamente avvertita di quanto appena successo, Jordan \u00e8 costretta ad affrontare questa situazione di crisi, ancor prima che il suo lavoro cominci ufficialmente, luned\u00ec.\nNel frattempo, alla cerimonia di premiazione dei Writers Guild Awards, Matt Albie riceve il premio per la migliore sceneggiatura per un film diretto dall'amico Danny Tripp. I due quattro anni prima avevano dovuto lasciare lo \"Studio 60\" perch\u00e9 nel critico periodo post-11 settembre non erano apparsi abbastanza patriottici, troppo critici verso la politica del governo. Ed \u00e8 proprio a loro che Jordan si rivolge ora per dare inizio ad un nuovo corso dello show.\nJordan sa di poter contare su Danny perch\u00e9 \u00e8 venuta a conoscenza del fatto che lui ha fallito un test medico per l'assicurazione (positivit\u00e0 alla cocaina, un singolo episodio dopo undici anni di impeccabile riabilitazione) e non potr\u00e0 dirigere un nuovo film prima di 18 mesi, quindi un contratto di due anni come \"executive producer\" dello \"Studio 60\" \u00e8 la migliore opportunit\u00e0 lavorativa che possa avere. Matt, furioso per quello che ritiene a tutti gli effetti un ricatto, accetta comunque per amicizia di affiancarlo come \"executive producer\" e \"head writer\", malgrado questo significhi per lui dover lavorare con Harriet Hayes, una delle star dello \"Studio 60\", con la quale ha appena rotto una turbolenta relazione sentimentale.\nPer conquistare la fiducia dei due, Jordan offre loro la massima libert\u00e0 artistica e creativa, al punto da proporre di aprire il primo show della loro gestione proprio con lo sketch incriminato, che fra l'altro era stato scritto dallo stesso Matt, quattro anni prima.\nCostruire lo show.\nTrama.\nTrascorso il weekend dopo lo show interrotto, il luned\u00ec viene tenuta una conferenza stampa durante la quale viene annunciata la sostituzione di Wes Mandell con Matt Albie e Danny Tripp. Bench\u00e9 non sia stato concordato, Danny decide di rivelare il problema del test medico fallito, per evitare che emerga pi\u00f9 avanti come un vergognoso segreto. Fra la stampa, l'inviata della rivista religiosa \"Rapture\" solleva la questione dello sketch \"Crazy Christians\" e poi \u00e8 lo stesso Jack Rudolph a sollevarla con Jordan, perch\u00e9 sta causando problemi con i network minori affiliati, che diffondono lo show in tutto il paese: alcuni di essi non sono disposti a trasmettere \"Studio 60\" se non verr\u00e0 tagliato per non offendere i cristiani. Jordan preferisce perdere loro piuttosto che venir meno alla promessa fatta a Matt e Danny.\nMatt in cinque giorni deve riuscire a scrivere da solo novanta minuti di show, perch\u00e9 non vuole fare affidamento sugli \"head writers\" e \"co-producers\" Ricky Tahoe e Ron Oswald, direttamente coinvolti nella decadenza qualitativa dello \"Studio 60\" negli ultimi anni, ma di cui non si pu\u00f2 liberare a causa dei loro onerosi contratti. Reduce da un'operazione alla schiena, imbottito di farmaci, deve fronteggiare anche l'ostilit\u00e0 di Harriet, che si \u00e8 sentita umiliata nello scoprire che lui frequenta o ha frequentato in passato un'altra attrice del cast, Jeannie Whatley.\nConvinto che il successo dello show stia tutto in una grande apertura (\"the cold open\"), Matt decide di aprire con un grande numero musicale, \"Model of a Modern Network TV Show\", con orchestra filarmonica e coro in scena, che si riallacci al glorioso passato del mondo dello spettacolo e funga da dichiarazione di intenti e di principio per un nuovo show di grande qualit\u00e0.\nMaledetti sondaggi.\nTrama.\nIl primo show di Matt e Danny ha un ottimo successo, un gradimento dell'88%, ma la diffusione dei risultati dei \"focus groups\" ai diretti interessati, una pratica consolidata contro la quale Jordan non riesce a opporsi, crea diversi malumori. Matt \u00e8 disturbato da una domanda sul patriottismo dello show, che ha dato un esito di 50/50, Jeannie \u00e8 delusa dall'insuccesso del suo unico sketch, sulla commedia dell'arte, forse troppo colto per il grande pubblico. Danny si chiede inevitabilmente quanto pubblico vada mantenuto con il secondo spettacolo, per non avere problemi con il network.\nIl clima sereno di meritata soddisfazione per il successo \u00e8 rovinato anche dalla rivelazione, sui giornali scandalistici, che Jordan otto anni prima \u00e8 stata fermata per guida in stato di ebbrezza. Al di l\u00e0 del singolo episodio imbarazzante del passato, ci\u00f2 che \u00e8 veramente sgradevole \u00e8 che il fatto sia stato rivelato da Ryan Mulrooney, l'ex marito, sposato solo per pochi mesi quand'aveva 25 anni, intenzionato a pubblicare la storia del loro matrimonio, per approfittare della sua notoriet\u00e0 come pezzo grosso dell'industria dell'intrattenimento.\nAl tradizionale after-party di venerd\u00ec notte scoprono tutti con sollievo che il successo del secondo show \u00e8 andato al di l\u00e0 delle aspettative: non solo non \u00e8 stato perso pubblico, ma \u00e8 salito al 109% di quello dello show precedente, raggiungendo il miglior risultato dello \"Studio 60\" negli ultimi 14 anni. Matt e Danny sono consapevoli che di qui in avanti sar\u00e0 sempre pi\u00f9 dura.\nMatt intuisce anche che la sgradevole domanda sul patriottismo \u00e8 stata inserita di proposito da Danny per stimolarlo ad essere pi\u00f9 libero e spregiudicato nella scrittura, invece di essere rigorosamente controllato per il timore che si ripeta quanto accaduto quattro anni prima.\nLo sketch di Jeannie guadagna qualche apprezzamento nei \"focus groups\", facendo vincere a Matt una scommessa che l'attrice \u00e8 ben lieta di perdere.\nIl plagio.\nTrama.\nL'autorevole giornalista Martha O'Dell, editorialista politica \"liberal\" due volte premio Pulitzer, \u00e8 intenzionata a scrivere un articolo di copertina per la rivista \"Vanity Fair\" sul nuovo corso dello \"Studio 60\" e Jordan, attirata dall'opportunit\u00e0 di ottenere una cos\u00ec preziosa pubblicit\u00e0 gratuita a livello nazionale, le concede libero accesso allo studio e a chiunque vi lavori, da Matt e Danny all'ultimo dei tecnici.\nHarriet regala a Matt una mazza da baseball ricevuta dal giocatore professionista dei Los Angeles Dodgers, Darren Wells, ma lui si accorge che vi \u00e8 stato scritto il numero di telefono dello sportivo e non crede affatto che Harriet, come lei sostiene, abbia fatto un errore in buona fede, ma abbia invece voluto provocarlo di proposito riguardo alle sue nuove frequentazioni. Mal consigliato da Tom Jeter, reduce da una delusione sentimentale, Matt chiede uno stivale autografato alla sua amica Wendy, componente del gruppo di ballerine sexy Bombshell Babes, ma capisce per tempo che si tratta di una vendetta patetica e non la porta a compimento.\nConvinto da Danny che non pu\u00f2 scrivere da solo ogni settimana un intero show di un'ora e mezza, Matt accetta di inserire uno sketch scritto da un autore dello staff diretto da Rick e Ron, ma si rivela una pessima idea: terminata la diretta dello show, si scopre in Rete che il pezzo \u00e8 stato plagiato. Per rimediare almeno in parte allo spiacevole accaduto, viene fatto un intervento in diretta, con rischioso tempismo, nella trasmissione dello show registrato per la West Coast, per ammettere l'errore e attribuire il giusto credito al vero autore, ma anche questo si rivela essere un errore, perch\u00e9 il presunto autore ammette di avere a sua volta copiato da un collega che ha scritto lo sketch in questione proprio quando lavorava per \"Studio 60\", quindi non sussiste alcun pericolo di accusa di plagio.\nUna storia da copertina.\nTrama.\nLa giornalista Martha O'Dell \u00e8 rimasta un'intera settimana a contatto con autori, attori e tecnici dello \"Studio 60\", per scrivere il previsto articolo sullo show, ed ha finito per interessarsi soprattutto alla relazione tira-e-molla tra Matt e Harriet. \u00c8 rimasta colpita in modo particolare dal fatto che Matt fosse nello staff di autori dello \"Studio 60\" gi\u00e0 da due anni, senza farsi notare, prima che proprio in coincidenza con l'arrivo di Harriet il suo talento cominciasse ad emergere, come se finalmente avesse trovato la giusta ispirazione.\nCon abilit\u00e0, Martha riesce a farsi raccontare da Harriet della sua infanzia, di come siano nati tanto la sua passione per la commedia quanto la sua fede cristiana, ma non riesce a sapere nulla della relazione con Matt.\nJordan non solo rifiuta di acquistare per il network un reality show \"trash\" di sicuro successo commerciale, ma si impegna per portare alla NBS il progetto del giovane e brillante Trevor Laughlin, \"Nations\", sull'attivit\u00e0 dell'Organizzazione delle Nazioni Unite, probabilmente pi\u00f9 adatto per una rete come la HBO. Danny, riconoscendo la correttezza e il sostegno dimostrati finora da Jordan nei confronti di \"Studio 60\" e apprezzando la sua scelta di rinunciare al lucroso ma svilente reality show, mette in gioco la propria autorevolezza per convincere Laughlin a firmare per la NBS.\nL'After Party.\nTrama.\nAl termine dello show, Tom Jeter guida in visita nello studio i suoi genitori, che appaiono per\u00f2 scarsamente interessati ai suoi artificiosamente entusiasti racconti sul proprio lavoro e sulla gloriosa storia del Teatro Addison che ospita le trasmissioni dello \"Studio 60\". Su questo freddo e imbarazzato incontro di famiglia grava il peso di un'assenza, quella dell'altro figlio, Mark, soldato in missione in Afghanistan.\nDanny fallisce malamente nel liberare Matt dal pensiero costante di Harriet facendolo incontrare all'after-party con tre giovani donne, attraenti ma incapaci di capire cosa faccia l'autore dello show.\nSimon, che sente il bisogno del supporto di un autore di colore allo \"Studio 60\", costringe Matt ad accompagnarlo ad un locale di cabaret per vedere l'esibizione di Willy Wilz, che si rivela per\u00f2 un'imbarazzante delusione: il suo numero \u00e8 costruito interamente sui peggiori stereotipi razziali. Matt viene invece colpito dalla performance stentata e mal accolta dal pubblico, ma piena di potenzialit\u00e0, del giovane Darius Hawthorne, cresciuto come Simon nel quartiere losangelino di South Central, e lo assume immediatamente.\nCal tenta di scoprire l'identit\u00e0 di un anziano che si aggira dietro le quinte del teatro, forse affetto da alzheimer, per farlo riaccompagnare a casa. Si tratta di Eli Weintraub, veterano della seconda guerra mondiale, giovane autore che ebbe solo uno sketch in onda prima di avere la carriera distrutta dal maccartismo. Cal, Matt e Danny ne ascoltano con rispetto reverenziale i ricordi.\nIl giorno del Nevada - Parte I.\nTrama.\nLa prudente risposta di Harriet ad una provocatoria domanda sul tema dei matrimoni gay d\u00e0 inizio ad un'imprevedibile concatenazione di eventi che porta Tom Jeter a ritrovarsi a poche ore dalla diretta dello show in stato d'arresto, nella sperduta Pahrump, Nevada, in abito di scena da Ges\u00f9 Cristo. In suo soccorso arriva un bizzarro gruppo, formato da Danny, Simon, Jack Rudolph, il magnate cinese Zhang Tao e sua figlia Kim.\nTutto \u00e8 iniziato quando Tom, per difendere Harriet dall'approccio minaccioso di tre uomini gay offesi dalla presunta omofobia dell'attrice, ne ha spintonato uno, ricavandone un'accusa di aggressione. Tom viene prelevato dallo studio durante le prove e portato non alla pi\u00f9 vicina stazione di polizia, ma addirittura in un altro Stato, il Nevada, perch\u00e9 l\u00e0 ha in sospeso un reato precedente (un banale eccesso di velocit\u00e0).\nDanny lo raggiunge a Pahrump, in quanto produttore dello show e responsabile principale del suo regolare svolgimento. Simon lo accompagna perch\u00e9 ha involontariamente aggravato la situazione di Tom (al momento dell'arresto, quando gli ha offerto la propria giacca per coprire la leggera tunica che costituiva l'abito di scena, non si \u00e8 ricordato di avere in tasca una canna) e vuole prendersene la responsabilit\u00e0. Jack Rudolph \u00e8 stato incaricato da Wilson White di prendersi cura di Zhang Tao, con il quale la Tunney Mediagroup di cui il network fa parte sta per realizzare una fusione societaria da miliardi di dollari, il che significa esaudire il desiderio della figlia Kim, prodigio della viola che sta per entrare alla Juilliard School di New York, di incontrare proprio Tom Jeter, di cui \u00e8 un'accanita fan.\nA complicare ulteriormente la situazione, l'ultimo venerd\u00ec di ottobre \u00e8 il Nevada Day, festa nazionale dello Stato, durante il quale gli uffici statali sono chiusi, e Jack Rudolph \u00e8 costretto a sfruttare tutte le proprie conoscenze per riuscire ad avere un giudice al lavoro in questo giorno festivo. Ma il giudice Bebe, gi\u00e0 irritato per essere stato richiamato mentre era a pesca, \u00e8 tutt'altro che ben disposto nei confronti di quei presuntuosi \"liberal\" di Hollywood che si guadagnano da vivere prendendo in giro quella parte d'America di cui lui fa orgogliosamente parte.\nIl giorno del Nevada - Parte II.\nTrama.\nMentre Danny, Jack e gli altri sono bloccati a Parahmp per tentare di tener fuori di prigione Tom e tornare a Los Angeles prima della diretta dello show, allo Studio 60 Matt \u00e8 costretto a fare le veci del produttore e a ripensare l'intero spettacolo senza due dei suoi interpreti principali, Tom e Simon.\nMa il suo lavoro \u00e8 complicato anche dal riaccendersi della solita discussione con Harriet, di cui dopo tanti anni continua a non capire come possa conciliare una spiccata intelligenza con una sincera fede religiosa, e dalla ritrosia dell'attore-spalla Dylan a sostituire Simon accanto ad Harriet in uno degli spazi pi\u00f9 importanti dello show, il telegiornale satirico \"News 60\", nel quale sarebbe costretto a interpretare se stesso, al naturale, invece di nascondersi dietro un personaggio. E ci si mette anche Jordan, che chiede ad Harriet di rinunciare per qualche tempo alle sue esibizioni musicali con il gruppo religioso Women United Through Faith, per calmare le acque sulla questione della sua presunta omofobia.\nIntanto, a Pahrump, Tom non fa nulla per difendersi dall'accusa e ignora i pressanti inviti di Simon a spiegare il motivo che potrebbe discolparlo almeno in parte. Ma il giudice Bebe dimostra di possedere una mente fine, dietro ai modi rozzi, e arriva da solo a scoprire che Tom ha violato il limite di velocit\u00e0 per raggiungere il fratello Mark, di stanza alla vicina base militare, obiettivo di una manifestazione di protesta, e che ora non vuole coinvolgerlo in sua difesa, perch\u00e9 prossimo a partire nuovamente per l'Afghanistan. Sensibile all'aspetto patriottico assunto dalla questione, lascia cadere ogni accusa e permette che il variopinto gruppo ritorni a Los Angeles in tempo perch\u00e9 Tom e Simon possano partecipare allo show.\nIl periodo delle alternative.\nTrama.\nAl termine della diretta dello show, durato meno del previsto, Cal e Matt sono insoddisfatti di com'\u00e8 andata e scoprono che il grave errore \u00e8 colpa di Rick e Ron, che hanno scritto lo show su un formato di sceneggiatura diverso dal consueto, rivelando cos\u00ec che sono impegnati nell'adattare in una serie televisiva per un network concorrente uno sketch minore di \"Studio 60\", Peripheral Vision Man, i cui diritti scadono a mezzanotte. Matt \u00e8 combattuto su come comportarsi: convinto che quel personaggio sia debole e non possa avere successo, non vuole che possa essere associato allo \"Studio 60\" e al proprio nome e tenta di convincerli a lasciar perdere, ma Rick lo accusa di essere arrogante e accondiscendente; non vorrebbe concedere nulla ai responsabili della decadenza dello show negli ultimi anni, ma sa anche di averli umiliati e puniti a sufficienza in quelle ultime settimane. Alla fine decide di lasciarli andare senza opporsi, ma scopre che i due hanno intenzione di portare con s\u00e9 l'intero staff di scrittori (ad eccezione degli ultimi arrivati, gli inesperti Lucy e Darius), che lui ha completamente trascurato durante la sua gestione solitaria dello show.\nHarriet, convinta di aver perso la parte in un film perch\u00e9 non considerata sexy, decide di fare un servizio fotografico in \"lingerie\", ma Tom e Simon tentano inutilmente di dissuaderla, spiegandole che si vuole solo strumentalizzare la sua immagine di cristiana devota. \u00c8 per\u00f2 una breve conversazione con Matt a convincerla ad abbandonare quell'idea infelice. Intanto, il gruppo Women United Through Faith la esclude dalle proprie esibizioni musicali, perch\u00e9 non si \u00e8 espressa in modo abbastanza netto contro l'omosessualit\u00e0, esattamente il motivo opposto per cui Jordan le aveva chiesto di rinunciarvi.\nIn vista della prossima fusione societaria con il partner cinese, il network deve ridurre le spese e Jordan chiede a Danny di licenziare 15 dipendenti oppure di aumentare gli introiti pubblicitari attraverso il product placement. Danny sostiene che lo show produca gi\u00e0 sufficienti utili (oltre venti milioni di dollari a stagione) e che non possa rischiare di svendere la propria credibilit\u00e0, ma l'ingegnoso Cal riesce a trovare la soluzione soddisfacente per entrambi: il vero Sunset Strip di Los Angeles non \u00e8 altro che una successione di cartelloni pubblicitari e pu\u00f2 essere il modello ideale per uno scenografia bella (pura iconografia \"all american\"), rispettosa dello spirito dello show e insieme economicamente proficua.\nBeb\u00e8 in arrivo.\nTrama.\nUn'epidemia di influenza mette in seria difficolt\u00e0 la produzione dello \"Studio 60\", falcidiando tanto il cast che lo staff tecnico, e la sera della diretta dietro le quinte vengono tutti sottoposti a massicce iniezioni di B12 per non farsi sopraffare dal malessere.\nMatt chiama in aiuto un vecchio collega, Andy Mackinaw, per fare da \"tutor\" agli inesperti Lucy e Darius, gli unici scrittori rimasti a sua disposizione dopo la defezione dell'intero staff guidato da Rick e Ron. Durante tutta la settimana, Andy sprona al massimo i due novellini, ma si rende conto che non sono abbastanza sotto pressione, quindi li sottopone ad un'esperienza dura, ma istruttiva: permette loro di presentare alle prove uno sketch che lui non considera ancora all'altezza; assistere al pessimo risultato li imbarazza, ma li stimola anche a riscrivere nuovamente il pezzo comico fino a renderlo almeno accettabile per essere inserito nello show. Ma, a diretta in corso, Matt \u00e8 costretto a tagliarlo perch\u00e9 reso impresentabile dalla somiglianza con un caso di cronaca nera che proprio in quei minuti ha avuto un esito tragico (un sequestro concluso con un suicidio-omicidio) e a sostituirlo con un altro, improvvisato, di pura comicit\u00e0 fisica, a base di sputi!\nHarriet va giustamente fiera di un riconoscimento per il quale \u00e8 stato organizzato un banchetto in suo onore, ma \u00e8 frustrata dalla constatazione di essere completamente negata per raccontare una qualsiasi, semplice barzelletta.\nJordan si arrende infine ai pressanti inviti di Jack e Danny per imbastire una campagna stampa positiva mirata a migliorare la propria immagine e scongiurare il concreto rischio di licenziamento. Concede un'intervista a \"Time Magazine\", ma l'incontro con il giornalista \u00e8 disastroso, perch\u00e9 lei si esprime con una schiettezza addirittura autolesionista, finendo per insultare l'interlocutore. Il suo comportamento apparentemente irrazionale ha una giustificazione che si rivela la sera, quando si reca allo \"Studio 60\", ha un malore ed \u00e8 costretta a rivelare a Danny, convinto si tratti di influenza, di essere incinta, per impedirgli di farle un'iniezione di B12, sconsigliata alle donne nel suo stato.\nLo special di Natale.\nTrama.\nSi avvicina il Natale e Matt, pur essendo ebreo, \u00e8 deciso ad allestire uno show natalizio, cosa che il suo cinico predecessore Wes non aveva mai voluto fare. L'unico a condividerne lo spirito natalizio \u00e8 il regista, Cal, mentre autori e attori non appaiono affatto stimolati all'idea e mettono in discussione le origini stesse delle tradizioni natalizie.\nCi si mette pure un piccolo terremoto che rende inagibile il magazzino con i materiali di scena e costringe ad arrangiarsi (noci di cocco usate per creare la neve).\nDanny, dopo aver accompagnato Jordan in ospedale per gli esami di controllo (e aver scoperto che il padre del nascituro \u00e8 la stessa persona che le ha rivelato il suo fallimento al test anti-droga, dandole lo strumento per convincerlo a tornare allo \"Studio 60\") e aver chiarito i propri sentimenti nei suoi confronti, le confessa di essersi innamorato di lei.\nEd \u00e8 proprio lui a dare allo show lo spirito ricercato dall'amico. Quando scopre che molti musicisti degli show televisivi realizzati in citt\u00e0 si stanno dando malati per essere sostituiti almeno nel periodo natalizio da musicisti di New Orleans, che hanno bisogno di lavorare dopo essere rimasti senza casa e lavoro dopo che la citt\u00e0 \u00e8 stata investita dall'uragano Katrina, decide di sostituire l'intera orchestra con musicisti della citt\u00e0 della Louisiana e di mettere al centro dello show un numero musicale in onore di New Orleans.\nLa Commissione Federale per le Comunicazioni (FCC) vuole comminare una pesantissima multa al network perch\u00e9, durante un collegamento in diretta del telegiornale con l'Afghanistan, a causa di un improvviso attacco nemico un soldato si \u00e8 lasciato scappare un'imprecazione la cui trasmissione \u00e8 assolutamente vietata. Jack non \u00e8 affatto disposto a cedere ad una decisione cos\u00ec assurda e preferirebbe rassegnare le dimissioni, ma Wilson White si dichiara d'accordo con lui e sostiene di non riconoscere alcun'autorit\u00e0 alla commissione e di volersi rivolgere alla corte federale.\nLuke Scott, in passato autore di \"Studio 60\", propone ad Harriet il ruolo di Anita Pallenberg in un film su Keith Richards da lui diretto. Matt la sostiene completamente, perch\u00e9 \u00e8 una grande occasione per la sua carriera, ma \u00e8 anche convinto che Luke voglia iniziare una relazione con lei e quando Harriet glielo chiede direttamente, Luke ammette che il suo interesse per lei non \u00e8 solo professionale.\nMatt, durante una pausa della diretta dello show bacia appassionatamente Harriet, lasciandola completamente disorientata.\nDopo le feste.\nTrama.\nTrascorsa la pausa natalizia, rientrano tutti per preparare il primo show del nuovo anno.\nDanny, dopo aver dichiarato il proprio amore a Jordan e aver inutilmente tentato durante le vacanze di rimanere in contatto con lei, che se n'\u00e8 andata lontano, ai Caraibi, arriva a far spedire alla donna raccomandazioni da parte dei suoi amici celebri.\nJordan, gi\u00e0 in difficolt\u00e0 per il rapporto conflittuale con Hallie Galloway, l'ambiziosa neo-assunta vicepresidente della programmazione alternativa (i \"reality show\", un tipo di televisione che disprezza ma di cui non pu\u00f2 ignorare il successo), da cui si sente giustamente minacciata, chiede a Danny di mettere fine al suo insistente corteggiamento, perch\u00e9 imbarazzante e fuori luogo, per tempi e modi, ma lui replica che non ha alcuna intenzione di rinunciare.\nHarriet mette in palio ad un'asta on line la sua compagnia ad una cena di beneficenza delle Women United Through Faith per incoraggiare l'astinenza sessuale.\nMatt, convinto che Luke stia partecipando all'asta, entra in competizione con il rivale per pura gelosia, pur detestando le idee di quel gruppo religioso (per principio offre altrettanti soldi ad un gruppo di posizioni diametralmente opposte).\nMentre Tom chiede finalmente a Lucy di uscire insieme, Simon si scontra duramente con Darius, a cui rinfaccia la mancanza di gratitudine per averlo assunto allo \"Studio 60\", dimostrata dal non aver voluto collaborare con lui nello scrivere uno sketch di carattere razziale.\nWilson White durante una seduta del consiglio di amministrazione della Tunney Mediagroup sostiene la decisione di Jack Rudolph di non pagare la multa milionaria comminata dalla commissione federale delle comunicazioni, ma il consiglio vota una mozione per rimuovere lo stesso White, perch\u00e9 l'imminente fusione societaria \u00e8 troppo importante per metterla a rischio. Wilson sospende la seduta per trovare una soluzione e Jack decide di chiedere il sostegno di Zhang Tao, per la cui collaborazione ha un ruolo essenziale la figlia Kim, che vorrebbe lasciare gli studi musicali per dedicarsi alla recitazione, come il suo idolo Tom.\nLa cena di Harriet - Parte I.\nTrama.\nLuned\u00ec notte. Jack va da Tom, vestito da grappolo d'uva per le prove, e gli dice che deve convincere Kim a proseguire con lo studio della viola, assecondando i desideri del padre. Aspirare alla carriera di comica le prospetterebbe una vita di stenti e sacrifici: il tutto gioved\u00ec sera alla cena in onore di Harriet. Salta cos\u00ec l'appuntamento che Tom aveva con Lucy, rinviato a sabato.\nDanny riferisce a Matt che Jordan, dopo che le si \u00e8 dichiarato, \u00e8 apparsa imbarazzata ed irritata. Decide quindi di lasciarla in pace. Si scusa con Jordan per il suo atteggiamento ossessivo ed assillante e le assicura che non la cortegger\u00e0 pi\u00f9. Entrambi per\u00f2 rimangono chiusi fuori sul tetto del teatro.\nCal \u00e8 alle prese con la regia della parodia di un videogioco e ha bisogno di serpenti vivi sul set. Durante le riprese si accorgono per\u00f2 che una vipera \u00e8 scappata. Cal autorizza a prendere un furetto per recuperare la vipera finita nei sotterranei, ma preferisce continuare a tenere nascosta la notizia a Danny e Matt. Ben presto la situazione si fa sempre pi\u00f9 intricata: ora serve un coyote per prendere il furetto che ha preso il serpente.\nLa tensione tra Darius e Samuel per la mancata scrittura di uno sketch da parte del primo prosegue.\nLuke \u00e8 molto soddisfatto del lavoro si Harriet sul set del suo film e le chiede di cenare con lui, invitandola a non farsi condizionare da Matt, perch\u00e9 merita molto di pi\u00f9.\nL'asta online per decidere chi accompagner\u00e0 Harriet alla cena di gioved\u00ec si conclude in pareggio. Harriet decide cos\u00ec di farsi accompagnare da entrambi i pretendenti: in questo modo l'associazione prender\u00e0 un doppio contributo. Alla cena Matt scopre con sorpresa che l'altro accompagnatore che ha vinto la serata con Harriet non \u00e8 il Luke che pensava ma un giovane ragazzo, di nome Luke, fan di Guerre Stellari (da l\u00ec il nickname usato) famoso per essere uno snowboarder professionista. Harriet dice a Matt che \u00e8 ossessionato da Luke, mentre Tom, seguendo le indicazioni di Jack, tenta a fatica di convincere Kim a non intraprendere l'attivit\u00e0 recitativa. Alla cena arriva anche Lucy che scopre cos\u00ec che Tom le ha raccontato una bugia e vedendolo con un'altra ragazza ci rimane molto male. Harriet, infastidita dall'atteggiamento di Matt che non accetta che lei possa uscire con altre persone, gli comunica che tra loro \u00e8 definitivamente finita.\nLa cena di Harriet - Parte II.\nTrama.\nViene fatto arrivare allo studio il coyote per recuperare il furetto che ha preso il serpente. Cal \u00e8 sempre pi\u00f9 agitato, anche perch\u00e9 sa che non pu\u00f2 tenere a lungo nascosta la situazione: \u201cHo degli attori che torneranno fra un paio d'ore e uno zoo sotto il pavimento!\u201d Tra l'altro \u00e8 stata avvisata anche la protezione animali che puntualmente si presenta e chiede il conto salatissimo. Alla cena di Harriet, Kim si ubriaca di tequila e sviene. Jack decide di portarla allo studio per farla riprendere: non pu\u00f2 consegnarla in quello stato a suo padre. Sul tetto, Jordan e Danny prima tentano invano di coinvolgere un barbone che dorme in un cassonetto affinch\u00e9 avvisi qualcuno per aprire loro la porta, poi si confrontano su tutto. Jordan rivela inattese doti di magia. Matt e Harriet continuano la loro accesa discussione. Quando Matt deve presentare Harriet per la premiazione fa una figuraccia, tra l'imbarazzo generale. Cal informa autori ed attori che lo studio non ha superato l'ispezione annuale per presenza di muffa. Simon e Darius hanno finalmente un chiarimento, cos\u00ec come Tom e Lucy. Il ragazzo infatti fa presente a Lucy che ha dovuto fare un favore al boss Jack Rudolph per non far saltare un importante affare per la NBS. Jack stesso ha chiamato i genitori di Kim e li ha fatti venire allo studio per portare via la figlia. Jack scopre che il padre di Kim capisce e parla benissimo l'inglese. Si permette di dargli un consiglio su come relazionarsi con la figlia. L'uomo d\u00e0 l'ok per l'accordo. Cal apre la porta che d\u00e0 sul tetto cos\u00ec che Jordan e Danny possono finalmente rientrare. Jordan scappa via. Danny trova un bigliettino di Jordan in cui la ragazza le rivela i sentimenti che prova per lui. La raggiunge nei parcheggi dove Jordan lo aspetta e la bacia appassionatamente. Jordan, felice, gli dice: \u201cTe l'ho detto che so fare le magie.\u201d Matt \u00e8 distrutto per come ha rovinato la serata. L'amica Wendy lo riporta allo studio e gli consiglia di parlare con Harriet facendole presente che potrebbe essere un buon marito.\nIl massacro del venerd\u00ec.\nTrama.\nMatt prende delle pasticche e ricorda i suoi inizi a Studio 60 ed il suo primo incontro con Harriet, appena entrata in trasmissione. Conosciutala e rimasto affascinato dalla ragazza, decide subito di voler scrivere qualcosa per lei. Il primo pezzo che le propone per\u00f2 ironizza sulla fede. Matt parte con il piede sbagliato, considerate le rigide posizioni di Harriet sull'argomento. Anche Luke Scott lavora a Studio 60 e a sua volta desidera creare un pezzo per Harriet. Il pezzo di Matt viene scartato, quello di Luke, invece, intitolato \u201cL'insegnante di canto\u201d, accettato. Harriet lavorer\u00e0 con Luke. Matt ricorda che proprio quel giorno ha conosciuto anche Simon in attesa da 6 ore di un provino con Wes. E inoltre ricorda un certo Tim Batale che era stato licenziato da Wes perch\u00e9 scoperto con delle pasticche. Portava sempre la stessa camicia, i suoi pezzi erano puntualmente scartati, ma si era stabilito un sincero legame di affetto con quel ragazzo. Preso dai suoi mille pensieri, Matt non si accorge del fermento che c'\u00e8 allo studio. Danny e Cal sono infatti in agitazione: mancano poche ore allo show e devono essere tagliati 28 minuti per restare nei tempi di trasmissione. Tom e Dylan assillano per tutta la serata Danny affinch\u00e9 non tagli il loro sketch \u201cConversione metrica\u201d. Matt alla fine li accontenta e dice loro che lo sketch rester\u00e0. Decide anche di tagliare un suo pezzo per lasciar posto a \u201cL'insegnante di canto\u201d celebre sketch di Luke riarrangiato da Mike stesso. Matt va dalla cantante Diana Valdes, ospite musicale della trasmissione, e le chiede come faccia a lavorare quando \u00e8 gi\u00f9 di morale. La donna si accorge che Matt \u00e8 completamente sballato e gli d\u00e0 altre pasticche. Jordan cerca invano di convincere telefonicamente la signora Dobson a far intervenire il nipote al programma creato da Hallie, un reality show sul perdono. La donna per\u00f2 \u00e8 determinata, ha preso la sua decisione in Chiesa. Jordan capisce che non \u00e8 una questione di soldi e dice ad Hallie di sostituire l'ospite previsto con l'istruttore di nuoto e la pornostar. Matt parla con Danny e gli riferisce che ha litigato con Harriet pesantemente. La loro storia si \u00e8 chiusa in modo definitivo. Danny gli consiglia di insistere. Nel frattempo chiede ai suoi colleghi chi si ricordi di Tim Batale che lavorava a Studio 60 diversi anni prima, tra il 1998 e il 1999. Nessuno per\u00f2 si ricorda di quel ragazzo. Vedendo la foto del cast di quella stagione, Matt ha un colpo e si riconosce in Tim. Va nel suo studio e prende altre pillole. Forse aveva proprio ragione Diana Valdes quando gli ha detto che a volte ci si confonde e si pensa di aver vissuto cose che in realt\u00e0 non sono mai accadute.\nIl miracolo delle 4 del mattino.\nTrama.\nMatt ha il blocco dello scrittore: \u00e8 infatti la mezzanotte di mercoled\u00ec e non ha ancora scritto nulla per lo spettacolo del venerd\u00ec. \u00c8 in attesa di quello che chiama \u201cil miracolo delle quattro del mattino\u201d, vale a dire un avvenimento inspiegabile e straordinario che possa risolvere al meglio la situazione. Riceve la visita dell'affascinante avvocato Mary Tate. Lavora per la squadra di legali che difende lo studio nella causa contro Karen Salisbirk, autrice licenziata due anni prima da Studio 60 la quale sostiene che il tutto \u00e8 successo perch\u00e9 \u00e8 stata molestata sessualmente. Mary vuole farsi un'idea dell'ambiente di lavoro: ha gi\u00e0 ricevuto l'ok da Jordan. Mary fa notare a Matt il calo di ascolti delle ultime settimane per lo show ed esplicitamente gli chiede: \u201c\u00c8 Harriet il motivo per cui non riesce a scrivere? E se lei scrive male calano gli ascolti? In ogni caso \u00e8 un bel problema!\u201d Simon parlando con Tom ammette di avere fatto sesso con Karen. Su consiglio di Tom, va a parlarne con Mary Tate. Scopre che si \u00e8 confuso: si ricordava di Karen come una ragazza alta e rossa, mentre in realt\u00e0 \u00e8 bassa e bionda. Matt decide di testimoniare. Prima di andare, Mary Tate lascia a Matt un biglietto da visita, un modo molto esplicito per farsi invitare da lui ad uscire. Danny e Jordan sono alle prese con un bimbo simulato con diversi sensori che la ragazza ha acquistato per 600 dollari per allenarsi al futuro ruolo di mamma. Danny \u00e8 perplesso ma scommette con Jordan 100 dollari su chi sia tra loro due il miglior genitore. Danny inizia ad allenarsi con il bambolotto che per\u00f2 poi malauguratamente affida a Tom e Danny. Quando infatti Cal mostra loro un modello di ghigliottina francese per uno sketch, utilizzano come modello di prova proprio il bambolotto, decapitandolo. Scoperto il danno, Danny ordina a Cal di far rimettere in sesto il bimbo simulato dagli esperti degli effetti speciali. Cal glielo riporta nuovo di zecca, ma quando Danny consegna il bambolotto a Jordan decantando le sue doti di ottimo padre, la testa del bambolotto salta. Danny racconta a Jordan la verit\u00e0 aggiungendo che sar\u00e0 comunque un'ottima madre. Non ha bisogno di allenarsi con certi oggetti. Harriet \u00e8 sul set del film che sta dirigendo Luke: la ragazza non riesce a girare una scena particolarmente complessa. Riceve una telefonata di Danny che le dice che Matt, senza di lei, non connette. Harriet, tra una ripresa e l'altra, confessa a Luke di avere avuto una litigata furibonda con Matt la sera dell'asta, quando poi ha cercato conforto da lui. Luke non la prende particolarmente bene, si sente usato ed attacca in modo offensivo Matt. Harriet lascia il set. Arrivata allo studio televisivo saluta Matt e gli dice che \u00e8 disposto ad aiutarlo nella scrittura dello sketch. Quindi lo bacia fugacemente. \u201cIl miracolo delle quattro del mattino\u201d commenta Matt.\nIl grande disastro.\nTrama.\nLo studio \u00e8 in subbuglio per lo sciopero del sindacato degli attrezzisti, irritati da un'infelice dichiarazione di Danny che ha affermato che sono facilmente rimpiazzabili. Purtroppo il cast di \u201cStudio 60\u201d, messo duramente alla prova, si rende conto di quanto gli attrezzisti siano fondamentali per la riuscita dello spettacolo. A condurre lo show \u00e8 Allison Janney, terrorizzata perch\u00e9 non ha la completa conoscenza del copione. Inoltre lo sciopero degli attrezzisti coinvolge anche i ragazzi del gobbo. Per Allison \u00e8 panico totale. Lo show si rivela un disastro completo tra effetti sonori sbagliati e/o fuori tempo, papere, dimenticanze, errori, gaffes ripetute. Cal cerca da dietro le quinte di tenere in piedi lo spettacolo, rassicurando una sempre pi\u00f9 spiazzata e confusa Allison la quale, alla fine della trasmissione, pur esausta, deve ammettere che, nonostante tutti gli intoppi si \u00e8 divertita. In fondo, come le dice tramite l'auricolare Cal, \u201c\u00e8 sempre meglio che lavorare in miniera\u201d. La notizia di una bomba nello studio aumenta la tensione. La squadra artificieri si presenta con alcuni cani addestrati per rintracciare l'ordigno. Si scopre che la telefonata che ha avvisato della bomba \u00e8 stata fatta dall'edificio da un ragazzo che assisteva alla prova generale e che poi ha dimenticato il cellulare allo studio. Quando il giovane, Robbie Wyatt, si presenta con un suo amico per ritirare il cellulare, viene prontamente fermato ed arrestato. Era tutto uno scherzo: Robbie e l'amico speravano di finire sui telegiornali e vedersi in Tv ma non \u00e8 andata come nelle loro aspettative. Tom e Lucy hanno organizzato un viaggio alle Hawaii con Simon e Stefanie. Il problema \u00e8 che Stefanie ha lasciato Simon. Il ragazzo decide di non rinunciare al week end ed invita una sua ex fiamma, Claire. Subito dopo per\u00f2 si rif\u00e0 viva nel suo camerino proprio Stefanie che gli chiede scusa ed \u00e8 pronta a partire con lui. Simon accetta. Quando per\u00f2 riferisce il tutto a Claire si prende uno schiaffo. Lucy, incontrata Stefanie, le dice inavvertitamente che Simon ha invitato alle Hawaii un'altra persona. Messo alle strette da Stefanie, Simon ammette e si prende un altro schiaffo. Harriet parla con Jenny di Matt, rassicurandola che ora pu\u00f2 uscire con lui quando vuole. In realt\u00e0 Jenny e gli altri attori del cast capiscono benissimo che la ragazza finge, provando ancora un forte sentimento per Matt.\nEdizione straordinaria.\nTrama.\nIl calo di ascolti della trasmissione preoccupa Jack che sollecita Jordan affinch\u00e9 ne discuta con Danny. Jordan alza la voce con Danny, perch\u00e9, a suo modo di vedere, negli ultimi tempi ci sono stati troppi sketch impresentabili che spiegano il minor gradimento del pubblico. Inoltre non ha apprezzato che l'ultima puntata dello show appena andata in onda sia stata aperta con il pezzo sulla guerra nonostante avesse dato fin dall'inizio un parere contrario. Harriet \u00e8 in ansia: ha ricevuto una mail dai genitori di Tom, preoccupati perch\u00e9 da 48 ore non hanno notizie dell'altro figlio Marc, militare in Iraq. Su consiglio di Simon, Harriet inizialmente decide di non dire nulla a Tom, impegnato nello show. Ha per\u00f2 un brutto presentimento: la pattuglia di Marc infatti \u00e8 fuori in missione. Suzanne ha scoperto che Matt ha iniziato a prendere delle pasticche per scrivere e glielo dice. Matt \u00e8 imbarazzato, cerca vane giustificazioni parlando di una fase di depressione poi la rassicura sul fatto che ha smesso. L'avvocato Mary Tate fa presente a Matt che in merito alla causa intentata da Karen contro lo studio \u00e8 stata avanzata una pesante richiesta di risarcimento. Un produttore infatti aveva telefonato a Matt chiedendo informazioni su Karen e Matt aveva detto che Karen era stata licenziata per scarso rendimento e perch\u00e9 rompiscatole. Ora rischia una denuncia per diffamazione. Danny corre da Matt e lo obbliga a consegnargli le pillole. Matt gli conferma che ha smesso: quelle pasticche non gli servivano per scrivere meglio, anzi. Jordan \u00e8 preoccupata perch\u00e9 non sente dal mattino la piccola. Danny decide di accompagnarla al pronto soccorso. La televisione d\u00e0 la notizia che alcuni soldati americani sono caduti in un'imboscata in Afghanistan e sono stati presi in ostaggio. Sono tre: tra loro c'\u00e8 anche il fratello di Tom. Si prospetta una lunga notte, dopo la fine dello show del venerd\u00ec. \u201cIl primo che mi parla di indici di ascolto lo prendo a calci!\u201d commenta perentorio Matt.\nRapimento e riscatto - Parte I.\nTrama.\nJack vorrebbe bloccare la notizia che uno degli ostaggi dei talebani \u00e8 il fratello di Tom ma non fa in tempo. L'avvocato Mary Tate parla a Matt della possibilit\u00e0 di pagare un forte riscatto per liberare il fratello di Tom. Il suo studio infatti lavora per una societ\u00e0 che si occupa di rapimenti e riscatti in America Latina e in Afghanistan. Serviranno molti soldi: inizialmente parla di 1 milione di dollari, quando per\u00f2 si diffonde la notizia sull'identit\u00e0 dell'ostaggio, fratello di una celebrit\u00e0 televisiva, fa presente a Matt che la cifra potrebbe arrivare anche a 10 milioni di dollari. Matt e Mary parlano con Jack della possibilit\u00e0 di pagare un riscatto: Cal \u00e8 molto scettico e dice di lasciar perdere, le possibilit\u00e0 di successo sono molto basse. Arriva allo studio il comandante dell'aviazione David Boyle per essere di conforto a Tom. Il rapporto tra i due per\u00f2 \u00e8 teso anche perch\u00e9 il comandante deve garantire sull'operazione la pi\u00f9 assoluta riservatezza. Attraverso un flashback si rivive una trasmissione dello show del 2001, subito dopo l'11 settembre, quando Wes \u00e8 all'ospedale e lo spettacolo \u00e8 tutto sulle spalle di Danny e Matt. I due insistono con Jack per rinviare lo spettacolo, date le drammatiche circostanze, ma Jack \u00e8 irremovibile. Non vuole per\u00f2 battute su Bush e l'America, solo su Hollywood. Si rivivono cos\u00ec i conflitti che porteranno al licenziamento di Matt e Danny. Jordan ha la pressione altissima: la bimba ha il cordone ombelicale intorno al collo: per questo il battito \u00e8 rallentato. Danny non lesina critiche al giovane dottore che sta seguendo Jordan. Intanto i due parlano del calo di ascolti dello show: Jordan fa presente a Danny che Matt, senza Harriet, non riesce a scrivere. Il medico riferisce che Jordan ha problemi di gestosi: occorre farla partorire con un cesareo, nonostante non sia ancora all'ottavo mese. Danny chiede a Jordan di sposarlo: \u201cQualunque cosa succeda voglio che questa sia la mia famiglia.\u201d Regala a Jordan un anello con diamante da tre carati. La ragazza \u00e8 commossa ed accetta felice. Peccato che l'anello sia troppo largo per il suo dito. Harriet prega sia per Jordan sia per il fratello di Tom. Matt la raggiunge. Si rivivono in flashback le continue e ripetute discussioni che negli anni i due hanno avuto riguardo alle loro diverse e spesso contrastanti posizioni sulla fede. Arriva la chiamata di Danny dall'ospedale. Matt e Harriet decidono di raggiungere l'amico. Prima di uscire dallo studio Matt si rivolge a Dio, forse per la prima volta: \u201cTi prego, dammi un segno!\"\nRapimento e riscatto - Parte II.\nTrama.\nLa bimba di Jordan nasce prematura ed \u00e8 in terapia intensiva. Pesa 2,8\u00a0kg. All'ospedale arrivano Matt e Harriet. Danny dice loro che ha chiesto a Jordan di sposarlo. \u201cSei fidanzato e hai anche una bambina. E pensare che tutto questo \u00e8 successo in un'ora!\u201d commenta ironica Harriet. Purtroppo Jordan ha un'emorragia interna che i medici fanno fatica a fermare, dovuta a complicazioni post operatorie. Inoltre non viene permesso a Danny di vedere la bambina, perch\u00e9 non ha il braccialetto identificativo. Matt torna agli studi televisivi mentre Harriet resta all'ospedale con Danny. Matt aggiorna sulla situazione critica di Jordan e informa che \u00e8 nata la bambina. L'avvocato Mary Tate dice a Matt che Danny non dovrebbe vedere la piccola, perch\u00e9 se dovesse succedere qualcosa a Jordan, un anello di fidanzamento, per quanto prezioso, non gli darebbe alcuna garanzia. La stampa, dopo aver saputo che tra gli ostaggi dei talebani c'\u00e8 anche il fratello di Tom, si accalca davanti agli studi televisivi. Il rapporto tra Tom e il comandante Boyle \u00e8 sempre piuttosto difficile, causa la diffidenza di Tom verso il militare. Tom vede in televisione l'intervista ad un suo ex collega che parla dei frequenti contrasti che Tom avrebbe avuto con il fratello. Il ragazzo si irrita per la manifesta menzogna e pretende l'immediata smentita. Simon, per aiutarlo, convoca un suo amico giornalista per dire la verit\u00e0. Peccato che all'appuntamento sia presente tutta la stampa. Quando uno dei giornalisti chiede provocatoriamente se non sia tutta una manovra per alzare gli ascolti in ribasso della trasmissione, Simon va in escandescenze e si lascia andare ad una scenata isterica ripresa in diretta televisiva.\nRapimento e riscatto - Parte III.\nTrama.\n2:45 Jack chiede a Simon di scusarsi pubblicamente per le sue dichiarazioni in diretta tv dalle quali emerge quasi come un simpatizzante dei terroristi, limitando in questo modo i danni, prima che esplodano completamente il luned\u00ec. Simon per\u00f2 non ci sta e Jack minaccia di licenziarlo. Simon rimane irremovibile perch\u00e9 hanno fatto del rapimento del fratello di Tom un fenomeno da baraccone e sottolinea: \u201cCi sono delle situazioni in cui \u00e8 necessario essere scortesi!\u201d Jack \u00e8 d'accordo con le sue posizioni, ma guarda anche all'interesse della trasmissione: non vuole perdere importanti introiti pubblicitari. Sono doverose le scuse. Jack parla con Matt e gli chiede di convincere Simon a ritrattare quanto detto poche ore prima. Attraverso diversi flashback si ritorna alla trasmissione del 2001 che port\u00f2 al licenziamento di Matt e Danny. Anche a quell'epoca Jack insisteva con Matt affinch\u00e9 si scusasse pubblicamente per uno sketch che ironizzava sul patriottismo americano, subito dopo la tragedia dell'11 settembre. La NBS infatti non doveva passare per antiamericana. Anche Harriet aveva invitato Matt a tagliare il pezzo che, andando in onda, sarebbe stato come una bomba pronta ad esplodere. Non era stata ascoltata. La situazione di Jordan \u00e8 sempre pi\u00f9 critica a causa di un'infezione batterica post operatoria. Mary Tate riferisce a Matt che sarebbe opportuno consigliare a Danny di farsi nominare da Jordan tutore della figlia, se non vuole perderla. Matt le chiede di preparare i documenti necessari per l'operazione. Si discute sulla possibilit\u00e0 di pagare il riscatto per il fratello di Tom. Lo stesso Tom viene messo a conoscenza della possibilit\u00e0: la percentuale di successo \u00e8 del 50%. Tom per\u00f2 preferisce non interferire con l'azione dei militari.\nLa notte pi\u00f9 lunga.\nTrama.\n3:55 Matt va all'ospedale a trovare Danny. L'uomo finalmente ha avuto il permesso di vedere la bambina che ora contempla pieno di orgoglio. Matt parla a Danny della proposta di Mary Tate per diventare tutore legale della piccola. Danny inizialmente rifiuta ed invita Matt a tornare al lavoro. Poi per\u00f2 si domanda se Jordan, pur essendo sotto anestesia, possa firmare in modo valido i documenti che lo nominerebbero tutore. Danny parla quindi con Harriet e le riferisce che Matt, dopo la loro rottura, ha iniziato a prendere dei calmanti ed altre pillole. Lei \u00e8 l'unica donna che ama. Nel frattempo arrivano i documenti per la nomina a tutore da far firmare a Jordan. Il medico informa Danny che Jordan \u00e8 ormai fuori pericolo. Danny porta a Jordan la sua bambina. La mamma pu\u00f2 finalmente abbracciare la piccola. Danny restituisce a Jordan l'anello di fidanzamento che le aveva sfilato prima del parto. Jordan, molto previdente, invece aveva gi\u00e0 fatto preparare le carte per l'adozione da far firmare a Danny: \u201cAllora, cosa ne dici? Ti va di essere suo padre?\u201d Danny firma felice i documenti. Decidono di chiamare la bambina Rebecca. Jack ripensa alla situazione capitata 5 anni prima quando Wes era disposto a scusarsi in conferenza stampa per lo sketch andato in onda che ironizzava sul patriottismo americano. Matt era fortemente contrario e, vista la fermezza di Jack che aveva comunque avallato la messa in onda del pezzo, aveva deciso di andare via. Danny lo aveva seguito per solidariet\u00e0 con l'amico. Jack, scottato da quanto accaduto in passato e desideroso che non si ripeta pi\u00f9 la medesima situazione, parla con Simon e gli dice che non pensava le cose dure che gli ha detto. Non \u00e8 necessario che si scusi. Simon, sentite quelle parole, pare soddisfatto e decide di scusarsi pubblicamente. Il comandante Boyle cerca di convincere Tom a non scendere a trattative con i terroristi. Poco dopo viene data la notizia che i tre ostaggi sono stati liberati. Tom pu\u00f2 parlare telefonicamente con suo fratello. Lo studio festeggia. Matt commenta: \u201cDio ti ringrazio!\u201d Viene sentito da Harriet, tornata allo studio. Harriet gli chiede se \u00e8 vero che ha iniziato a prendere pasticche. Matt non pu\u00f2 che ammettere. Harriet apprezza la sua sincerit\u00e0 ma lo schiaffeggia bonariamente perch\u00e9 non glielo ha detto. Si baciano. Arriva anche Danny che informa sulle buone condizioni di Jordan e Rebecca. La notizia che Matt e Harriet sono tornati insieme viene data a tutto lo staff che finalmente pu\u00f2 tornare a casa dopo una lunga notte. Luned\u00ec infatti si deve tornare al lavoro per migliorare lo show. Danny e Matt si salutano calorosamente riconoscendo il reciproco e sincero affetto che l'uno prova per l'altro. Matt sale nel suo ufficio. Il display indica come al solito il tempo che manca per la nuova puntata di \u201cStudio 60\u201d. Matt ha ritrovato fiducia in s\u00e9 stesso. Ora si pu\u00f2 davvero ricominciare alla grande."}
{"id": "2016269", "revid": "92920", "url": "https://it.wikipedia.org/wiki?curid=2016269", "title": "Cento stazioni", "text": ""}
{"id": "2016270", "revid": "264902", "url": "https://it.wikipedia.org/wiki?curid=2016270", "title": "Armenia persiana", "text": "L'Armenia persiana era la parte di Armenia occupata dai Persiani varie volte nel corso dei secoli. L'estensione dell'Armenia persiana vari\u00f2 col tempo.\nGli Armeni e l'Impero Achemenide.\nNel 550 a.C. Ciro, imperatore dei Persiani, si impossess\u00f2 della Media e conquist\u00f2 l'Asia Minore e la Mesopotamia. Il figlio di Ciro continu\u00f2 la campagna iniziata da suo padre in Egitto. Alla fine, l'Armenia venne annessa alla Persia.\nI contingenti armeni, cavalleria e fanteria, avevano preso parte alla conquista persiana della Lidia nel 546 e di Babilonia nel 539. Una ribellione di 10 nazioni sottomesse \u2014 una delle quali era proprio l'Armenia \u2014 contro la Persia scoppi\u00f2 durante il regno di Dario I (522\u2011486).\nL'iscrizione di Behistun.\nNell'iscrizione di Behistun, Dario I parla delle sue numerose vittorie. L'iscrizione, in cuneiforme, include tre versioni dello stesso testo, scritte in tre diverse lingue: antico-persiano, elamita e babilonese. Il nome \"Armenia\" venne usato per la prima volta quando Dario descrisse le sue conquiste in Armenia. Il shahanshah parl\u00f2 di battaglie sanguinolente contro gli Armeni, e menziona tre importanti battaglie.\nGli Armeni rimasero sotto la dominazione Persiana dal 519 al 330 a.C. Questo anni furono relativamente pacifici; il commercio fior\u00ec. Erodoto afferma che gli Armeni dovevano pagare 50 'talenti' e migliaia di cavalli all'anno ai Persiani. Quando parla dell'Invasione persiana della Grecia, voluta dal re Serse, menziona che le truppe Armene si erano schierati con Serse, e che assomigliavano e parlavano come i Frigi.\nAlessandro Magno conquist\u00f2 poi l'Impero persiano, e la Dinastia artasside fond\u00f2 un indipendente regno Armeno nel 190 a.C.\nGli Armeni e l'Impero Sasanide.\nGli Armeni scelsero il Cristianesimo come religione di Stato nel 301. L'Armenia venne spartita tra la Persia Sasanide e l'Impero romano. I Sasanidi ottennero il controllo dell'Armenia orientale dopo la caduta del regno armeno arsacide nel 428.\nVartan Mamikonian.\nQuando la guerra tra Romani e Sasanidi si intensific\u00f2, Yazdgard II inizi\u00f2 a vedere il Cristianesimo come una minaccia politica alla coesione dell'Impero persiano. La conversione degli Armeni al Cristianesimo lo preoccupava molto. Dopo una vittoriosa invasione dell'impero Romano d'Oriente, Yazdgard convoc\u00f2 i nobili Armeni a Ctesifonte e li convert\u00ec al Zoroastrismo. Questo oltraggi\u00f2 la popolazione Armena, e sotto la guida di Vartan Mamikonian un esercito di 66.000 Armeni si ribell\u00f2 ai Sasanidi. Yazdgard sed\u00f2 rapidamente la rivolta nella Battaglia di Avarayr.\nConseguenze.\nIl successo militare dei Sasanidi permise loro di conservare il controllo dell'Armenia per due secoli (fino alla conquista islamica della Persia). Tuttavia, la resistenza Armena non termin\u00f2 fino al Trattato di Nvarsak, che garant\u00ec all'Armenia pi\u00f9 autonomia pur continuando a essere sottomessa all'Impero sasanide.\nGli Armeni e l'Impero Safavide.\nA causa della sua importanza strategica, l'Armenia era territorio conteso tra due stati: quello Persiano e quello Ottomano. Al culmine delle Guerre ottomano-persiane, Erevan cambi\u00f2 stato 14 volte tra il 1513 e il 1737.\nNel 1604, lo Shah Abbas I persegu\u00ec una campagna di terra bruciata contro gli Ottomani lungo la valle dell'Ararat."}
{"id": "2016271", "revid": "102872983", "url": "https://it.wikipedia.org/wiki?curid=2016271", "title": "CAT box", "text": "La CAT box (o CAAT box) \u00e8, in biologia molecolare, una sequenza di nucleotidi inclusa nella sequenza consenso posta circa 75-80 basi a monte rispetto al sito di inizio della trascrizione.\nLa CAAT box segnala, assieme alle GC box, il sito di legame per i fattori di trascrizione dell'RNA ed \u00e8 tipicamente accompagnata dalla sequenza consenso altamente conservata; \u00e8 tipica di molti promotori eucariotici.\nCAAT e GG box sono localizzate in una regione posta 100-150 paia di basi a monte rispetto alla TATA box.\nPer l'attivazione della CAAT box \u00e8 necessario il legame di specifiche proteine, dette \"proteine che si legano alla CAAT box\".\nLa CAAT box \u00e8 frequentemente riscontrabile nei geni eucariotici ma assente del tutto nei procarioti.\nSequenza Consenso.\nNella direzione della trascrizione del filamento modello, la sequenza di consenso, o l'ordine calcolato dei residui pi\u00f9 frequenti, per la CAAT box era 3'-TG ATTGG (T/C)(T/C)(T/C)(A/G)-5'. L'uso delle parentesi indica che una delle due basi \u00e8 presente, ma non \u00e8 specificato per quanto riguarda le loro frequenze relative. Per esempio, \"(T/C)\" significherebbe che o la timina o la citosina sono preferenzialmente selezionate. All'interno dei metazoi (regno animale), il complesso del fattore legante centrale (CBF)-DNA mantiene un alto grado di conservazione all'interno del motivo legante CCAAT, cos\u00ec come le sequenze che affiancano questo motivo pentamerico. Va notato che il motivo CCAAT nelle piante (gli spinaci sono stati usati in un esperimento) differisce leggermente dai metazoi in quanto si tratta in realt\u00e0 di un motivo legante CAAT; il promotore non ha uno dei due residui C del motivo pentamerico, e l'aggiunta artificiale della seconda C non ha effetti significativi sull'attivit\u00e0 legante. In alcune sequenze manca completamente la CAAT box. In secondo luogo, i nucleotidi circostanti nelle piante non corrispondono alla sequenza di consenso sopra determinata da Bi et al."}
{"id": "2016272", "revid": "92920", "url": "https://it.wikipedia.org/wiki?curid=2016272", "title": "Cento Stazioni", "text": ""}
{"id": "2016286", "revid": "729019", "url": "https://it.wikipedia.org/wiki?curid=2016286", "title": "Cagiva Prima", "text": "Le Cagiva Prima sono delle motociclette stradali della Cagiva prodotta nella cilindrata 50 e 75 cm\u00b3.\nPrima 50.\nLa Prima 50 \u00e8 stata prodotta per un periodo abbastanza breve, dal 1992 al 1999, ed era un ciclomotore nato senza l'omologazione e predisposizione per il trasporto del passeggero, mentre dal '93 ottiene tale omologazione.\nLa carenatura \u00e8 particolare, con i fari non a filo della carrozzeria ma pi\u00f9 interni ad essa.\nLe ruote sono semplici e a tre razze, con forcelle rovesciate e il miscelatore \u00e8 meccanico per la lubrificazione separata.\nIl propulsore \u00e8 di produzione Cagiva, con raffreddamento a liquido tramite un piccolo radiatore nella parte anteriore della moto.\nIl carburatore di serie era un 14/12 Dell'Orto con immissione separata dell'olio. \nVenne principalmente prodotta in due versioni, una a 3 marce e una a 6 che si distingueva per la denominazione \"Prima R evoluzione\".\nQuest'ultima ha le carene completamente rosse con inserti in carbon-look sulle fiancate e sotto il cupolino, e presenta sul codino le decalcomanie \"Prima r evoluzione\" con il logo \"CRC\" (cagiva reparto corse).\nLa versione a 3 marce, invece, montava le carene denominate \"lucky Explorer\" per via delle decalcomanie che ricordavano il logo del marchio di sigarette Lucky Strike con cui Cagiva aveva stretto un accordo di sponsorizzazione.\nL'estetica della moto \u00e8 molto simile a quella della Cagiva Mito 125 che per\u00f2, alla fine degli anni 90, si evolver\u00e0 acquisendo l'aspetto della Ducati 916 e mantenendo della sorella minore solamente il codino.\nLe carene sono interamente in resina e attaccate al telaio grazie a supporti con gommini filettati.\nUna particolarit\u00e0 di questo ciclomotore \u00e8 lo spazio per il casco ricavato all'interno del \"finto\" serbatoio, il quale per\u00f2 rimane comunque troppo piccolo per la maggior parte dei caschi oggi omologati ma comunque utile come portaoggetti.\nIl serbatoio vero e proprio si trova all'interno del codino e sotto la sella.\nDurante l'arco temporale in cui questo modello viene prodotto vengono rivisti esteticamente piccoli particolari senza avere mai una completa rivisitazione.\nPrima 75.\nQuesta moto, prodotta dal 1993 al 1995 \u00e8 una Cagiva Prima 50 con un motore pi\u00f9 grande e dotato di un pacco lamellare a due petali invece del pacco lamellare a petalo singolo, inoltre il cilindro per poter essere raffreddato correttamente \u00e8 munito di piccole alettature laterali.\nQuesto modello pu\u00f2 essere facilmente riconosciuto dalla versione 50\u00a0cm\u00b3 per il tachimetro limitato a 140\u00a0km/h invece che a 120 come sulla versione pi\u00f9 piccola.\nQuesto progetto viene anche ripreso dalla casa motociclistica spagnola Derbi che riproduce sotto il nome di Derbi gpr 50/75 una copia quasi esatta della cagiva prima. Quest'ultima viene praticamente esclusa dalla vendita in Italia per via degli accordi presi con cagiva.\nQuest'ultimo modello, esteticamente identico alla Prima, si distingue per le diverse decalcomanie e i diversi colori nonch\u00e9 per la denominazione Derbi."}
{"id": "2016290", "revid": "188323", "url": "https://it.wikipedia.org/wiki?curid=2016290", "title": "Cagiva Prima 50", "text": ""}
{"id": "2016292", "revid": "188323", "url": "https://it.wikipedia.org/wiki?curid=2016292", "title": "Cagiva Prima 75", "text": ""}
{"id": "2016300", "revid": "48040", "url": "https://it.wikipedia.org/wiki?curid=2016300", "title": "Hypo Tirol Innsbruck", "text": ""}
{"id": "2016307", "revid": "1075510", "url": "https://it.wikipedia.org/wiki?curid=2016307", "title": "Johann Peter S\u00fcssmilch", "text": "Biografia.\nStudi\u00f2 medicina e teologia presso le Universit\u00e0 di Jena e di Halle e fu cappellano nell'esercito del re di Prussia Federico II, e quindi parroco a Ketzin, nel Brandeburgo. Dal 1742 fu prevosto presso l\"Oberkonsistorialrat\" a Berlino (C\u00f6lln, parrocchia di San Pietro).\nDal 1745 fu membro dell'Accademia delle scienze prussiana. Fu in contatto con Lessing e Kant.\nOpere.\nPubblic\u00f2 nel 1741 a Berlino un volume intitolato \"Die G\u00f6ttliche Ordnung\" (\"L'ordine divino\").\nSi interess\u00f2 inoltre di linguistica.\n\"L'Ordine divino\".\nSulla base delle prime ricerche su larga scala sulla popolazione umana, di tipo statistico, sosteneva che l'esame dei fenomeni della vita (nascite, matrimoni e morti) e le correlazioni individuate tra la mortalit\u00e0 da un lato e la fertilit\u00e0 e i matrimoni dall'altra, rivelassero una regolarit\u00e0 che l'autore considerava prodotto di un \"ordine divino\".\nTratt\u00f2 per primo del tasso di mascolinit\u00e0 della popolazione, rilevando una prevalenza dei nati maschi ( maschi ogni femmine)\nL'opera si diffuse nel Regno Unito, nei Paesi Bassi, in Svizzera, Svezia e Ungheria; rimase invece sconosciuta in Italia e in Francia. Le sue tavole erano ancora utilizzate dalle compagnie di assicurazione nel XIX secolo.\nGi\u00e0 la prima edizione mostra di adottare un metodo matematico-statistico, mentre la seconda edizione, pi\u00f9 ampia, si estende alle correlazioni economiche e sociali dello sviluppo della popolazione."}
{"id": "2016312", "revid": "155634", "url": "https://it.wikipedia.org/wiki?curid=2016312", "title": "Tennistavolo ai Giochi della XXIX Olimpiade - Squadre femminile", "text": ""}
{"id": "2016316", "revid": "262457", "url": "https://it.wikipedia.org/wiki?curid=2016316", "title": "Shaolinsi", "text": ""}
{"id": "2016326", "revid": "1543377", "url": "https://it.wikipedia.org/wiki?curid=2016326", "title": "Comitato Nazionale Ucraino", "text": "Il Comitato Nazionale Ucraino (in ucraino: \u0423\u043a\u0440\u0430\u0457\u043d\u0441\u044c\u043a\u0438\u0439 \u041d\u0430\u0446\u0456\u043e\u043d\u0430\u043b\u044c\u043d\u0438\u0439 \u041a\u043e\u043c\u0456\u0442\u0435\u0442) \u00e8 stato una struttura politica ucraina avente la forma di governo ucraino in esilio, creata il 17 marzo 1945 a Weimar da esuli ucraini in fuga dall'avanzata dell'Armata Rossa con l'intenzione di togliere le unit\u00e0 militari ucraine filo-nazionalsocialiste dal comando tedesco.\nDopo una serie di negoziati, le autorit\u00e0 del Terzo Reich riconobbero ufficialmente il comitato come unica rappresentanza della nazione Ucraina indipendente, con diritti di extraterritorialit\u00e0 e il diritto di comando dell'Esercito Nazionale Ucraino sotto la bandiera e i simboli nazionali ucraini."}
{"id": "2016329", "revid": "38275", "url": "https://it.wikipedia.org/wiki?curid=2016329", "title": "Fiberglass", "text": ""}
{"id": "2016334", "revid": "599013", "url": "https://it.wikipedia.org/wiki?curid=2016334", "title": "Bibbia Cattiva", "text": "La Bibbia Cattiva (anche detta Bibbia degli Adulteri o Bibbia dei Peccatori; in inglese \"The Wicked Bible\", o, pi\u00f9 raramente, \"Sinners' Bible\" o \"Adulterous Bible\") \u00e8 una riedizione della Bibbia di re Giacomo, pubblicata a Londra nel 1631 dai tipografi reali Robert Barker e Martin Lucas. Tale edizione \u00e8 nota per un errore di stampa che capovolse il significato del sesto comandamento e che cost\u00f2 agli editori una pesante ammenda e la revoca della licenza di tipografi.\nStoria.\nIl nome deriva da un errore commesso nella traduzione inglese di Esodo , dove, per omissione dell'avverbio \"not\", la frase \"Thou shalt not commit adultery\" (\"Non commetterai adulterio\") divenne \"Thou shalt commit adultery\" (\"Commetterai adulterio\").\nIl re Carlo I d'Inghilterra e l'arcivescovo di Canterbury George Abbot si dichiararono profondamente oltraggiati dall'errore. Abbot disse:\nBarker e Lucas, su ordine del re, furono condotti di fronte alla corte della \"Star Chamber\", dalla quale furono puniti con 300 sterline di multa (l'equivalente del salario di un anno) e privati del titolo di tipografi reali. Fu inoltre stabilito il ritiro e la distruzione di tutte le copie della \"Bibbia Cattiva\".\nContesto.\nStoricamente, l'omissione del \u00abnot\u00bb era considerato un errore abbastanza comune. Fino al 2004, ad esempio, la redazione dell'Associated Press, negli articoli sulle assoluzioni, preferiva utilizzare il lemma \u00abinnocente\u00bb in luogo di \u00abnon colpevole\u00bb, proprio per evitare questo tipo di errore. In ogni caso, la \"Bibbia Cattiva\" costituisce a oggi uno degli esempi pi\u00f9 rilevanti di errori che, a causa dell'omissione accidentale di uno o pi\u00f9 termini, invertono completamente il significato di quanto si voleva intendere.\nCopie esistenti.\nLa maggior parte delle copie della \"Bibbia Cattiva\" furono subito bruciate, e, di conseguenza, il numero delle copie oggi esistenti \u00e8 basso e tali copie sono considerate estremamente preziose dai collezionisti. Per quanto riguarda il valore, nel 2009 una copia della \"Bibbia Cattiva\" venne offerta in una vendita su Internet al prezzo di 89.500 dollari.\nAttualmente una copia \u00e8 conservata nella collezione dei libri rari della New York Public Library, oltre a essere mostrata anche nel museo della Bibbia di Dunham della Houston Baptist University a Houston, nel Texas. Hanno avuto l'opportunit\u00e0 di esporre la \"Bibbia Cattiva\" in occasione di una mostra tematica la British Library (fino al settembre 2009), l'Hardin Center in Alabama e la Cambridge University Library per il quattrocentesimo anniversario della Bibbia di re Giacomo."}
{"id": "2016360", "revid": "110157", "url": "https://it.wikipedia.org/wiki?curid=2016360", "title": "Chiesa dei Santi Giovanni e Paolo (Ravenna)", "text": "La chiesa dei Santi Giovanni e Paolo, anche nota come chiesa degli Angeli Custodi, \u00e8 un luogo di culto cattolico del centro storico di Ravenna.\nStoria.\nL'attuale chiesa dei Santi Giovanni e Paolo sorge nello stesso luogo di un edificio di culto pi\u00f9 antico, risalente al V-VI secolo. A tre navate, aveva orientamento inverso rispetto alla chiesa odierna, con l'abside sul lato dell'attuale facciata. Al suo interno, vi era un pregevole \"ambone\" marmoreo, costruito per volere del vescovo Mariniano (vescovo dal 595 al 606), consacrato nel 597 dal primo stratore dell'esarca Adeodato ed attualmente all'interno del museo arcivescovile.\nNel corso dei secoli, la chiesa venne rimpicciolita, arrivando a coprire solo una parte della navata centrale della chiesa antica. Nel 1671 si intraprese una restaurazione per volere del parrocco Zavona: venne aperta una cappella laterale dipinta da Polidoro Montanari e dedicata all'Angelo custode, dove fu istituita la Confraternita degli Angeli Custodi, che diede il secondo nome alla chiesa.\nL'edificio attuale \u00e8 frutto di un restauro effettuato iniziato nel 1758 su progetto dell'architetto Domenico Barbiani nell'area della sola navata centrale della chiesa antica.\nIn seguito alla seconda guerra mondiale, furono necessari interventi di restauro al tetto, al pavimento e all'abside, avvenuti nel 1951.\nDescrizione.\nEsterno.\nLa chiesa dei Santi Giovanni e Paolo sorge all'incrocio tra via Cura e via Massimo d'Azeglio.\nLa facciata barocca, che prospetta su via Cura, \u00e8 leggermente a salienti, con timpano circolare in corrispondenza della navata centrale. Il doppio cornicione \u00e8 idealmente sorretto da quattro paraste tuscaniche, che alternano due finestre rettangolari cieche, ai lati, e, al centro, il portale, sormontato da un finestrone con timpano triangolare.\nAlla destra della facciata, vi \u00e8 il caratteristico campaniletto del IX secolo. Nella parte inferiore \u00e8 a pianta quadrata, riutilizzando la muratura della preesistente chiesa. In quella superiore \u00e8 a pianta circolare e completamente in mattoni a vista, in continuit\u00e0 con lo stile di quella sottostante. Nella parte superiore, si aprono tre ordini di finestre: sei monofore in quello inferiore, quattro bifore in quello di mezzo e quattro monofore in quello superiore (queste ultime ottenute delle preesistenti bifore in seguito ai restauri del 1770). L'intero campanile \u00e8 alto 18,30 metri.\nInterno.\nL'interno della chiesa \u00e8 a croce latina, con tre navate divise da colonne ioniche in stucco dipinte a finto marmo.\nI due bracci del transetto, sono coperti con volta a botte come la navata centrale, e terminano con una cappella per lato. Nella cappella di sinistra, sopra un piedistallo ligneo, vi \u00e8 una statua in cartapesta dipinta raffigurante l\"Angelo custode\", del XIX secolo; alle sue spalle, vi \u00e8 una tela con lo stesso soggetto, del XVII secolo. Nella cappella di destra, invece, vi \u00e8 il dipinto \"I Santi Martino di Tours e Rocco\" del 1668; la pala, che si riteneva opera di Francesco Scala, \u00e8 stata recentemente attribuita ai pittori Gioacchino Muzzarelli e Pietro Ciomei, entrambi operanti a Ravenna nella seconda met\u00e0 del XVII secolo. All'interno del dipinto, si apre una nicchia che accoglie un busto ligneo dipinto del XV secolo raffigurante la \"Madonna col Bambino\".\nIn fondo alla navata centrale, vi \u00e8 la piccola abside rettangolare, anch'essa con volta a botte. Lungo le pareti, vi sono degli affreschi con finte architetture, eseguiti da Cesare Pronti nel 1671. Sull'altare marmoreo, si trova il dipinto \"Madonna col Bambino fra gli angeli\", coevo agli affreschi e anch'esso del Pronti."}
{"id": "2016363", "revid": "838137", "url": "https://it.wikipedia.org/wiki?curid=2016363", "title": "Church of Scotland Act 1921", "text": "Il Church of Scotland Act 1921 \u00e8 una legge del Parlamento britannico approvata nel 1921 per mettere fine alla secolare disputa tra Parlamento e Chiesa di Scozia. La legge assicur\u00f2 alla Chiesa piena indipendenza nelle materie spirituali."}
{"id": "2016364", "revid": "188668", "url": "https://it.wikipedia.org/wiki?curid=2016364", "title": "Church of Scotland Act", "text": ""}
{"id": "2016367", "revid": "767487", "url": "https://it.wikipedia.org/wiki?curid=2016367", "title": "Fonocardiogramma", "text": "Il fonocardiogramma \u00e8 la registrazione su carta dei toni e dei rumori cardiaci. Si registra quanto \u00e8 possibile ascoltare direttamente con la auscultazione, tranne forse i suoni a bassa frequenza, percepiti con difficolt\u00e0 con la semplice auscultazione.\nTecnica.\nI suoni e i rumori cardiaci sono raccolti da un microfono a cristalli piezoelettrici e vengono trasformati in corrente elettrica che successivamente viene trascritta su carta (fonocardiogramma) o su uno schermo. Se la registrazione fonocardiografica avviene simultaneamente a un ECG e a un apicocardiogramma, che servono come riferimenti cronologici, e eventualmente ai tracciati dei polsi aortico e carotideo (cardiologia non invasiva poligrafica) si ottengono informazioni molto importanti per lo studio della fisiologia e delle patologie cardiovascolari, in particolare lo studio degli intervalli di tempo sistolici.\nLa diffusione dell'informatica ha portato alla registrazione di dati digitali, invece che di quelli analogico|analogici dei microfoni, portando alla nascita della cardiografia acustica, evoluzione della fonocardiografia. In realt\u00e0 l'esame non \u00e8 pi\u00f9 in uso. Dal 1980 fu rapidamente sostituito con l'avvento dell'ecocardiografia doppler."}
{"id": "2016371", "revid": "1305772", "url": "https://it.wikipedia.org/wiki?curid=2016371", "title": "I Hate This Part", "text": "I Hate This Part \u00e8 il doppio secondo singolo estratto dal secondo album in studio delle Pussycat Dolls, \"Doll Domination\", ed \u00e8 stato pubblicato il 21 ottobre 2008. Il video \u00e8 stato pubblicato il 10 ottobre. Il videoclip \u00e8 entrato a far parte degli MTV Europe Music Awards del 2008. Dopo la pubblicazione del brano sono sorte delle discussioni riguardo a dei problemi di Effetto Larsen al minuto 1:08.\nVideo.\nIl video \u00e8 stato girato da Joseph Kahn (stesso regista della hit \"When I grow up\"). Le riprese sono iniziate il 28 settembre (giorno del compleanno della \"Doll\" Melody Thornton). Sono stati pubblicati due dietro le quinte: \u00e8 stato girato nel deserto ed \u00e8 stato premiato il 10 ottobre 2008.\nIl video si apre con l'immagine di un libro con sopra delle foglie autunnali che volano al vento e Nicole che suona il piano. All'inizio del primo ritornello la scena si sposta sulla strada dove le Dolls camminano lasciandosi alle spalle una macchina guasta; nel frattempo Nicole canta da sola nel deserto mentre Jessica cerca un passaggio con la sua bandana. Nel secondo ritornello le ragazze sono di nuovo tutte insieme ma questa volta danzano sulla sabbia.\nIn seguito vengono di nuovo mostrate tutte con diversi elementi nel deserto: Nicole di fronte alla macchina guasta con un lupo, Jessica su di un flipper, Ashley cammina in un parcheggio con in mano un pupazzo a forma di elefante, Melody con un fiore, e Kimberly \u00e8 seduta dentro un camion. Nella parte centrale Nicole canta mentre una tempesta \u00e8 in arrivo. Dopo le ragazze sono di nuovo insieme, e ballano sotto la pioggia. Il video finisce con uno scoppio di emozioni. L'ultima scena mostra Nicole che suona al piano e una farfalla sulla mano."}
{"id": "2016373", "revid": "729019", "url": "https://it.wikipedia.org/wiki?curid=2016373", "title": "Ky\u016bsh\u016b Shinkansen", "text": "La \u00e8 una ferrovia ad alta velocit\u00e0 giapponese, a scartamento ordinario, che collega da nord a sud le principali citt\u00e0 del Kyushu partendo dalla stazione di Hakata, a Fukuoka e raggiungendo dopo 256\u00a0km la stazione di Kagoshima-Ch\u016b\u014d.\nIl primo tratto tra Shin-Yatsushiro e Kagoshima-Ch\u016b\u014d \u00e8 stato inaugurato nel 2004, mentre il tragitto tra Hakata e Shin-Yatsushiro \u00e8 stato aperto nel marzo 2011. \u00c8 in fase di costruzione anche un'antenna ferroviaria che potrebbe portare i viaggiatori fino a Nagasaki, distaccandosi dalla linea principale all'altezza della stazione di Shin-Tosu con apertura prevista per il 2022.\nStoria.\nNel 1973 venne presentata per la prima volta l'idea del ', una rotta che avrebbe dovuto collegare Fukuoka con Nagasaki. Rinominata come ', e poi cambiata in nel 1995 lo sviluppo del progetto fu rallentato dalla necessit\u00e0 di raddoppiare l'attuale linea principale Nagasaki, a scartamento ridotto e la linea Sasebo fra Shin-Tosu e Takeo-Onsen, e dalle opposizioni sulla parte finale della linea a Nagasaki.\nLa costruzione della \u00e8 iniziata nel 1991, e il primo segmento fra Kagoshima e Yatsushiro ha aperto il 13 marzo 2004. Questa prima sezione permise di restringere i tempi di percorrenza dai precedenti 130 minuti a 35 minuti portando il tempo necessario per percorrere la distanza fra Hakata e Kagoshima da circa 4 a circa 2 ore. In seguito, con l'apertura della restante parte della linea, nel 2011, il tragitto da Hakata a Kagoshima \u00e8 diventato di 1 ora e 20 minuti.\nNel settembre 2011, dopo 6 mesi dal completamento della linea, JR Kyushu riport\u00f2 che nei precedenti anni la frequentazione della linea nella parte a sud era aumentata del 64 percento, superando le stime del 40 percento fatte sinora. Tuttavia nella sezione nord della linea, dove la competizione con altri mezzi di trasporto \u00e8 forte, l'uso della linea \u00e8 aumentato del solo 38 percento.\nProgetti futuri.\nNel 2012 sono iniziati i lavori di realizzazione, e si prevede la creazione di nuovi binari a scartamento ordinario fra Takeo-Onsen e Nagasaki e dell'adattamento dei binari da Shin-Tosu a Takeo-Onsen in modalit\u00e0 \"Super Tokky\u016b\", con treni viaggianti a una velocit\u00e0 massima di 200\u00a0km/h. Questo permetter\u00e0 tempi di percorrenza di 1 ora e 24 minuti fra le due citt\u00e0, contro l'ora e 45 minuti attualmente necessari. Se verr\u00e0 utilizzato un treno ibrido, i tempi potrebbero ridursi ulteriormente a 1 ora e 19 minuti, e se tutta la rete sar\u00e0 realizzata a scartamento Shinkansen, saranno necessari solo 41 minuti.\nI primi 45,7\u00a0km fra Takeo-Onsen e Isahaya sono iniziati il 28 aprile 2008. Construction of the first 45.7\u00a0km segment between Takeo-Onsen and Isahaya began on 28 April 2008. Debate over the final section between Isahaya and Nagasaki continued for several years, before construction was finally approved by the government in December 2011.\nServizi.\nSulla linea operano in totale 3 servizi, in ordine di velocit\u00e0: \"Mizuho\", \"Sakura\" e \"Tsubame\". Il \"Mizuho\" compie due viaggi in entrambe le direzioni fra Shin-\u014csaka e Kagoshima-Ch\u016b\u014d durante le ore del mattino, e due viaggi di andata e ritorno durante la sera con un tempo di percorrenza di 3 ore e 45 minuti. I treni \"Sakura\" sono uno all'ora da Shin-\u014csaka a Kagoshima-Ch\u016b\u014d con un numero maggiore di fermate con un tempo necessario di 4 ore e 10 minuti. Ogni ora ci sono inoltre due servizi \"Sakura\" fra Hakata e Kumamoto o Kagoshima-Ch\u016b\u014d. I treni \"Tsubame\" compiono il servizio locale fermando in tutte le fermate fra Hakata e Kumamoto ogni 30 o 60 minuti con alcuni prolungati su Kagoshima-Ch\u016b\u014d..\nI servizi \"Tsubame\" sono operati da treni della serie 800, in composizione da 6 carrozze e con una velocit\u00e0 massima di 260\u00a0km/h. I treni sono stati sviluppati da Hitachi e basati sulla serie 700 in servizio su T\u014dkaid\u014d e Sany\u014d Shinkansen.\nI treni della serie N700 vengono invece usati nei tragitti che proseguono da/per il Sany\u014d Shinkansen da Shin-\u014csaka a Kagoshima-Ch\u016b\u014d. Il primo set \u00e8 stato consegnato al deposito di Hakata nell'ottobre 2008."}
{"id": "2016374", "revid": "287204", "url": "https://it.wikipedia.org/wiki?curid=2016374", "title": "Kyushu Shinkansen", "text": ""}
{"id": "2016380", "revid": "124855868", "url": "https://it.wikipedia.org/wiki?curid=2016380", "title": "Sollevamento pesi ai Giochi della XXIX Olimpiade - 94 kg maschile", "text": ""}
{"id": "2016381", "revid": "53508", "url": "https://it.wikipedia.org/wiki?curid=2016381", "title": "Menelik II d'Etiopia", "text": ""}
{"id": "2016382", "revid": "599013", "url": "https://it.wikipedia.org/wiki?curid=2016382", "title": "Lotta greco-romana ai Giochi della XXIX Olimpiade - 60 kg", "text": "La Categoria 60 kg \u00e8 stata la seconda categoria di peso alle Olimpiadi di Pechino 2008. Hanno partecipato 20 atleti.\nLe gare si sono svolte il 12 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "2016383", "revid": "125470717", "url": "https://it.wikipedia.org/wiki?curid=2016383", "title": "Nazionale di pallavolo maschile della Serbia", "text": "La nazionale di pallavolo maschile della Serbia \u00e8 una squadra europea composta dai migliori giocatori di pallavolo della Serbia ed \u00e8 posta sotto l'egida della Federazione pallavolistica della Serbia.\nDal 1992 fino al 2003 ha rappresentato la Repubblica Federale di Jugoslavia e dal 2003 al 2006 ha rappresentato la Serbia e Montenegro.\nRosa.\nSegue la rosa dei giocatori convocati per il campionato europeo 2021."}
{"id": "2016384", "revid": "155634", "url": "https://it.wikipedia.org/wiki?curid=2016384", "title": "Judo ai Giochi della XXIX Olimpiade - 63 kg femminile", "text": "La Categoria 63 kg \u00e8 stata la quarta categoria di peso alle Olimpiadi di Pechino 2008. Hanno partecipato 25 atlete.\nLe gare si sono svolte il 12 agosto.\nRipescaggi.\nLe atlete eliminate dalle 4 semifinaliste nei primi round del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "2016387", "revid": "125704239", "url": "https://it.wikipedia.org/wiki?curid=2016387", "title": "Georges Lapassade", "text": "Biografia.\nProfessore e ricercatore emerito di Etnografia e Scienze dell'Educazione presso l'Universit\u00e0 di Parigi VIII, dove ha lavorato e organizzato seminari fino agli ultimi anni della sua esistenza.\n\"Se l'uomo vuole essere soggetto, attore cosciente della sua storia deve analizzare le istituzioni dalle quali dipende, per analizzare le istituzioni che lo attraversano e trovare nell'azione di gruppo una via d'uscita all'atomizzazione burocratica della quale \u00e8 vittima\". (G. Lapassade).\n\u00c8 una delle figure pi\u00f9 importanti della psicosociologia, dell'etnologia e della pedagogia. Ha introdotto in Francia l'etnometodologia.\nFu il primo sociologo francese a studiare il rap.\nEra considerato con Ren\u00e9 Lourau uno dei padri dell'analisi istituzionale.\nAutore di numerose opere sugli stati modificati di coscienza, nella sua lunga carriera si \u00e8 occupato delle culture nordafricane e afroamericane, con particolare interesse per i temi della \"trance\". In Italia, Georges Lapassade lavora, dopo Ernesto De Martino, sulla pizzica e la taranta.\nIl suo primo libro \"L'entr\u00e9e dans la vie\", saggio sull'incompiutezza dell'uomo, fu pubblicato nel 1963, e venne tradotto in Italia nel 1971 da Sergio de La Pierre per Guaraldi con il titolo \"Il mito dell'adulto\".\nLe edizioni Urra-Apogeo hanno ripubblicato, nel 2008, \"Dallo sciamano al raver. Saggio sulla transe\" uscito in prima edizione, a cura di Gianni De Martino, presso Feltrinelli nel 1980. Ristampato da Jouvence nel 2020."}
{"id": "2016388", "revid": "19933", "url": "https://it.wikipedia.org/wiki?curid=2016388", "title": "Gruppo dei Sette", "text": ""}
{"id": "2016393", "revid": "1776051", "url": "https://it.wikipedia.org/wiki?curid=2016393", "title": "Teatro Mediceo", "text": "Il Teatro Mediceo era uno dei pi\u00f9 antichi teatri di Firenze, realizzato da Bernardo Buontalenti per i Medici all'interno del complesso degli Uffizi. Il teatro, ormai obsoleto, venne smantellato all'epoca del Granduca Pietro Leopoldo e oggi lo spazio che occupava contiene le sale dei \"Primitivi\" della Galleria e il Gabinetto dei disegni e delle stampe. Non \u00e8 comunque agevole ricostruirne oggi la conformazione volumetrica su doppia altezza, che coinvolgeva sia il piano nobile che il secondo piano.\nStoria.\nIl teatro venne commissionato da Francesco I, a Bernardo Buontalenti. probabilmente gi\u00e0 nel 1576 e fu completato nel 1586 con una scena, organizzata con prospettive illusionistiche. L'inaugurazione nel febbraio del 1586 si ebbe con la rappresentazione dell\"'Amico Fido\" di Giovanni de' Bardi.\nFino ad allora gli spettacoli teatrali per la corte si erano tenuti nel Salone dei Cinquecento a Palazzo Vecchio, dove erano stati allestiti spettacoli da Vasari, prevedendo anche una sorta di palcoscenico.\nNel 1589 lo stesso Buontalenti modific\u00f2 completamente l'apparato decorativo, su indicazione del nuovo granduca Ferdinando I, rinunciando al carattere manierista e sperimentale del primo allestimento a favore di un linguaggio allegorico pi\u00f9 rappresentativo dell'autorit\u00e0 granducale.\nLa seconda sontuosa inaugurazione si ebbe nello stesso 1589, in occasione dei festeggiamenti per le imminenti nozze del Granduca con Cristina di Lorena. Venne allestita, tra l'altro, \"La pellegrina\", opera di transizione verso il melodramma, che rappresenta una tappa importante della sperimentazione di nuove forme di intrattenimento teatrale, dove le parti cantate superavano ormai quelle recitate.\nNella memorabile rappresentazione che stup\u00ec i reali di tutta Europa, Buontalenti rinunci\u00f2 alla scena fissa e introdusse una serie di scene mutevoli con quinte scorrevoli, botole, meccanismi e trucchi scenici, lasciando disegni dell'allestimento e dei costumi. Successivamente segu\u00ec la messa in scena di altre opere in occasioni di festeggiamenti granducali.\nIl teatro rimase in funzione per gli spettacoli di corte per tutto il XVII secolo. Nel XVIII secolo, con l'invenzione (proprio a Firenze) dei pi\u00f9 comodi teatri a palchi, e con il definitivo trasferimento della corte granducale a Palazzo Pitti il Teatro Mediceo venne disertato e poi smantellato. Lo spazio del teatro ospit\u00f2 il Senato italiano durante il periodo di Firenze capitale. Infine vi furono ricavati due piani dove trovarono posto poi il Gabinetto di disegni e stampe e le sale della galleria degli Uffizi (al secondo piano), la cui ultima sistemazione risale agli anni '50, ad opera di Giovanni Michelucci e altri architetti.\nDescrizione.\nSi trattava di un teatro di corte, composto da grande vano di circa 55x20m, di altezza doppia (due piani). Una testata del grande vano era occupata da una cavea, simile al Teatro Olimpico di Vicenza, ispirata quindi ai teatri dell'antichit\u00e0 classica, composta da sei gradoni a ferro di cavallo. Al centro delle gradinate, si trovava il palco granducale. La testata opposta era occupata da una scena riccamente ornata, mentre la platea rimaneva libera da arredi fissi, con un innovativo pavimento in leggera pendenza per migliorare la visibilit\u00e0. Al di sopra del livello della gradonata si trovava una balaustra che rappresentava illusionisticamente un ballatoio che percorreva anche i lati lunghi.\nNel primo allestimento, che ebbe un carattere provvisorio, la sala era decorata come un giardino pensile, con uccelli ed elementi vegetali vivi, intrecci floreali dipinti, statue di animali, come nella Grotta degli Animali nella Villa di Castello: \"\u201cSopra i gradi cominciava un ordine di balaustri finti di finissimi marmi, che formavano un vaghissimo ballatoio; dal piano di questa sorgea una spalliera di mortella fiorita; dopo questa, in cima di varie piante d'ogni sorta di frutti, vedeansi pendere gran quantit\u00e0 di pomi, altri acerbi, altri maturi, e tali ancora appena usciti del fiore; fra dette piante vedeansi camminare diversi animali, come lepri, capriuoli, ed altri s\u00ec fatti, che parevano veri particolarmente nel moto, che \u00e8 facevano attorno alle piante; eranvi pi\u00f9 sorte d'uccelli, alcuni de' quali con ali spiegate vedeansi nell'aria quasi volando; ne' vani tra finestra e finestra erano vasi di bellissime piante odorifere, ed altre di fiori di tutta bellezza, che spargevano odore soavissimo; ed insomma con tutto quest'ornamento facevasi comparire un vero ed amenissimo giardino.\"\nLa scena mostrava in prospettiva illusionistica una veduta di Firenze, animata da numerosi personaggi, carrozze e quant'altro. Numerosi erano i trucchi scenici disponibili, con macchinari, botole e sostegni per appendere le corde con le quali far \"volare\" i personaggi.\nNel secondo allestimento, realizzato come anche il primo anche con materiali poveri, imitando preziosi marmi policromi mediante l'abilit\u00e0 pittorica, si rinunci\u00f2 al tema del confronto illusionistico tra natura ed artificio: l'alzato fu caratterizzato da solenni arcate su colonne, nicchie, grandi statue di cui una sola oggi superstite, esposta nello scalone del museo. Il teatro doveva sembrare un solenne cortile porticato.\nDel teatro vero e proprio resta solamente il Vestibolo, dove a sinistra \u00e8 quello che un tempo era il portale d'ingresso al teatro, oggi ingresso del Gabinetto Disegni e Stampe e di fronte le tre porte del Ricetto, su quella centrale, con le ante lignee intagliate con stemmi medicei, \u00e8 il busto di Francesco I."}
{"id": "2016395", "revid": "36426", "url": "https://it.wikipedia.org/wiki?curid=2016395", "title": "Teatro mediceo", "text": ""}
{"id": "2016402", "revid": "39884", "url": "https://it.wikipedia.org/wiki?curid=2016402", "title": "The Art of Drowning", "text": "The Art of Drowning \u00e8 il quinto album studio della band punk rock AFI. \u00c8 l'ultima registrazione insieme alla casa discografica Nitro Records. Raggiunse la 174 posizione alla Billboard 200 e la nona nella Heatseekers. L'album, come il suo predecessore, \u00e8 caratterizzato da un suono dark, horror punk, e presenta un suono elettronico nella canzone \"The Despair Factor\". Dopo questo rilascio, la band assume una musica alternative rock.\nTracce.\n16 battled (hidden track)"}
{"id": "2016403", "revid": "287204", "url": "https://it.wikipedia.org/wiki?curid=2016403", "title": "L\u00e1ngos", "text": "Il l\u00e1ngos () \u00e8 una specialit\u00e0 culinaria ungherese i cui ingredienti base sono farina, lievito, acqua e sale.\nAppare come una grande frittella su cui \u00e8 possibile aggiungere diversi ingredienti.\nLa prima testimonianza scritta dei l\u00e1ngos risale al 1700, ma l'origine della ricetta \u00e8 del XIV secolo.\nVarianti e diffusione.\nNell'impasto al posto dell'acqua possono essere utilizzati anche yogurt, panna acida o patate.\nIl l\u00e1ngos non \u00e8 conosciuto solo in Ungheria, ma in tutti i paesi che erano parte dell'Impero austro-ungarico, soprattutto in Austria, dove non \u00e8 raro che sia servito nei fast food, Repubblica Ceca, Serbia, Romania e Italia settentrionale.\nUn po' come la pizza, anche il l\u00e1ngos conosce diverse varianti a seconda dell'ingrediente che si sovrappone ad esso."}
{"id": "2016404", "revid": "15756", "url": "https://it.wikipedia.org/wiki?curid=2016404", "title": "My Sharona", "text": "My Sharona \u00e8 un singolo dal gruppo musicale statunitense The Knack, pubblicato il 18 giugno 1979 come primo estratto dal primo album in studio \"Get the Knack\".\nDescrizione.\n\u00c8 un brano pop composto da Douglas Lars Fieger e Berton Averre. La licenza fu rilasciata nel 1979 dalle edizioni musicali Eighties Music - Wise Brothers Music Ltd - Small Hill Music.\nIspirazione.\nIl celebre \"riff\" di \"My Sharona\", uno dei pi\u00f9 riconoscibili del rock, fu scritto dal chitarrista del gruppo, Berton Averre, molto tempo prima che egli si unisse a The Knack. Agli esordi della formazione fra le ragazze che seguivano il gruppo in tutti i concerti c'era Sharona Alperin, della quale il cantante e frontman Doug Fieger si innamor\u00f2 perdutamente; dichiar\u00f2 in seguito che ogni volta che pensava a Sharona, gli veniva in mente il \"riff\" di chitarra di Averre. I due musicisti lavorarono insieme sulla struttura e melodia del brano, proprio partendo da questa associazione. Tra la Alperin e Fieger nacque effettivamente un legame sentimentale, destinato a durare circa tre anni e mezzo, e Sharona comparve anche sulla copertina del 45 giri a lei dedicato, con sotto braccio una copia dell'album \"Get The Knack.\" Dopo la fine della loro relazione, Sharona si spos\u00f2, si trasfer\u00ec a Los Angeles e divenne un'agente immobiliare. I due rimasero comunque amici e furono in contatto anche durante la malattia che afflisse Fieger negli ultimi anni della sua vita; alla morte del cantante nel febbraio 2010, Sharona presenzi\u00f2 ai funerali.\nEredit\u00e0.\nDave Grohl dei Foo Fighters ha dichiarato in pi\u00f9 di una occasione che \"My Sharona\" \u00e8 la sua canzone preferita (i Nirvana, band precedente di Grohl, avevano inciso una cover del brano). Nel 2005 \"My Sharona\" ebbe un ritorno di popolarit\u00e0, dopo che il presidente George W. Bush aveva detto che la canzone era inclusa nella lista di ascolto del suo iPod.\nMichael Jackson dichiar\u00f2 di aver voluto una versione \"black\" di \"My Sharona\" per rafforzare la lista dei brani del suo album \"Thriller\" del 1982. Tale funzione all'interno del disco fu poi svolta dal celebre brano di Jackson \"Beat It\".\nIl quintetto musicale new wave Devo ha scritto il brano \"Girl U Want\", come versione personalizzata di \"My Sharona\". La canzone \u00e8 alla posizione numero 75 della classifica stilata dalla rivista Billboard Magazine delle migliori canzoni di tutti i tempi.\nSuccesso commerciale.\nIl brano raggiunse il primo posto della Billboard Hot 100 e vi rimase per sei settimane risultando il disco singolo pi\u00f9 venduto dell'anno, in Canada per tre settimane, in Australia per cinque settimane ed in Italia (su licenza Caf\u00e9 Concerto Italia Edizioni Musicali) dove fu un vero tormentone estivo nel 1980. In altri paesi arriva in terza posizione in Francia e Nuova Zelanda, in sesta nel Regno Unito ed in settima in Svizzera.\nParodie, campionamenti e cover.\n\"My Sharona\" nel corso degli anni \u00e8 diventata l'oggetto non soltanto di numerose cover o campionamenti, ma anche di diverse parodie.\nCover e citazioni.\nAltri gruppi o cantanti ad aver registrato cover di \"My Sharona\""}
{"id": "2016405", "revid": "287204", "url": "https://it.wikipedia.org/wiki?curid=2016405", "title": "Langos", "text": ""}
{"id": "2016411", "revid": "339392", "url": "https://it.wikipedia.org/wiki?curid=2016411", "title": "Legion des Volontaires Fran\u00e7ais", "text": ""}
{"id": "2016412", "revid": "212348", "url": "https://it.wikipedia.org/wiki?curid=2016412", "title": "Tiro ai Giochi della XXIX Olimpiade - Carabina 50 metri 3 posizioni maschile", "text": "Qualificazioni.\nQ Qualificato per la finale"}
{"id": "2016414", "revid": "122060975", "url": "https://it.wikipedia.org/wiki?curid=2016414", "title": "Arbizzano", "text": "Arbizzano (\"Arbis\u00e0n\" in veneto) \u00e8 un paese della Valpolicella e frazione del comune di Negrar di Valpolicella, in provincia di Verona, nel Veneto.\nGeografia fisica.\nArbizzano, localit\u00e0 situata alle porte della Valpolicella, \u00e8 una delle frazioni pi\u00f9 importanti del comune di Negrar. \nRelativamente alla demografia all'inizio del 2001 superava lo stesso capoluogo, contando 4274 abitanti contro i 4233 di Negrar. \nLa sua estensione territoriale \u00e8 di circa 6,056\u00a0km\u00b2 in parte collinare e in parte pianeggiante, l'altitudine varia dagli 80 fino ai 407 metri sul livello del mare. Dista circa 8 chilometri da Verona (\u00e8 attigua alla frazione Parona, da cui dista 2 km) e 4 da Negrar e comprende anche le localit\u00e0 Novare, Boscopiano e Montericco. \nConfina con i paesi di Parona e Quinzano, facenti parte del comune di Verona, con Santa Maria compreso sempre nel comune di Negrar e Pedemonte che \u00e8 frazione del comune di San Pietro in Cariano.\nEtimologia.\nL'etimologia del nome deriva dal gentilizio latino-romano \"Albucius\", anche se la forma pi\u00f9 simile all'attuale \u00e8 \"Arbizzanum\" riportata in un documento del 1171.\nStoria.\nIl primo insediamento umano, trovato nelle vicinanze dell'attuale paese, risale circa al 1500 a.C., con la scoperta una sorta di villaggio fortificato sul monte Sassine. Sappiamo che in et\u00e0 imperiale Arbizzano fu un \"vicus\" romano posseduto da alcune famiglie latifondiste.\nCon la caduta dell'Impero romano d'Occidente avvenuta nel 476 d.C., nel territorio sono passate molte popolazione barbare tra cui i Longobardi, anche se pochi sono i resti tangibili di questi passaggi. All'inizio del XIII secolo Arbizzano era un piccolo comune rurale.\nNel 1313 l'imperatore Enrico VII confer\u00ec in feudo all'allora podest\u00e0 di Verona Federico della Scala l'intera contea della Valpolicella. Con la caduta della signoria scaligera il territorio veronese pass\u00f2 per un breve periodo in mano ai Visconti e, in seguito, ai Carraresi, i quali la ottennero dopo una battaglia combattuta anche ad Arbizzano il 22 giugno 1405, che vedeva gli stessi signori della citt\u00e0 di Padova contrapposti al Doge della Repubblica di Venezia Michele Steno e il signore di Mantova Francesco Gonzaga. Dopo questa battaglia nel territorio veronese si instaur\u00f2 il dominio veneziano e la Contea della Valpolicella divent\u00f2 un Vicariato la cui sede divenne San Pietro in Cariano. Sotto il dominio veneziano si assistette ad un progressivo miglioramento delle condizioni di vita grazie all'introduzione di leggi sostanzialmente tollerabili e all'introduzione della coltura del mais, del gelso e lo sviluppo della sericoltura. Furono avviate attivit\u00e0 alternative all'agricoltura come l'estrazione del ferro, attivit\u00e0 artigianali e commerciali. Con l'epidemia di peste bubbonica avvenuta nel 1630 per\u00ec circa la met\u00e0 della popolazione di Arbizzano.\nNel 1796 arriv\u00f2 nel territorio veronese l'esercito del generale Bonaparte. I francesi controllarono la citt\u00e0 scaligera fino al 1814 quando il territorio pass\u00f2 in mano austriaca. Il dominio di Vienna cess\u00f2 nel 1886 in seguito alla terza guerra di indipendenza e Arbizzano, insieme a tutto il Veneto, entr\u00f2 a far parte del Regno d'Italia.\nL'inizio degli anni venti \u00e8 stato contraddistinto dall'opposizione tra lavoratori di differente orientamento politico, fino ad arrivare alle elezioni del 1924, falsate da brogli e feroci intimidazioni, che videro anche nel comune di Parona (della quale Arbizzano era una frazione), la vittoria del Blocco Nazionale che port\u00f2 all'inizio della dittatura fascista.\nNel 1927 Arbizzano divent\u00f2 una frazione del comune di Negrar. Nel 1943 anche Arbizzano fece diretta conoscenza della guerra poich\u00e9 l'esercito tedesco colloc\u00f2 appena al di fuori del paese una batteria contraerea per contrastare i bombardamenti alleati, che pur avendo come obiettivo il ponte ferroviario di Parona colpirono indistintamente tutto il territorio circostante. Il mattino del 26 aprile 1945 Arbizzano fu liberata dai partigiani, in seguito ad uno scontro a fuoco con i tedeschi avvenuto nella villa Albertini, dove tra l'altro perirono sei partigiani.\nFinita la guerra, nel clima creatosi a causa del difficile reinserimento nel mondo del lavoro dei soldati tornati dal fronte, fu fondata la Societ\u00e0 Cooperativa di Consumo di Arbizzano, alla cui costruzione contribuirono tutti in maniera trasversale. Riprese anche lentamente la vita economica con la ricostruzione di fabbriche operanti soprattutto nel settore metalmeccanico e calzaturiero. Il clima politico tuttavia si fece subito teso per la contrapposizione tra comunisti e socialisti da un lato ed i sostenitori della Democrazia Cristiana dall'altra.\nIl 7 gennaio 1991, all'esterno del cimitero del paese, furono ritrovate delle armi e delle munizioni appartenute alle cellule di Gladio.\nEconomia.\nPer secoli l'unica sorgente di reddito \u00e8 stata l'agricoltura. Con la costruzione della strada provinciale della Valpolicella, negli anni sessanta del novecento c'\u00e8 stato un notevole incremento dell'attivit\u00e0 edilizia, commerciale ed artigianale che ha letteralmente modificato il territorio.\nCome nel resto della Valpolicella prevale la produzione vinicola.\nChiesa di Arbizzano.\nLa chiesa di San Pietro Apostolo \u00e8 presente ad Arbizzano dal V secolo, anche se quella odierna venne probabilmente costruita nel 1600 circa.\nGeografia antropica.\nFrazioni.\nNovare.\nGeografia fisica.\nForma assieme ad Arbizzano una piccola valle nel cui fondo scorre un ruscello che si immette nell'Adige a Parona. Sotto l'aspetto idrologico Novare \u00e8 caratterizzata da un ampio bacino che alimenta diverse sorgenti carsiche. L'altitudine sul livello del mare va dai 120 ai 350 metri.\nStoria.\nIl primo insediamento umano sembra essere un villaggio fortificato sul monte Sassine. Prima dell'arrivo dei romani, gli abitanti della zona erano una popolazione di origine etrusca chiamati \"Arusnati\". Testimonianze della presenza romana sono l'acquedotto e una tomba a cassa di terracotta.\nIl primo documento scritto su Novare risale all'anno 838, quando era un villaggio posto nella \"Val Veriacus\", che unita alla \"Val Provinianensis\" formava la \"Val Polesella\", termine adottato ufficialmente nel 1177 e volgarizzato in seguito come \"Valpolicella\". All'inizio del XII secolo Novare era sotto il controllo del Conte, contrariamente ad Arbizzano che per met\u00e0 era soggetta alla giurisdizione del Vescovo. Durante la dominazione scaligera, la Valpolicella dal 1311 al 1325 divenne un territorio indipendente denominato \"Contea della Valpolicella\", amministrata da Federico della Scala. Godette di particolari benefici fiscali come l'esenzione del dazio sul vino, cosa molto importante dato che Novare conosceva gi\u00e0 una forte produzione vinicola.\nTra il 1378 e il 1404 ci fu su Verona e sul suo territorio il dominio Visconteo e successivamente, fino al 1805, il territorio fu controllato dalla Repubblica di Venezia. Con l'arrivo della Serenissima la Valpolicella, che aveva dimostrato fedelt\u00e0 alla citt\u00e0 lagunare, venne trasformata in Vicariato e godette cos\u00ec di numerosi benefici.\nTra il Cinque/Seicento inizi\u00f2 il declino del comune di Novare che non contava pi\u00f9 nessun rappresentante nel Consiglio del Vicariato della Valpolicella. Nel 1805, con la fine del Vicariato, Novare entr\u00f2 a far parte del Distretto di Verona, Cantone di San Pietro in Cariano. Con l'arrivo austriaco nel 1818 Novare fu aggregata al comune di Arbizzano, anche se la situazione mut\u00f2 nuovamente nel 1827 quando Arbizzano perse il rango di comune in favore di Parona. Il 7 aprile 1927 il comune di Parona venne inglobato da quello di Verona per volere del sindaco della citt\u00e0 scaligera Vittorio Raffaldi, anche se il 5 agosto dello stesso anno, dopo l'interesse dell'onorevole Luigi Messedaglia, le frazioni di Arbizzano e Novare vennero staccate da Verona per entrare a far parte del comune di Negrar. Prima dell'avvio della lottizzazione ed edificazione del nuovo quartiere residenziale, il forte calo demografico ha fatto in modo che Novare venisse declassata a semplice localit\u00e0 aggregata alla frazione di Arbizzano, perdendo quindi la sua fisionomia territoriale.\nEtimologia.\nRisulta molto difficile dare un'etimologia corretta del nome, dato che almeno quattro studiosi hanno dato diverse interpretazioni. Secondo il Messedaglia deriva dal latino \"novulae\"; Olivieri sostiene che derivi dall'aggettivo \"novus\" o dal nome della pianta napus; per Paronetto il significato pu\u00f2 venire da \"\"case nuove\" oppure da \"terre da poco messe a cultura\"\". Infine Avogaro ritiene che il toponimo Novare derivi dall'aggettivo \"novo-novale\".\nVitivinicoltura.\nLe prime coltivazioni di vite risalgono all'epoca del dominio etrusco. Dall'arrivo dei romani il vino prodotto in Valpolicella, chiamato \"Retico\", venne citato da autori latini quali Catullo, Virgilio, Svetonio e Plinio il Vecchio che nella sua \"Naturalis Historia\" ci dice che l'uva Retica era servita spesso alla tavola dell'imperatore Tiberio.\nUn documento del 1028 dice che Novare, fin da quella data era coltivata a vigneto. Adesso a Novare nelle cantine di Villa Mosconi viene prodotta una delle qualit\u00e0 di vino che ha reso la Valpolicella celebre in tutto il mondo: l'Amarone della Valpolicella.\nIppolito Pindemonte a Novare.\nIl poeta Ippolito Pindemonte abit\u00f2 a Villa Mosconi in Novare per circa dieci anni, durante i quali scrisse numerose opere quando era al culmine della sua carriera ed era considerato uno dei pi\u00f9 importanti intellettuali italiani del suo tempo. Pindemonte era in contatto con Elisabetta Contarini Mosconi (il cui marito acquist\u00f2 nel 1796 l'intera tenuta agricola di Novare), con la quale secondo le sue parole aveva tenuto solo rapporti di \"tenera amicizia\". Elisabetta ospit\u00f2 lo studioso nella sua villa dopo che le truppe francesi gli avevano distrutto la sua casa di Avesa; rimase ospite a Villa Mosconi fino alla morte di Elisabetta avvenuta nel 1807. Durante il soggiorno del letterato la casa di Elisabetta divenne un salotto culturale dove si riunivano diversi intellettuali amici del Pindemonte, il quale per dimostrare la sua riconoscenza scrisse diversi versi riguardanti Elisabetta e Novare."}
{"id": "2016415", "revid": "2191572", "url": "https://it.wikipedia.org/wiki?curid=2016415", "title": "Arco normanno (Mazara del Vallo)", "text": "L'Arco normanno di Mazara del Vallo \u00e8 l'ultima vestigia delle opere di fortificazione normanna di cui era dotata la citt\u00e0: il Castello e le Mura che racchiudevano tutto il centro storico. L'Arco normanno era la porta di accesso del castello fatto costruire da Ruggero I d'Altavilla dopo la liberazione della citt\u00e0 dalla dominazione araba del 1072, e demolito nel 1880 per la costruzione di un giardino pubblico, l'attuale villa Jolanda. Il castello occupava l\u2019angolo sud est della cinta muraria.\nL'Arco normanno domina l'antistante piazza Mokarta ed \u00e8 considerato il simbolo pi\u00f9 significativo di Mazara, sebbene questa prerogativa gli sia oggigiorno contesa dal Satiro Danzante.\nA forma ogivale, l\u2019arco si compone di due arcate a sesto acuto con lo spazio per una saracinesca fra le due arcate. L\u2019arco esterno \u00e8 largo 3,78 mentre quello interno \u00e8 largo m.3,32 ed \u00e8 rifinito con un toro in taglio, realizzato nella stessa pietra tufacea. Un arco circolare fu inserito pi\u00f9 tardi per ridurre l\u2019ampiezza dell\u2019ingresso.\nIl Castello normanno.\nIl Castello normanno si innalzava verso il mare, su un muro a scarpa il cui piede era bagnato dal mare. Sul lato occidentale vi era addossato un pentagono a forma di bastioncino ed era affiancato da una torre dalla parte della Cattedrale. Nelle epoche successive vi furono addossati altri fabbricati.\nNel castello soggiornarono oltre al Gran Conte Ruggero, anche Federico III di Aragona e la regina Eleonora d'Angi\u00f2 nel 1318, nonch\u00e9 anni prima re Giacomo I di Sicilia, II d'Aragona, che nel 1291 ebbe a Mazara un figlio illegittimo da una meglio non identificata Lucrezia. Il bimbo fu chiamato con lo stesso nome del padre naturale. Altri re che vi dimorarono furono Pietro II di Sicilia, Martino I di Sicilia e Alfonso II di Napoli nel 1494, il quale vi nascose il tesoro dei Reali d\u2019Aragona e vi trasport\u00f2 tutta la roba preziosa che aveva, contenuta in quattro galee sottili, sebbene Alfonso II abbia potuto soggiornare anche in un convento di monaci olivetani della citt\u00e0. Vi dimor\u00f2 anche per lunghi anni la Regina Giovanna, consorte a Ferdinando II, fino alla sua morte avvenuta a Napoli nel 1518.\nNel XVI secolo le sale e i sotterranei del castello vennero adibite a carcere. Nel XIX secolo serviva ancora da carcere al pianterreno ma nei piani superiori era gi\u00e0 tutto in rovina.\nLe Mura normanne.\nIl centro storico di Mazara era difeso da mura dello spessore di 2,20 metri e di altezza superiore ai 10 metri. Ogni circa 27 metri sporgevano dal muro piccole torri quadrate senza alcun vuoto all\u2019interno. Sul lato di ponente il muro era difeso da due torri pi\u00f9 grosse, di cui una contigua al convento di San Francesco d\u2019Assisi, foderata da un secondo muro. La cinta e le torri erano merlate. Il muro era rivestito nelle due facciate con piccoli conci di tufo friabile che l\u2019aria del mare ha corroso. Inoltre furono costruite ad opera incerta con malta di calce e argilla di cattiva qualit\u00e0. A met\u00e0 del 1800 un viaggiatore che visita Mazara ha ancora l\u2019impressione che le mura siano imbattibili, seppure deve anche constatare il cattivo stato di manutenzione delle case e la sporcizia nelle strade:\nDopo la met\u00e0 del XIX secolo, il municipio ha concesso a coloro che fabbricavano sul lato esterno della cinta di distruggerle per ricavare la pietra."}
{"id": "2016416", "revid": "1457847", "url": "https://it.wikipedia.org/wiki?curid=2016416", "title": "Campionato del mondo di scacchi 2007", "text": "Il Campionato del mondo di scacchi 2007 si svolse a Citt\u00e0 del Messico tra il 12 e il 30 settembre. I partecipanti furono otto, che si sfidarono in un doppio girone all'italiana; il torneo fu vinto dall'indiano Viswanathan Anand, che guadagn\u00f2 cos\u00ec il titolo di campione del mondo, con 9 punti su 14.\nOrganizzazione e rapporto con gli altri campionati del mondo.\nA differenza della maggior parte dei campionati del mondo, questo torneo ebbe la forma di un torneo invece che un match tra due giocatori. Gli unici precedenti erano il campionato del 1948 (in questo formato a causa della morte del campione del mondo regnante, Aleksandr Alechin) e il campionato del mondo FIDE del 2005, l'ultimo dei campionati non riunificati, al quale Vladimir Kramnik, campione del mondo PCA, rifiut\u00f2 di partecipare.\nNel 2006 la FIDE annunci\u00f2 che la riunificazione dei due titoli mondiali si sarebbe realizzata con il campionato del mondo 2006 tra Kramnik e Topalov; poich\u00e9 tuttavia il processo di qualificazione per il campionato del 2007 erano gi\u00e0 a buon punto, fu deciso di mantenerlo, stabilendo che nel caso Kramnik avesse sconfitto Topalov, egli avrebbe preso il posto di quest'ultimo nel torneo del 2007.\nKramnik, dopo aver vinto la sfida del 2006, conferm\u00f2 la sua partecipazione al torneo del 2007, riconoscendolo come campionato mondiale, ma esprimendo la propria preferenza perch\u00e9 i successivi campionati fossero giocati tra un campione e uno sfidante. La FIDE annunci\u00f2 in seguito che i futuri campionati sarebbero stati decisi con quest'ultima formula; inoltre, come compensazione per la mancata possibilit\u00e0 di partecipare al campionato del 2007, Topalov avrebbe avuto dei privilegi nelle qualificazioni per il mondiale 2008.\nQualificazioni.\nLa qualificazione fu automatica per i primi quattro classificati al campionato del mondo FIDE 2005; Veselin Topalov fu per\u00f2 sostituito da Vladimir Kramnik a seguito della vittoria di quest'ultimo al campionato del mondo del 2006, nel quale i due titoli mondiali (FIDE e PCA) erano stati riunificati.\nGli altri quattro giocatori furono selezionati attraverso un processo in tre fasi:\nCoppa del Mondo 2005.\nLa coppa del Mondo del 2005 fu un torneo ad eliminazione diretta tra 128 giocatori tenuto a Chanty-Mansijsk, in Russia. I primi 10 classificati che non fossero gi\u00e0 qualificati per il tornei dei Candidati accedevano a quest'ultimo.\nOgni turno consisteva in due partite a tempo lungo, eventualmente seguite da spareggi a gioco rapido, nello stile dei campionati del mondo FIDE tra il 1998 e il 2004. Raggiunti gli ottavi di finale (e quindi sedici giocatori) i giocatori sconfitti non uscivano tuttavia completamente dal torneo, ma venivano giocate ulteriori sfide fino al completamento della graduatoria completa dei primi sedici posti.\nI primi sedici classificati furono:\nTorneo dei Candidati.\nIl torneo dei Candidati si svolse ad \u0116lista, in Russia, tra il 26 maggio e il 14 giugno 2007. I partecipanti furono sedici, che si affrontarono in due turni ad eliminazione diretta; ogni quarto di tabellone assegnava un posto per il campionato del mondo.\nI partecipanti furono:\nIl \"seed\" fu assegnato in base alla graduatoria Elo di gennaio 2006.\nCondizioni di gioco.\nOgni match era giocato al meglio delle sei partite, con tempo di riflessione da torneo (due ore per 40 mosse, un'ora per le successive 20, quindici minuti per finire pi\u00f9 30 secondi a mossa di tempo aggiuntivo. In caso di parit\u00e0, gli spareggi erano effettuati il settimo giorno, con tempi di riflessione minori:\nI risultati sono raggruppati per sezione di tabellone; per ognuna sono indicate prima le due partite del primo turno e in seguito la partita del secondo.\nCampionato del mondo.\nIl torneo per il campionato del mondo inizi\u00f2 a Citt\u00e0 del Messico il 13 settembre 2007, mentre il giorno precedente si era svolto il sorteggio; giorni di riposo erano previsti dopo il quarto, l'ottavo e l'undicesimo turno, cio\u00e8 il 17, il 22 e il 26 settembre, mentre l'ultimo turno si gioc\u00f2 il 29 settembre; ogni partita cominci\u00f2 alle due del pomeriggio ora locale.\nIl tempo di riflessione previsto era analogo a quanto previsto nel torneo dei Candidati: ogni giocatore aveva a disposizione due ore per le prime quaranta mosse, un'ora per le successive venti e quindici minuti per finire, pi\u00f9 30 secondi a mossa.\nRisultati.\nTra parentesi \u00e8 indicato il punteggio prima della partita, mentre l'ultima colonna indica l'apertura usata.\nClassifica finale.\nIn caso di parit\u00e0 vennero adottati i seguenti spareggi tecnici:"}
{"id": "2016417", "revid": "3082", "url": "https://it.wikipedia.org/wiki?curid=2016417", "title": "Ezio (teologo)", "text": ""}
{"id": "2016418", "revid": "55935", "url": "https://it.wikipedia.org/wiki?curid=2016418", "title": "Emil du Bois-Reymond", "text": ""}
{"id": "2016421", "revid": "1305772", "url": "https://it.wikipedia.org/wiki?curid=2016421", "title": "Sterolo idrossilasi", "text": "Sterolo idrossilasi \u00e8 un termine generico per denominare un enzima che idrossila uno sterolo. Pi\u00f9 nel dettaglio, si distinguono:"}
{"id": "2016423", "revid": "729019", "url": "https://it.wikipedia.org/wiki?curid=2016423", "title": "Ukra\u00efns'ka Nacional'na Armija", "text": "L'Esercito nazionale ucraino (in ucraino \u0423\u043a\u0440\u0430\u0457\u043d\u0441\u044c\u043a\u0430 \u041d\u0430\u0446\u0456\u043e\u043d\u0430\u043b\u044c\u043d\u0430 \u0410\u0440\u043c\u0456\u044f, Ukra\u00efns'ka Nacional'na Armija o UNA) \u00e8 stata la forza armata del Comitato nazionale ucraino, il governo provvisorio dell'Ucraina indipendente, costituita nel 1945 in Germania durante le fasi finali della seconda guerra mondiale.\nL'esercito, comandato da Pavlo Shandruk consisteva di due divisioni e di un \"gruppo speciale\":\nInoltre i \"liberi cosacchi ucraini\" del colonnello Tereshchenko, la 1. Brigata di riserva del colonnello Hudyma e la 2. Brigata di riserva del colonnello Malets si aggregarono poi all'UNA.\nI piani prevedevano anche l'inclusione dell'Esercito ucraino libero (120\u00a0000 soldati), dei reparti di cosacchi del Kuban e alcune di divisioni georgiane scampate alle disfatte sul fronte orientale.\nL'obiettivo primario della creazione di un esercito nazionale ucraino era quello di integrare tutte le unit\u00e0 ucraine in lotta contro l'Unione sovietica sotto un unico comando. La dimensione di questo esercito, che comprendeva tutte le unit\u00e0 ucraine subordinate all'Oberkommando des Heeres tedesco, si aggirava teoricamente intorno ai 220.000 uomini, tuttavia entro due mesi e fino alla fine della guerra Shandruk fu in grado di raccogliere solo circa 50\u00a0000 soldati.\nIn realt\u00e0, Shandruk fu in grado di comandare solo la 1. Divisione UNA e gli elementi della 2. divisione UNA. Il 7 maggio 1945, sotto la sua supervisione, la divisione pass\u00f2 in Austria occidentale dopo una lenta ritirata passando dalla Slovenia (febbraio 1945), incalzata dalle forze partigiane di Tito. L'esercito ucraino, ora suddiviso in diverse sacche, procedette verso la frontiera italiana e si arrese al 15\u00ba Gruppo d'armate britannico, mentre altri si spostarono verso il confine tedesco e svizzero e si arresero al 6\u00ba Gruppo d'armate dello United States Army; i soldati dell'UNA furono poi internati nel nord Italia, nella zona controllata dal II Corpo polacco. Dopo la capitolazione, Shandruk chiese un incontro con il generale polacco W\u0142adys\u0142aw Anders a Londra, chiedendogli di proteggere l'esercito contro la deportazione in Unione Sovietica: nonostante la pressione sovietica, Anders riusc\u00ec a proteggere i soldati ucraini, cos\u00ec come gli ex cittadini della Seconda Repubblica di Polonia. Shandruk e la maggior parte delle sue forze riusc\u00ec a restare in occidente, e con molti dei suoi ex soldati UNA entr\u00f2 nella Legione straniera francese.\nAltri gruppi, disuniti o arresisi alle truppe sovietiche, di fronte alla prospettiva del rimpatrio, furono accolti in Svizzera.\nL'UNA ebbe un cattivo rapporto con il generale Andrej Vlasov dell'Esercito russo di liberazione (KONR) e non fu mai stato subordinato ad esso."}
{"id": "2016424", "revid": "827882", "url": "https://it.wikipedia.org/wiki?curid=2016424", "title": "DreamWorks Records", "text": "La DreamWorks Records \u00e8 stata un'etichetta discografica statunitense attiva dal 1996 al 2005.\nStoria.\nLa label \u00e8 stata fondata nel 1996 da Steven Spielberg, Jeffrey Katzenberg e David Geffen come sussidiaria musicale della DreamWorks ed \u00e8 rimasta attiva fino al novembre 2003, quando \u00e8 stata venduta al colosso Universal Music Group.\nLa sede era situata in California; in particolare nel periodo 1996-1999 ha avuto luogo nel centro industriale di Universal City, mentre dal 1999 al 2005 era sita a Beverly Hills.\nUna sussidiaria specializzata nella musica country, la DreamWorks Nashville, chiusa nel 2005, aveva sede a Nashville (Tennessee).\nLogo.\nIl logo dell'etichetta, costituito da una nota musicale posta all'interno di una nuvoletta di pensiero, fu uno degli ultimi lavori realizzati dall'artista Roy Lichtenstein."}
{"id": "2016425", "revid": "726373", "url": "https://it.wikipedia.org/wiki?curid=2016425", "title": "I sogni nella casa stregata", "text": "I sogni nella casa stregata (\"The Dreams in the Witch House\"), conosciuto anche con il titolo La casa delle streghe, \u00e8 un racconto horror dello scrittore statunitense Howard Phillips Lovecraft, appartenente al cosiddetto Ciclo di Cthulhu. Scritto nel gennaio/febbraio 1932, fu pubblicato per la prima volta nel luglio 1933 sulla rivista Weird Tales.\nTrama.\nQuesto racconto parla dei bizzarri sogni di Walter Gilman, un giovane di Haverill, studente alla Miskatonic University, sita nell'immaginaria citt\u00e0 di Arkham, nel Massachusetts.\nIl giovane Walter, preso dai suoi studi matematici e dal folclore spettrale della citt\u00e0, affitta la stanza in cui abit\u00f2 la vecchia strega, Keziah Mason, sfuggita al rogo tramite delle strane linee tracciate con un liquido rosso, probabilmente sangue, sulla parete della sua cella nel 1692. All'epoca nemmeno Cotton Mather, grande inquisitore nella caccia alle streghe nel New England coloniale, seppe interpretare questi diagrammi; al contrario Walter suppone che essi siano la chiave per viaggiare attraverso lo spazio e le dimensioni, ed \u00e8 appunto questo il motivo che lo spinge ad intraprendere ricerche matematiche affiancate da letture di libri come l'aborrito Necronomicon.\nAll'inizio del racconto, il protagonista soffre di una lieve febbre cerebrale, ed inoltre il suo udito si \u00e8 acuito in modo spropositato, tanto da fargli sembrare il ticchettio dell'orologio come un colpo di cannone. Ma, dietro questa apparente patina di rumori normali, Walter percepisce, appena udibili anche per la sua capacit\u00e0 quasi magica, suoni che lo inquietano pi\u00f9 dello zampettare di topi nel muro, per lui pi\u00f9 deliberato che casuale.\nDa qui parte una storia a met\u00e0 fra l'incubo e il surreale, con Walter alla merc\u00e9 della strega Keziah e del suo famiglio, Brown Jenkin, un mostruoso ibrido con il corpo da topo e la faccia e le mani umane, che infine lo costringono a firmare un contratto diabolico con L'Uomo Nero, una delle molteplici forme del dio Nyarlathotep. Tuttavia questi sogni sono piuttosto frammentari e confusi, e oltretutto cozzano con il suo scetticismo apparentemente incrollabile. Tuttavia \u00e8 innegabile il suo sonnambulismo, confermato dagli inquilini del condominio dove abita e i suoi sogni coincidono orribilmente con le scoperte del giorno dopo (una statuetta aliena, un morso al polso). La fine del protagonista, dopo il suo rifiuto di sacrificare un bimbo nella notte di Valpurga, e dopo aver ucciso la strega nella colluttazione che ne segu\u00ec, \u00e8 terribile: Brown Jenkin gli divorer\u00e0 il cuore dall'interno, davanti allo sguardo impotente del collega e coinquilino Elwood. Solo due anni dopo la sua morte, verranno ritrovati in soffitta, nel frattempo crollata a causa delle intemperie, i resti della strega, di Brown Jenkin e dei numerosi bambini sacrificati nel corso dei secoli dal culto satanico."}
{"id": "2016426", "revid": "287204", "url": "https://it.wikipedia.org/wiki?curid=2016426", "title": "Campionato italiano di hockey su ghiaccio 1982-1983", "text": "Il Campionato italiano di hockey su ghiaccio 1982-83 \u00e8 stata la 49\u00aa edizione della manifestazione.\nSerie A.\nFormula.\nVenne giocata in due fasi: un primo girone, seguito da una \"poule scudetto\", con le prime sei squadre classificate al termine del girone di qualificazione a giocare per il titolo.\nFormazioni.\nLe squadre iscritte alla massima serie erano le stesse nove iscritte l'anno precedente: Alleghe HC, Asiago Hockey AS, HC Bolzano, HC Brunico, SG Cortina, HC Gardena, HC Merano, HC Valpellice e AS Mastini Varese\nCampionato.\nGirone finale.\nAl girone finale hanno avuto accesso le prime sei squadre del girone di qualificazione. Le compagini si portavano in dote i punti realizzati negli scontri diretti della prima fase.\n LHockey Club Bolzano vince il suo settimo scudetto.\nFormazione Campione d'Italia: John Bellio \u2013 Bruno Berti\u00e8 \u2013 Ron Chipperfield \u2013 Hubert Gasser \u2013 Norbert Gasser \u2013 Manfred Gatscher \u2013 Marco Janeselli \u2013 Bernhard Mair \u2013 Michael Mair \u2013 Ludovico Migliore \u2013 Robert Oberrauch \u2013 Gino Pasqualotto \u2013 Martin Pavlu \u2013 Luciano Sbironi \u2013 Herbert Strohmair \u2013 Giorgio Tigliani \u2013 Moreno Trisorio.\nAllenatore: Jaroslav Pavlu."}
{"id": "2016427", "revid": "16758", "url": "https://it.wikipedia.org/wiki?curid=2016427", "title": "Campionato italiano di hockey su ghiaccio 1982-83", "text": ""}
{"id": "2016428", "revid": "23", "url": "https://it.wikipedia.org/wiki?curid=2016428", "title": "BUS SCS", "text": ""}
{"id": "2016433", "revid": "124929891", "url": "https://it.wikipedia.org/wiki?curid=2016433", "title": "Michele Pesenti", "text": "Cresciuto nelle giovanili della Rari Nantes Savona a partire dalla stagione 1998-1999, nel 2003 e 2004 ottenne il Trofeo de Angelis per la Rappresentativa Ligure. Il suo primo esordio in Nazionale Giovanile risale al luglio 2004. Nel 2004 vinse lo scudetto Allievi e la Medaglia d'oro nella Comen Junior Cup under 16, oltre a esordire in Serie A1 con il club savonese, dove \u00e8 restato fino alla stagione 2008-2009.\nNella stagione 2009-2010 milita nella Pallanuoto Bergamo dove segna 51 gol stagionali e vince la classifica di miglior marcatore del campionato di serie A2 girone nord, per poi passare alla Societ\u00e0 Sportiva Nervi nella stagione 2010-2011 dove segna 12 gol e conquista la salvezza. Nella stagione 2011-12 gioca al Circolo Canottieri Ortigia e conquista un'altra salvezza nel campionato di serie A1. Nella stagione 2012-2013 gioca nella President Bologna sfiorando i playoffs e segnando 35 gol stagionali. Nella stagione 2014/15 partecipa alla \"Caporetto\" sportiva con l'Albaro Nervi e nonostante l'inevitabile retrocessione segna 25 gol in A1 nettendosi in mostra. Dalla stagione 2014-2015 alla stagione 2015-2016 fa ritorno alla Rari Nantes Savona dove raggiunge i Playoffs in entrambe le annate e gioca da protagonista la coppa Len. Nonostante un brutto infortunio alla mano riesce a segnare altre 35 reti durante l'esperienza savonese. Nella stagione 2016-2017 viene ceduto in prestito al Telimar Palermo con cui raggiunge il quinto posto nel girone sud segnando 26 reti. \nLa stagione 2017-18 milita nella Rari Nantes Arenzano ma a causa di un infortunio alla spalla \u00e8 costretto a terminare anzi tempo la stagione. Nonostante ci\u00f2 mette a referto 17 gol in 7 partite.\nLa stagione 2018-19 milita nella Rari Nantes Sori con la quale raggiunge il gol numero 1000 della carriera, prima di ritirarsi."}
{"id": "2016435", "revid": "188668", "url": "https://it.wikipedia.org/wiki?curid=2016435", "title": "Palazzo Federale", "text": ""}
{"id": "2016437", "revid": "36426", "url": "https://it.wikipedia.org/wiki?curid=2016437", "title": "Teatrino della Baldracca", "text": "Il Teatrino di Baldracca o della Dogana era uno dei pi\u00f9 antichi teatri di Firenze, attivo dal 1576.\nStoria e descrizione.\nSi trattava di uno \"stanzone delle Commedie\" (per parlare di teatro come lo intendiamo modernamente, con sedili e palchi, si dovr\u00e0 aspettare la seconda met\u00e0 del XVII secolo), posto al piano primo del palazzo sede della cosiddetta Dogana Nuova, in prossimit\u00e0 dello scalo fluviale sull'Arno .\nChiamato anche \"stanzone dei zanni\", poteva ospitare circa trecento spettatori e vi venivano inscenate le recite degli \"istrioni\", cio\u00e8 degli attori professionali della commedia dell'Arte, destinate a un pubblico popolare mediamente abbiente, dovendosi pagare un biglietto per l'ingresso.\nIl teatrino, che prendeva il nome dal malfamato quartiere di Baldracca che pullulava di osterie e bordelli, si trovava su via dei Castellani, sul lato orientale degli Uffizi, in un edificio tuttora esistente, dove si trova oggi la biblioteca della galleria. Vi si accedeva da una porticina su via Castellani, celata nel cortile del palazzo dei Veliti.\nL'interno era disadorno, con un palcoscenico elementare, una loggia e un ordine di piccoli palchi schermati da grate. La sistemazione potrebbe essere opera del Buontalenti che predispose una soluzione adatta a isolarne e a dissimularne la frequenza assidua degli spettacoli da parte dei suoi regali committenti. Da questi palchi, infatti, si potevano affacciare il Granduca e i suoi ospiti non visti, in maniera del tutto simile al balconcino del Corridoio vasariano che si affaccia nella chiesa di Santa Felicita.\nLo \"stanzone\" fu attivo fino alla seconda met\u00e0 del XVII secolo. Tra le compagnie famose che vi si esibirono ci furono quella dei Comici Gelosi, con la celebre coppia di autori-interpreti Francesco e Isabella Andreini."}
{"id": "2016440", "revid": "36426", "url": "https://it.wikipedia.org/wiki?curid=2016440", "title": "Teatrino della Dogana", "text": ""}
{"id": "2016441", "revid": "36426", "url": "https://it.wikipedia.org/wiki?curid=2016441", "title": "Teatro della Dogana", "text": ""}
{"id": "2016442", "revid": "36426", "url": "https://it.wikipedia.org/wiki?curid=2016442", "title": "Teatro della Baldracca", "text": ""}
{"id": "2016444", "revid": "109801921", "url": "https://it.wikipedia.org/wiki?curid=2016444", "title": "Precarico", "text": "Il precarico \u00e8 la forza richiesta per produrre l'allungamento delle cellule miocardiche: in pratica indica il carico imposto al miocita prima della sua contrazione; in ambito clinico il volume telediastolico o la pressione di incuneamento polmonare sono utilizzate come misure del precarico. \u00c8 determinata principalmente da due fattori: il ritorno venoso e la contrattilit\u00e0 atriale. \nCaratteristiche.\nIl precarico pu\u00f2 essere studiato in due situazioni, sperimentale e in vivo. Nella situazione sperimentale, in cui a una fibra muscolare \u00e8 applicato un peso a un'estremit\u00e0 mentre l'altra \u00e8 fissa, il precarico \u00e8 rappresentato dalla lunghezza iniziale della fibra. Nella situazione fisiologica in vivo il precarico dovrebbe tenere conto della lunghezza della fibre che costituiscono il ventricolo che \u00e8 determinata dal volume telediastolico. Il ventricolo sinistro si distende in proporzione all'aumento del precarico (come enuncia la legge di Starling definita nel 1918), ovvero tanto maggiore sar\u00e0 il precarico (volume telediastolico), tanto maggiore sar\u00e0 la forza di contrazione del ventricolo, che viene a coincidere con la pressione sistolica."}
{"id": "2016451", "revid": "648716", "url": "https://it.wikipedia.org/wiki?curid=2016451", "title": "Postcarico", "text": " \nIl postcarico \u00e8 la tensione ventricolare durante la sistole, cio\u00e8 la somma di tutte le resistenze che si oppongono allo svuotamento.\nAumenta in caso di riduzione del calibro dei vasi a valle (con aumento delle resistenze periferiche) o in caso di aumento del volume ematico a valle. Maggiore il postcarico, maggiore diviene il lavoro cardiaco.\nResistenza.\nLe resistenze che si incontrano sono dovute alla quantit\u00e0 di sangue che si trova nel sistema vascolare e la diminuzione del raggio delle pareti dei vasi sanguigni arteriosi."}
{"id": "2016452", "revid": "767487", "url": "https://it.wikipedia.org/wiki?curid=2016452", "title": "The Leaving Song, Pt. II", "text": "The Leaving Song, Pt. II \u00e8 il singolo della band punk rock AFI, pubblicato nel 2003 dall'album \"Sing the Sorrow\". La canzone compare anche in \"Madden NFL 2004\".\nVideo musicale.\nIl video \u00e8 stato diretto da Marc Webb, ed \u00e8 stato registrato in un vecchio magazzino a Los Angeles nel maggio 2003. Il video inizia con una piccola clip di Jade che intona le prime note della canzone. Vengono poi prese a calci chitarra e batteria, mentre i membri si preparano a suonare. Come il coro che inizia, vediamo lo show con un violento e crudele pogo. Verso la fine i membri camminano fuori dallo stage e la canzone finisce."}
{"id": "2016454", "revid": "599013", "url": "https://it.wikipedia.org/wiki?curid=2016454", "title": "Ewp", "text": ""}
{"id": "2016464", "revid": "3831", "url": "https://it.wikipedia.org/wiki?curid=2016464", "title": "Sussmilch", "text": ""}
{"id": "2016466", "revid": "599013", "url": "https://it.wikipedia.org/wiki?curid=2016466", "title": "Neurofeedback", "text": "Con neurofeedback (o EEG Biofeedback) si intende una tecnica non invasiva, derivata dal Biofeedback, che si propone di intervenire a livello neurocognitivo. Di tale tecnica \u00e8 stato proposto l'uso in alcune situazioni cliniche, quali la terapia di condizioni quali l'ADHD o contro l'emicrania.\nIl neurofeedback \u00e8 un procedimento teoricamente finalizzato ad applicare i principi del \"Biofeedback\" (BFB) all'automodulazione di alcune funzioni del SNC (Sistema Nervoso Centrale).\nTale autocontrollo verrebbe facilitato tramite le informazioni derivanti dall'elettroencefalogramma (EEG) elaborato da un computer. Il computer visualizza con un ritardo di pochi millisecondi l'elettroencefalogramma del soggetto, fornendogli cos\u00ec un \"feedback\" in tempo reale dei suoi processi elettroneurofisiologici, ed aiutandolo cos\u00ec nel provare a modularli.\nQuando la modificazione avviene nella \"direzione\" voluta, il soggetto viene \"rinforzato positivamente\" (ad esempio, con un suono). In questo modo, grazie ad un esercizio continuativo, secondo i sostenitori del metodo dovrebbe essere possibile praticare regolarmente questa forma di automodulazione.\nCaratteristiche.\nIl neurofeedback si caratterizza per:\nSvolgimento della sessione.\nIl cervello di ogni persona produce attivit\u00e0 elettrica, e onde cerebrali di frequenze diverse sono associate a diversi stati mentali. Un'improvvisa manifestazione di onde lente (Alfa o Theta), durante lo svolgimento di un'azione, pu\u00f2 indicare che l'individuo sta distogliendo per un momento l'attenzione dal compito in corso.\nIl training pu\u00f2 ridurre la tendenza a distrarsi riducendo l'attivit\u00e0 a onde lente (Theta), cercando di fare in modo che diminuisca lo stato di irrequietezza e iperattivit\u00e0; la concentrazione aumenta, e quindi aumenta anche l'attivit\u00e0 a onde rapide. Quando un clinico ritiene che per il paziente in cura sia vantaggioso fare un training di neurofeedback, dopo aver formulato una diagnosi, effettuer\u00e0 un'elettroencefalografia che verr\u00e0 elaborata attraverso il computer (elettroencefalografia quantitativa), per poter vedere su quali tipologie di attivit\u00e0 cerebrali \u00e8 opportuno intervenire e su quali parti (siti) del cranio \u00e8 necessario posizionare gli elettrodi.\nInizio del training.\nSi fa accomodare il paziente su una comoda poltrona in maniera che sia ben rilassato. \nDi fronte a s\u00e9 ha lo schermo di un computer. \nVengono posizionati sul suo capo gli elettrodi e il programma del computer viene attivato. Questo restituisce l'informazione dell'elettroencefalogramma sotto forma di una delle tante visualizzazioni possibili. \nNel caso il paziente sia un bambino tale visualizzazione pu\u00f2 essere sotto forma di videogioco. \nSe il paziente \u00e8 un adulto si possono utilizzare barre che variano nel tempo che rappresentano la potenza delle onde cerebrali che interessa modulare. In questo caso verr\u00e0 chiesto al paziente di sforzarsi nell'accrescere l'altezza di una data barra o nel diminuire quella di un'altra.\nStoria.\nNegli anni che vanno dal 1950 al 1960 gli studiosi R.G. Heath e W.A. Mickle effettuarono le prime elettroencefalografie su individui con diagnosi di schizofrenia. Nel 1958, Richard Bach, uno studente universitario, fu il primo soggetto in grado di controllare le sue onde cerebrali; egli si sottopose infatti agli esperimenti dello psicologo Joe Kamiya, docente all'universit\u00e0 di Chicago.\nKamiya mise in atto una serie di test per scoprire se i soggetti sarebbero stati in grado, attraverso un periodo di addestramento mirato, di distinguere e controllare i vari stati mentali e la propria attivit\u00e0 cerebrale ad essi correlata. I risultati furono cos\u00ec soddisfacenti da stimolare la ricerca verso questa direzione. I suoi \"allievi\" non erano tuttavia in grado di spiegare la riuscita del loro training, tanto da indurre alla conclusione che parte dei procedimenti mentali utilizzati agissero a livello inconscio. Il lavoro di Kamiya rimase sconosciuto fino a che non fu pubblicato un articolo in \"Psychology Today\", nel 1968.\nI fattori che accrebbero l'importanza e perfezionarono la tecnica del Biofeedback moderno furono essenzialmente due. Primo, l'evoluzione tecnologica degli strumenti utilizzati; in secondo luogo l'importanza che la ricerca aveva assunto nell'ambito della medicina. Di fondamentale importanza furono poi gli studi condotti da Barry Sterman, pubblicati nella rivista \"Brain Research\" nel 1967. Questi studi dimostrarono la chiara connessione tra processi mentali e neurofisiologia. Nel 1971 Sterman utilizz\u00f2 il biofeedback sul primo paziente umano, diminuendone la frequenza degli attacchi epilettici.\nSterman scrisse un articolo al riguardo su \"EEG and Clinical Neurophysiology\". Nel 1973 alcuni fisici e neurologi iniziarono a lavorare con Sterman, tra cui Joe Lubar e Robert Reynolds, che utilizzarono il neurofeedback su soggetti caratterizzati da Disturbi di Attenzione.\nBibliografia.\nLa bibliografia sul neurofeedback \u00e8 ampia, e per la maggior parte in lingua inglese. Una vasta selezione la si pu\u00f2 trovare presso il sito dell\"'International Society for Neurofeedback &amp; Research\". \nFisher, Sebern, F., \"Neurofeedback in the Treatment of Developmental Trauma: Calming the Fear-Driven Brain\", W. W. Norton &amp; Company, Inc., New York, 2014; tr. it. \"Neurofeedback\", Raffaello Cortina Editore, Milano, 2017. "}
{"id": "2016468", "revid": "262457", "url": "https://it.wikipedia.org/wiki?curid=2016468", "title": "Tempio di Sh\u00e0ol\u00edn", "text": ""}
{"id": "2016474", "revid": "125376471", "url": "https://it.wikipedia.org/wiki?curid=2016474", "title": "Nazionale di pallavolo maschile della Polonia", "text": "La nazionale di pallavolo maschile della Polonia \u00e8 una squadra europea composta dai migliori giocatori di pallavolo della Polonia ed \u00e8 posta sotto l'egida della Federazione pallavolistica della Polonia.\nRosa.\nSegue la rosa dei giocatori convocati per il campionato europeo 2021."}
{"id": "2016477", "revid": "300067", "url": "https://it.wikipedia.org/wiki?curid=2016477", "title": "Draft NBA 1958", "text": "Il Draft NBA 1958 si \u00e8 svolto il 22 aprile 1958 a New York in 17 turni di scelta in cui furono scelti 88 giocatori dalle 8 franchigie. Ben tre giocatori di questo draft furono inseriti nella Basketball Hall of Fame (Elgin Baylor, Hal Greer e Wayne Embry)."}
{"id": "2016478", "revid": "247222", "url": "https://it.wikipedia.org/wiki?curid=2016478", "title": "La Vie en rose (Bobby Solo)", "text": "La Vie en rose \u00e8 il terzo album di Bobby Solo, pubblicato a maggio del 1966.\nIl disco.\nQuest'album si discosta dai precedenti per il repertorio che viene scelto: il cantante infatti propone alcuni \"evergreen\" della musica leggera internazionale, come La Vie en rose, celebre brano (musicato da Louis Guglielmi, che us\u00f2 lo pseudonimo \"Louiguy\"), portato al successo da \u00c9dith Piaf (autrice anche del testo originale), o \"Stanotte\" (versione italiana di \"tonight\", dal celebre musical West Side Story), o ancora \"Crying in the chapel\", incisa anche da Elvis Presley; proprio questa \u00e8 l'unica canzone pubblicata pochi mesi prima su 45 giri, a dicembre del 1965 (mentre il lato B, \"Ringo dove vai?\", verr\u00e0 incluso nell'album successivo, \"Le canzoni del West\").\nGli arrangiamenti delle canzoni sono curati da Gianni Marchetti, tranne \"La casa del Signore\", registrata in precedenza ed arrangiata dal maestro Raf Ferraro.\nLa copertina raffigura una foto del cantante in cappotto, \u00e8 apribile ed all'interno vi \u00e8 una presentazione del disco ed altre foto; la grafica non \u00e8 firmata.\nL'album \u00e8 stato ristampato in CD dalla BMG nel 1999 (numero di catalogo: 74321651802)\nTracce.\nLATO A\nLATO B"}
{"id": "2016479", "revid": "287204", "url": "https://it.wikipedia.org/wiki?curid=2016479", "title": "Johann Peter Sussmilch", "text": ""}
{"id": "2016481", "revid": "767487", "url": "https://it.wikipedia.org/wiki?curid=2016481", "title": "Anomei", "text": "Gli Anomei (greco: \u1f08\u03bd\u03bf\u03bc\u03bf\u03af\u03bf\u03b9), Aeziani, o Eunomiani, furono una corrente teologica dell'Arianesimo creatasi a seguito del concilio di Nicea e fiorita nel IV secolo. Antitrinitari, ritenevano che Ges\u00f9 (il \"Figlio\") fosse di natura diversa e dissimile da quella di Dio (il \"Padre\"); in questo si distinguevano dai Semi-ariani, i quali ritenevano il Figlio di natura diversa ma simile al Padre. Gli Anomei credevano nelle opinioni di Ario, cos\u00ec come le aveva formulate originariamente, e rigettavano le sue professioni di fede successive, che aveva adottato per essere riammesso tra i trinitari.\nIl nome \"Anomei\" deriva dal greco \u1f00(\u03bd)- \"non\" e \u1f45\u03bc\u03bf\u03b9\u03bf\u03c2 \"simile\", cio\u00e8 \"differente, dissimile\"; i nomi \"Aeziani\" ed \"Eunomiani\" derivano dai due principali esponenti di questa corrente, Aezio di Celesiria ed Eunomio di Cizico.\nI Semi-ariani condannarono gli Anomei nel concilio di Seleucia, gli Anomei condannarono i Semi-ariani a propria volta nei concili di Costantinopoli e di Antiochia. Gli Anomei cancellarono pure la parola \u1f41\u03bc\u03bf\u03af\u03bf\u03c2 dalla formula di Rimini e da quella di Costantinopoli, affermando che il Figlio non solo aveva una sostanza diversa, ma anche una volont\u00e0 diversa da quella del Padre, e per questo furono detti \u1f08\u03bd\u03bf\u03bc\u03bf\u03af\u03bf\u03b9.\nNel V secolo il presbitero anomeo Filostorgio compose una \"Storia ecclesiastica\" dal punto di vista degli Anomei."}
{"id": "2016482", "revid": "3082", "url": "https://it.wikipedia.org/wiki?curid=2016482", "title": "Eunomiani", "text": ""}
{"id": "2016485", "revid": "3082", "url": "https://it.wikipedia.org/wiki?curid=2016485", "title": "Aeziani", "text": ""}
{"id": "2016487", "revid": "285404", "url": "https://it.wikipedia.org/wiki?curid=2016487", "title": "Ferrovia Adria-Ariano nel Polesine", "text": ""}
{"id": "2016488", "revid": "18323", "url": "https://it.wikipedia.org/wiki?curid=2016488", "title": "Dipartimento dell'Alto Po", "text": "Il dipartimento dell'Alto Po fu uno dei dipartimenti italiani creati in et\u00e0 napoleonica su modello di quelli francesi, esistito dal 1797 al 1814. Aveva come capoluogo Cremona.\nStoria.\nIl dipartimento dell'Alto Po fu creato l'8 luglio 1797, con il nome di \"dipartimento del Po\", come suddivisione amministrativa della neonata Repubblica Cisalpina. Comprendeva la citt\u00e0 di Cremona ed il suo contado nei confini storici, corrispondenti alle vecchie province di Cremona e di Casalmaggiore della Lombardia austriaca, ivi compresi i comuni ex mantovani ad occidente dell'Oglio che erano gi\u00e0 stati inclusi nella seconda da Giuseppe II.\nDopo pochi mesi, il 1\u00ba novembre 1797, acquis\u00ec il nome definitivo di \"dipartimento dell'Alto Po\", per distinguersi dal Basso Po con capoluogo Ferrara.\nIl 1\u00ba settembre 1798 fu aggregata all'Alto Po la gran parte del dipartimento dell'Adda, consistente nei territori cremasco e lodigiano, mentre la Calciana fu ceduta al Serio.\nL'8 giugno 1805 alcuni comuni dell'Alto Po furono trasferiti nel Mincio.\nIl dipartimento sopravvisse fino al ritorno degli austriaci in Lombardia (1814). Con l'istituzione del Regno Lombardo-Veneto, il territorio fu suddiviso fra le due province di Cremona e di Lodi e Crema (1816).\nLa suddivisione del 1\u00ba maggio 1798.\nCon la legge 12 fiorile anno VI, emanata il 1\u00ba maggio 1798, il territorio dipartimentale fu ripartito in 19 distretti, 8 dei quali costituiti da comuni che facevano distretto a s\u00e9:\nLa suddivisione del 26 settembre 1798.\nCon la legge 15 fruttidoro anno VI, emanata il 1\u00ba settembre 1798, i dipartimenti della Repubblica Cisalpina vennero ridotti da 20 a 11; in seguito a ci\u00f2, al dipartimento dell'Alto Po furono aggregati territori gi\u00e0 appartenuti al disciolto dipartimento dell'Adda, comprese le citt\u00e0 di Crema e Lodi, e financo la zona di Chignolo Po dal Ticino.\nCon la successiva legge 5 vendemmiale anno VII, emanata il 26 settembre 1798, il dipartimento dell'Alto Po, ingrandito, fu diviso in 21 distretti:\nLa suddivisione del 13 maggio 1801.\nCon la \"legge 23 fiorile anno IX\", emanata il 13 maggio 1801, fu ridisegnata la suddivisione della Repubblica Cisalpina, e con l\u2019occasione Chignolo fu riportata alla sorte dei suoi vicini pavesi. Il dipartimento dell'Alto Po fu diviso in 4 distretti, di dimensioni ben pi\u00f9 ampie dei precedenti:\nPrefetti di Cremona.\nLe prefetture furono attivate nel 1802 sul modello francese, e dal 1805 il prefetto divenne l'amministratore unico del dipartimento."}
{"id": "2016495", "revid": "1412967", "url": "https://it.wikipedia.org/wiki?curid=2016495", "title": "Partito dei Lavoratori d'Etiopia", "text": "Il Partito dei Lavoratori d'Etiopia \u00e8 stato l'unico partito politico etiope legale dal 1984 al 1991. Era il partito unico della Repubblica Popolare Democratica d'Etiopia, fino alla caduta di Mengistu Haile Mariam e di quello Stato. Era un Partito comunista d'ispirazione marxista-leninista e filo-sovietico.\nSegretario Generale.\nMenghistu Hail\u00e8 Mari\u00e0m 12 settembre 1984-21 maggio 1991"}
{"id": "2016501", "revid": "19408340", "url": "https://it.wikipedia.org/wiki?curid=2016501", "title": "Basilica di San Pietro al Vaticano", "text": ""}
{"id": "2016506", "revid": "466539", "url": "https://it.wikipedia.org/wiki?curid=2016506", "title": "Bennington (Vermont)", "text": "Bennington \u00e8 un comune degli Stati Uniti d'America, nella contea di Bennington, nello Stato del Vermont. \u00c8, assieme a Manchester, uno dei due capoluoghi della contea stessa. Secondo il censimento del 2000 Bennington aveva una popolazione di abitanti. \u00c8 la pi\u00f9 popolosa \"town\" (citt\u00e0 di media grandezza ma inferiore alla \"city\") del Vermont meridionale e la terza in tutto lo Stato, avendo meno abitanti di Essex e Colchester. Comprendendo anche le \"city\" Bennington \u00e8 la sesta municipalit\u00e0 del Vermont. In citt\u00e0 vi \u00e8 il \"Bennington Battle Monument\", la struttura pi\u00f9 alta di tutto il Vermont.\nDurante la guerra d'indipendenza si combatt\u00e9 a circa 15 chilometri dalla citt\u00e0 la battaglia di Bennington, in cui gli inglesi di Baum, inviati nel Vermont da John Burgoyne per requisire viveri, furono attaccati e messi in rotta dalle forze statunitensi di Stark e Warner.\nGeografia fisica.\nSecondo lo United States Census Bureau la citt\u00e0 occupa un'area di . Il 99,86 % () \u00e8 occupata da terreno mentre lo 0,14 % () da acque."}
{"id": "2016519", "revid": "599013", "url": "https://it.wikipedia.org/wiki?curid=2016519", "title": "Carlos Arias", "text": "Carriera.\nClub.\nDurante la quasi totalit\u00e0 della sua carriera ha alternato la sua militanza in due club, il Blooming e il The Strongest, trasferendosi al Club Bol\u00edvar di La Paz nel 2008.\nDurante la gara fra Oriente Petrolero e Santa Cruz (1-1) dell'ottobre 2012, para per tre volte un calcio di rigore ripetuto.\nNazionale.\nGioca nella nazionale di calcio della Bolivia dall'et\u00e0 di 21 anni, partecipando alla Copa Am\u00e9rica 2001"}
{"id": "2016520", "revid": "106908", "url": "https://it.wikipedia.org/wiki?curid=2016520", "title": "Donnchad Donn", "text": "Apparteneva al Clan Cholm\u00e1in, un ramo degli U\u00ed N\u00e9ill del sud. Era figlio del re supremo irlandese Flann Sinna e di Gormlaith, figlia di Flann mac Conaing. Non si conosce il suo anno di nascita, ma sembra che fosse adulto nel 904, quando compare come capo di una ribellione contro il padre a Kells. Stando agli \"Annali dell'Ulster\" molti seguaci di Donnchad furono decapitati da Flann e che il re supremo profan\u00f2 il santuario di Kells per catturare Donnchad. Nel 915 si ribell\u00f2 di nuovo contro il padre con l'aiuto del fratello Conchobar, ma la rivolt\u00e0 venne per\u00f2 sedata dal marito di sua sorella Gormlaith, Niall Gl\u00fandub, che era stato nominato erede da Flann. Quando Flann mor\u00ec nel 916 Niall Gl\u00fandub divenne re di Tara e Conchobar re di Mide, cio\u00e8 del Clan Cholm\u00e1in. Niall e Conchobar furono uccisi insieme ad altri re, principi e nobili irlandesi dai Vichinghi e dai Vichingo-gaelici durante una battaglia il 14 settembre 919 a Dublino. E cos\u00ec Donnchad divenne re di Mide e re supremo d'Irlanda, accecando subito il fratello \u00c1ed. \nDue anni dopo, Donnchad uccise un altro fratello, Domnall nipote di M\u00e1el Sechnaill. Mentre alcuni anni dopo elimin\u00f2 il nipote M\u00e1el Ruanaid, figlio di Conchobar. La sua prima azione militare come re fu rivolta contro i nemici stranieri, di cui massacr\u00f2 un gran numero nell'odierna contea di Louth. Alla morte di Donnchad sul trono di Tara gli successe Congalach Cnogba, membro dei S\u00edl n\u00c1edo Sl\u00e1ine degli U\u00ed N\u00e9ill, figlio della sorella. Donnchad si spos\u00f2 tre volte: con Cainnech, figlia di re Canann\u00e1n dei Cen\u00e9l Conaill degli U\u00ed N\u00e9ill del nord, con \u00d3rlaith, sorella di Brian Boru dei D\u00e1l gCais, e con Dublemna, figlia di un Re di Breifne. I suoi figli maschi furono Conn (morto nel 944), il suo successore \u00d3engus (morto nel 945), Domnall Donn (morto nel 952), padre del futuro re di Tara M\u00e1el Sechnaill mac Domnaill, mentre le femmine furono Flann (morta nel 940), moglie di Muirechertach mac N\u00e9ill, e \u00d3ebfhinn (morta nel 952)."}
{"id": "2016522", "revid": "287204", "url": "https://it.wikipedia.org/wiki?curid=2016522", "title": "Unterdiessen", "text": ""}
{"id": "2016526", "revid": "149727", "url": "https://it.wikipedia.org/wiki?curid=2016526", "title": "Corso Vittorio Emanuele II", "text": ""}
{"id": "2016532", "revid": "767487", "url": "https://it.wikipedia.org/wiki?curid=2016532", "title": "Going Overboard", "text": "Going Overboard \u00e8 un film del 1989 diretto da Valerie Breiman.\nLa pellicola segna il debutto cinematografico di Adam Sandler.\nIl film \u00e8 stato distribuito in Italia solo nel 2005, distribuito in edizione DVD.\nTrama.\nIl giovane cameriere Schecky vorrebbe diventare un comico di successo. La sua grande occasione gli capita quando, a bordo della nave da crociera in cui lavora, si svolgono le selezioni per Miss Universo."}
{"id": "2016534", "revid": "298096", "url": "https://it.wikipedia.org/wiki?curid=2016534", "title": "Chiesina di San Giuseppe dei Falegnami", "text": ""}
{"id": "2016536", "revid": "1705737", "url": "https://it.wikipedia.org/wiki?curid=2016536", "title": "Lingue nipponiche", "text": "Le lingue nipponiche sono una famiglia linguistica che include il giapponese e le lingue dell'arcipelago delle Ry\u016bky\u016b.\nClassificazione.\nIl giapponese e le lingue ryukyuane sono gli unici esponenti della famiglia linguistica delle lingue nipponiche. Dal punto di vista filogenetico le lingue nipponiche si considerano solitamente isolate.\nVari studiosi utilizzano il termine \"Protogiapponese\" (dall'inglese \"Proto-Japonic\") per indicare la protolingua di tutte le variet\u00e0 delle lingue moderne del Giappone, ovvero la lingua moderna giapponese, i dialetti del Giappone e tutte le forme di lingua parlata nelle isole Ryukyu.\nStoria.\nLe lingue di questa famiglia diversero da una lingua comune, chiamata Proto-Giapponese o Proto-Giapponese-Ryukyano, in un momento imprecisato anteriore al VII secolo, quando \u00e8 attestato il primo scritto in giapponese. Hattori ha posto questa separazione nel periodo Yamato, che convenzionalmente va dal 250 al 710 d.C.\nMembri.\nEthnologue (2015).\nLe lingue nipponiche secondo Ethnologue sono classificabili in:"}
{"id": "2016538", "revid": "131358", "url": "https://it.wikipedia.org/wiki?curid=2016538", "title": "Austria Karnten", "text": ""}
{"id": "2016542", "revid": "264902", "url": "https://it.wikipedia.org/wiki?curid=2016542", "title": "Episodi di Roma (prima stagione)", "text": "La prima stagione della serie televisiva Roma (\"Rome\") \u00e8 stata trasmessa in prima visione negli Stati Uniti sul canale via cavo HBO dal 28 agosto al 28 novembre 2005.\nIn Italia \u00e8 andata in onda in prima visione su Rai 2 dal 17 marzo al 28 aprile 2006, in versione censurata. In versione integrale \u00e8 stata trasmessa in prima visione da Rai 4 dal 7 settembre al 12 ottobre 2009.\nL'aquila rubata.\nTrama.\n52 a.C. Dopo sette anni di guerra, con la vittoria nella battaglia di Alesia, Gaio Giulio Cesare ottiene la resa di Vercingetorige, capo dei Galli. Durante uno degli ultimi scontri, il legionario della Legio XIII Gemina, Tito Pullo, nell'esaltazione del combattimento, colpisce il centurione Lucio Voreno, il quale tentava di riportarlo nei ranghi. Tito Pullo per questo viene pubblicamente frustato, rinchiuso, e impedendogli di partecipare al saccheggio della citt\u00e0 conquistata, di fatto privandolo di parte del bottino.\nViene per\u00f2 liberato e salvato dalla condanna a morte dallo stesso Lucio Voreno, incaricato da Marco Antonio di recuperare l'aquila d'oro, lo stendardo personale di Cesare, rubata da predoni barbari. Voreno ha scelto proprio lui come compagno di questa missione, perch\u00e9 la considera destinata al fallimento, per cui preferisce coinvolgere un soldato gi\u00e0 in disgrazia, in fondo non una gran perdita per la legione. Marco Giunio Bruto, figlio dell'amante di Cesare, Servilia, in visita all'accampamento, incontra un Cesare apparentemente demoralizzato a causa dell'insubordinazione delle proprie legioni.\nIntanto a Roma, il crescente successo di Cesare mette in agitazione la fazione aristocratica degli ottimati, fazione che teme la restaurazione della monarchia e la conseguente perdita dei propri privilegi. Gli aristocratici tentano di spezzare l'alleanza fra Cesare e Gneo Pompeo Magno, che a sua volta \u00e8 sempre pi\u00f9 insofferente per i successi dell'amico-rivale. L'equilibrio inizia a rompersi con la morte per parto di Giulia, moglie di Pompeo e figlia di Cesare. Durante una festa, l'ubriaco Bruto rivela a Pompeo la debolezza di Cesare, celata nel suo trionfo.\nL'ambiziosa Azia, nipote di Cesare, per ingraziarsi l'illustre parente invia il figlio adolescente Gaio Ottavio in Gallia con un dono per l'imperatore: un maestoso cavallo bianco. Azia riceve dallo stesso Cesare l'incarico di scegliere una nuova moglie da proporre a Pompeo, per cui non esita a costringere la propria giovane figlia Ottavia a divorziare dall'amato marito Glabio, per rendersi disponibile a questo strumentale matrimonio a carattere politico.\nDurante il viaggio verso la Gallia, Ottavio viene catturato dagli stessi banditi responsabili del furto dell'aquila d'oro, ma viene tratto in salvo in modo piuttosto fortunoso proprio da Voreno e Pullo. Tra i banditi \u00e8 presente anche uno schiavo di Pompeo, probabilmente responsabile di aver fomentato lo scontento tra le legioni. Come lo scaltro Ottavio intuisce, il furto dell'aquila era esattamente ci\u00f2 di cui Cesare aveva bisogno: apparire debole agli occhi di Pompeo in modo da spingerlo per primo all'attacco. \nQuando Pompeo scopre che Cesare \u00e8 a conoscenza del suo coinvolgimento nel furto dell'aquila d'oro, sancisce la rottura dell'alleanza, scegliendo di sposare la giovane vedova Cornelia Metella, offertagli dagli aristocratici, invece di Ottavia che, insieme alla madre, medita vendetta.\nCome Tito Pullo rovesci\u00f2 la Repubblica.\nTrama.\nCesare, giunto a Ravenna con la XIII, riesce a comprare la nomina di Marco Antonio a Tribuno della plebe e lo invia a Roma con una piccola scorta per poter ottenere l'investitura. Con lui vi sono anche Pullo e Voreno, incaricati di riportare a casa Ottaviano.\nA Roma, Marco Antonio viene accolto trionfalmente dalla popolazione, ma, mentre si ritira con Pompeo, Cicerone e Catone per discutere sull'attuale situazione politica, Pullo e Voreno riportano Ottavio da Azia che intanto ha scoperto che sia Ottavia che Glabio continuano a incontrarsi di nascosto. \nDopo un breve pranzo i due soldati se ne vanno ognuno per conto proprio; mentre Pullo si d\u00e0 al piacere sfrenato, tra bordelli e bische clandestine, Voreno torna finalmente a casa. Ma il suo ritorno \u00e8 turbato dal fatto di vedere sua moglie Niobe con in braccio un neonato. Voreno inizialmente si infuria, accusandola di tradimento, ma Niobe risponde che il bambino non \u00e8 suo figlio ma suo nipote, Lucio, figlio di Vorena, la pi\u00f9 grande delle loro figlie. Gli anni trascorsi al fronte a combattere e la lunga lontananza, hanno reso il centurione, dato per morto dall'ufficio del catasto militare, un uomo freddo e dispotico, incapace di ritrovare serenit\u00e0 e tranquillit\u00e0.\nIntanto in Senato, Marco Antonio, ormai Tribuno della plebe, per porre fine alla crisi politica, detta le condizioni di Cesare: l'immunit\u00e0 per s\u00e9 e per i suoi uomini e una provincia da governare, in caso contrario promette di marciare su Roma. Pompeo e Catone vanno su tutte le furie e rispediscono al mittente ogni trattativa; a questo punto, Pompeo, inizia a meditare un piano per mettere il suo ex-alleato alle corde, senza bisogno di ricorrere alla guerra.\nIl piano di Pompeo \u00e8 di far approvare al Senato, dall'ala degli ottimati, una mozione che annuller\u00e0 il mandato di Cesare, costringendolo cos\u00ec a sciogliere le sue legioni e a tornare a Roma per subire un processo per tradimento. La legge potrebbe essere posta sotto veto da Marco Antonio, ma questi far\u00e0 al generale di essere rimasto senza alleati e di non avere altra scelta che arrendersi. Per far s\u00ec che la proposta sia efficace, per\u00f2, \u00e8 necessario che goda dell'approvazione anche dell'ala moderata capeggiata da Cicerone, che tuttavia si dimostra dubbioso circa la sua onest\u00e0 e la sua reale efficacia.\nIntanto, Pullo \u00e8 finito nelle grinfie di un gruppo di giocatori disonesti e, appena si accorge dei dadi truccati, scatena una rissa, uccidendo uno degli avversari, ma venendo gravemente ferito alla testa. Rifugiatosi a casa di Voreno, che intanto ha dato, seppure con disappunto, il suo appoggio al matrimonio tra la figlia e il padre del bambino, un mandriano di nome Critone, riceve le cure di un medico; poco dopo, il centurione, origlia un discorso tra l'amico e Niobe, che si lamenta della mancanza di affetto e calore da quando Voreno \u00e8 tornato dalla Gallia.\nNello stesso giorno, in Senato, si tiene l'assemblea in cui viene proposta la mozione contro Cesare, ma non appena Cicerone, seppur riluttante, accetta di appoggiarla assieme a tutto il suo partito, la discussione degenera in una rissa furibonda e la seduta viene sospesa, prima che Marco Antonio possa porre il veto. Grazie ad un cavillo legale, Cicerone, fa s\u00ec che Antonio possa comunque porre il proprio veto durante la seduta del giorno successivo poich\u00e9, se essa dovesse passare, Cesare non avrebbe altra scelta che attuare i suoi propositi e marciare su Roma. Il mattino successivo, Antonio, accompagnato dalla scorta, attraversa la piazza del Senato tra due ali di pompeiani, convocati apposta per ostentare superiorit\u00e0 e metterli in soggezione; tra questi c'\u00e8 anche l'amico dell'uomo che Pullo aveva ucciso durante la rissa nella taverna e questi, riconosciuto il legionario, tenta di aggredirlo ma viene ucciso. La cosa, per\u00f2, viene interpretata come un attentato ai danni del tribuno per impedirgli di porre il veto, e, a causa degli animi gi\u00e0 roventi, la morte di un pompeiano scatena una vera e propria guerriglia.\nMarco Antonio \u00e8 cos\u00ec costretto ad abbandonare la citt\u00e0, e a quel punto la mozione viene approvata. Cesare, comprendendo di non avere pi\u00f9 nulla da perdere, alla guida delle sue armate, attraversa il Rubicone per marciare su Roma.\nUn gufo nei rovi.\nTrama.\nNon appena si diffonde la notizia che Cesare ha attraversato il Rubicone, Roma piomba nel caos e nella paura, per quella che, ormai \u00e8 chiaro, si appresta a diventare una nuova guerra civile. Tuttavia, Pompeo e i suoi uomini, ignorano il problema, certi del fatto che, con una sola legione a sua disposizione, Cesare non sar\u00e0 mai in grado di minacciare seriamente la citt\u00e0.\nNiobe, intanto, riceve in casa sua una breve visita di suo cognato Evandro; appare evidente che il piccolo Lucio \u00e8, in realt\u00e0, frutto di una relazione adultera di Niobe, avuta mentre il marito era impegnato in Gallia. Intanto, Voreno e Pullo, alla testa di una piccola avanguardia, giungono a 30 miglia da Roma e le varie legioni che incontrano, composte da ragazzini inesperti, fuggono alla loro vista, senza neanche provare a combattere.\nA questo punto Pompeo, resosi conto che, non solo il suo avversario godeva di un vantaggio negli spostamenti grazie ai pochi uomini dei quali disponeva, ma anche e soprattutto che al momento non disponeva di truppe sufficienti per difendere efficacemente Roma, per cui matura una decisione drastica ma inevitabile: abbandonare la citt\u00e0 per dirigersi a sud, nell'attesa che le legioni orientali, sotto il suo comando, siano radunate e pronte a combattere. Catone e gli altri inorridiscono al pensiero di dover abbandonare la citt\u00e0, ma sono costretti ad accettare il fatto compiuto, cos\u00ec, e in poco tempo, la citt\u00e0 si svuota della maggior parte dei suoi abitanti. Prima di partire, Pompeo incarica un suo uomo di fiducia di recuperare quanto pi\u00f9 oro possibile dal pubblico erario per pagare i suoi uomini e impedire a Cesare di impossessarvisi, ma, subito dopo aver caricato il carro, i legionari incaricati della scorta, uccidono l'attendente, portandosi via il carro con l'oro.\nTra coloro che decidono di rispondere alla chiamata di Pompeo c'\u00e8 anche Bruto, che, nonostante la sua amicizia con Cesare decide di voltargli le spalle accusandolo di aver tradito la Repubblica; sua madre Servilia, invece, da otto anni in attesa del ritorno di Cesare, sceglie di restare. Nel mentre, la sua amica-rivale Azia viene a sapere che Ottavia e Glabio continuano ad incontrarsi, per cui d\u00e0 ordine a Timone, un ebreo che vende cavalli e che le fa da sicario, di uccidere il ragazzo.\nPoco tempo dopo Voreno e Pullo, ancora alla testa dell'avanguardia, si imbattono nei legionari disertori che trasportano il carro d'oro e che, durante la strada, hanno anche rapito una giovane schiava, Irene, dalla quale Pullo rimane subito molto affascinato. Arrivato a Roma, Voreno, disgustato dalla sua condotta, si congeda e torna da Niobe, cos\u00ec Pullo torna indietro alla ricerca della ragazza del carro, di cui scoprir\u00e0 il contenuto. Poco dopo, Cesare entra a Roma.\nRubare a Saturno.\nTrama.\nPompeo e i suoi sostenitori si rifugiano a Brindisi, dove intendono riorganizzare un esercito allo scopo di respingere le truppe di Cesare. Venuto a conoscenza che il carro con l'oro dell'erario, trafugato dall'imperatore per poter sostenere le spese di guerra, venne dirottato, manda suo figlio Quinto a capo di un pugno di mercenari in cerca dei responsabili.\nNel frattempo Cesare \u00e8 giunto in citt\u00e0, cos\u00ec Azia prepara un banchetto in suo onore. All'evento partecipano le famiglie rimaste a Roma a sostegno di Cesare. L'atmosfera \u00e8 tesa, in quanto Ottavia, rimasta vedova di Glabio, sospetta che l'assassinio sia stato commissionato dalla madre. Oltretutto si ritrovano allo stesso tavolo Cesare con la moglie e l'amante Servilia dei Giunii. \nDurante la cena, Cesare offre una grande somma di denaro ad un Augure, il sacerdote con il compito di interpretare la volont\u00e0 degli d\u00e8i, allo scopo di pronunciarsi a suo favore nella funzione che a breve sarebbe seguita.\nIntanto Lucio Voreno, desideroso di chiudere la carriera di centurione, prepara un banchetto per inaugurare la sua nuova attivit\u00e0 di commerciante di schiavi. Nel corso della festa la conoscenza di Evandro Pulchio, amante di Niobe, e suo cognato, sposato con la sorella minore Lidia. Al termine della festa, Quinto s'intrufola in casa di Lucio pensando che abbia nascosto l'oro dell'erario trafugato, ma, grazie all'intervento di Tito Pullo, viene sventata quella che poteva diventare una tragedia. Tito, il reale occultatore del bottino, sotto consiglio di Lucio, consegna il denaro di Quinto a Cesare che lo ricompensa generosamente.\nCesare risparmia il figlio di Pompeo, proponendo una tregua, e offrendo ai suoi rivali di tornare a Roma, con la promessa che, se non tenteranno una rivolta, non sar\u00e0 fatto loro alcun male e non verranno espropriati dei loro beni.\nLucio Voreno viene richiamato al cospetto di Marco Antonio, che gli offre una generosa ricompensa, a condizione che non lasci l'esercito.\nVerso la fine della cena organizzata da Azia, Ottaviano e uno schiavo di Cesare, soccorrono il generale affetto da un attacco di convulsioni. Viene richiesto a Ottaviano di tenere segreto lo stato di salute di Cesare per evitare che la sua malattia sia vista dall'esercito come una maledizione del dio Apollo, con il rischio di essere abbandonato dai propri soldati. \nLa puntata termina con la celebrazione da parte degli Auguri a favore del generale Giulio Cesare, durante una pubblica funzione.\nL'ariete ha toccato le mura.\nTrama.\nPompeo, dopo lunghe discussioni con i suoi compagni, accetta una tregua, secondo le condizioni dettategli da Cesare. Nel frattempo, a Roma, Lucio Voreno decide di vendere gli schiavi acquistati, quale dote matrimoniale della figlia. Ma, una volta giunto dal mercante di schiavi, scopre che una malattia ha decimato il suo \"investimento\", lasciando superstite un solo bambino. Tornato a casa, incontra Tito Pullo in preda ai postumi di una sbornia, il quale non ricorda dove ha lasciato Irene, la ragazza trovata legata al carro dell'erario trafugato. Insieme i due perlustrano Roma in cerca della ragazza, ritrovandola schiava di un oste. Tito la reclama come di sua propriet\u00e0, e, quando \u00e8 quasi pronto ad arrivare alle mani pur di aggiudicarsela, Lucio la riscatta come schiava. L'assegna alla moglie come serva fino a quando Tito non riuscir\u00e0 ad acquistarla.\nIntanto, nel foro, Cesare e Marco Antonio discutono spesso tra loro perch\u00e9 quest'ultimo \u00e8 desideroso di marciare contro Pompeo e i suoi uomini, mentre Giulio Cesare, pi\u00f9 moderato, sarebbe disposto ad un accordo. Cesare passa spesso del tempo in compagnia di Servilla, a tal punto che nella citt\u00e0 si rumoreggia dell'adulterio del generale. Quando la moglie Calpurnia, viene a conoscenza di epigrafi che raffigurano suo marito avere rapporti sessuali con un'amante, scopre che l'intera citt\u00e0 la deride alle spalle, per cui lo minaccia di divorziare, se lui non rompe qualsiasi legame con Servilla.\nAzia si rende conto che Ottaviano, suo figlio pi\u00f9 giovane, \u00e8 pi\u00f9 avezzo allo studio che alla spada, per cui decide di assumere Tito Pullo per educarlo nel combattimento. Tra i due si instaura un buon rapporto, a tal punto che Tito si confida con il ragazzo. L'uomo \u00e8 preoccupato perch\u00e9 sospetta che Niobe tradisca il marito con Evandro, e, sotto consiglio del giovane, i due vanno in cerca di qualche indizio. I due pedinano Evandro, e, dopo averlo spinto con le spalle al muro, lo torturano in cerca della verit\u00e0. Prima di morire, l'uomo confessa di avere avuto una relazione con la cognata, rivelando di essere il vero padre di Lucio.\nNel frattempo, Lucio Voreno \u00e8 ancora intenzionato a intraprendere l'attivit\u00e0 di commerciante, per cui organizza un incontro con un imprenditore incontrato alla festa del giorno prima in suo onore, nel momento in cui aveva lasciato l'esercito. Lucio chiede al commerciante dove potesse trovare degli usurai che lo potessero finanziare per il suo commercio. L'uomo, rifiutandosi di gettarlo in pasto agli usurai, gli offre un lavoro come guardia del corpo. Ben presto, per\u00f2, scopre che a lui non serve un uomo che lo protegga, ma che faccia il lavoro sporco, per riscuotere il denaro dai suoi debitori. Lucio, rendendosi conto che avrebbe dovuto anche uccidere, rinuncia al lavoro.\nPer\u00f2 ha bisogno di denaro per poter garantire alla figlia un buon avvenire, per cui decide di accettare la proposta di Marco Antonio arruolandosi nuovamente nell'esercito, diventando un veterano.\nCesare, prima di partire verso Brindisi, lascia Servilla, che, accecata dalla gelosia, maledice lui e la sua famiglia. Cesare marcia verso sud ma, giunto in citt\u00e0, scopre che Pompeo \u00e8 fuggito.\nEgeria.\nTrama.\nSono passati ormai due mesi dalla morte di Evandro. Sia la moglie che Niobe, non hanno idea, di cosa gli sia capitato.\nMarco Antonio \u00e8 rimasto Roma su ordine di Cesare, che rincorre Pompeo in Grecia, e si \u00e8 stabilito nella villa di Pompeo. Svolge i suoi doveri istituzionali di tribuno della plebe ascoltando le richieste del popolo.\nUn giorno alla villa, si presenta Publio Servilio, il senatore pi\u00f9 anziano rimasto in citt\u00e0, e Poppea sua moglie. Stringe un accordo con Servilio offrendogli la carica di console, a patto che l'anno successivo venga eletto come console, anche Cesare, e che venga varata una legge per la quale almeno 1/3 delle persone libere lavorino nei campi.\nLucio Voreno, tornato nell'esercito, racconta all'amico Tito Pullo di avere problemi d'intimit\u00e0 con la moglie. Tito Pullo, non riuscendo a rimanere indifferente ai problemi dell'amico, va a casa sua e informa Niobe e la sorella di aver chiesto informazioni riguardo Evandro e che gli \u00e8 giunta voce che sia stato ucciso.\nNel frattempo, in Senato, grazie anche le numerose assenze dei non simpatizzanti di Cesare, la legge proposta da Servilio viene approvata con facilit\u00e0.\nA Roma giungono notizie che Cesare non \u00e8 riuscito a trovare Pompeo, il quale nel frattempo ha radunato le sue truppe, e, nel timore di venire assaltato dai pompeiani, chiede a Marco Antonio di venire in suo soccorso. Pompeo invia un messaggero a Marco Antonio offrendogli una provincia a condizione che lo appoggi tradendo Cesare.\nMarco Antonio, intanto, viene invitato da Azia, e, dopo una buona cena e molte attenzioni, scopre il motivo della sua generosit\u00e0. Azia, venuta a conoscenza dei problemi di Cesare, propone a Marco di abbandonare il generale al suo destino lasciando che venga sconfitto da Pompeo. Gli suggerisce inoltre di sposarla, cosicch\u00e9 tornato Pompeo possano assieme governare una provincia.\nMarco Antonio, per\u00f2, declina la proposta e raduna l'esercito per soccorrere Cesare in Grecia.\nFarsalo.\nTrama.\nUna tempesta colpisce le navi romane, che, a fatica, raggiungono Cesare, in quanto gran parte della flotta viene distrutta. Grazie a tale disgrazia, Pompeo e i suoi seguaci sono convinti di avere la vittoria in pugno e tramano su come infliggergli il colpo di grazia.\nIntanto a Roma, Azia, temendo che con la morte di Cesare possa rimanere senza protezione, ricopre Servilia di regali. Servilia sta al gioco, pur essendo consapevole che \u00e8 colpa sua se Calpurnia sia venuta a conoscenza dei tradimenti del marito Cesare. Usa come mandante la figlia che, fin da piccola, era in buoni rapporti con la donna. Cos\u00ec facendo Ottavia riesce a ottenere i favori di Servilia, che le offre alcuni uomini in protezione.\nCesare, nel frattempo, seppur in minoranza numerica, grazie alle sue tattiche e al suo carisma sul campo di battaglia, contro ogni pronostico, sconfigge i pompeiani. \nLucio e Tito si ritrovano naufraghi su un'isola deserta. Grazie alle conoscenze di Lucio, i due creano una zattera con la quale lasciano l'isola. Naufragati nuovamente vengono soccorsi da Pompeo, che ormai senza esercito cerca di raggiungere l'Egitto con la famiglia.\nSparpagliato l'esercito, Bruto e Cicerone depongono le armi, arrendendosi a Cesare. Nonostante il loro precedente voltafaccia, Cesare li accoglie come vecchi amici, offrendogli vitto e alloggio.\nLucio e Tito, riprese le forze, catturano Pompeo con la sua famiglia pronti a scortarli da Cesare. Ma l'indomani lasciano Pompeo Magno, l'ultimo rappresentante della repubblica, e si dirigono verso Cesare.\nConfessano a Cesare di aver risparmiato Pompeo permettendogli la fuga verso l'Egitto e, Cesare, seppur adirato gli risparmia la vita. Pompeo raggiunge l'Africa dove viene assassinato e decapitato da un vecchio compagno d'armi, Lucio Settimio.\nCesarione.\nTrama.\nCesare raggiunge finalmente l'Egitto dove incontra Tolomeo, il giovane faraone Egiziano. Questi, pensando di ingraziarsi il favore di Cesare, gli offre la testa di Pompeo.\nInaspettatamente Cesare si dimostra adirato per l'assassinio del rivale e, in quanto assassino di un console romano, inizia a sistemare la situazione Egiziana. Il piano di Cesare \u00e8 di intervenire prima che scoppi una rivoluzione civile, perch\u00e9 la guerra interromperebbe ogni commercio con Roma, lasciandola priva di grano. Con la scusa di riscuotere un vecchio prestito fatto alla regione, Cesare si impegna a mediare la disputa tra Tolomeo e la principessa Cleopatra.\nA Lucio e Tito viene dato l'incarico di trovare la principessa, in fuga per evitare di essere uccisa dagli uomini di Tolomeo, suo fratello e sposo. Lucio e Tito la traggono in salvo appena in tempo da un gruppo di mercenari incaricati da Tolomeo di assassinarla.\nCesare, individuato l'assassino di Pompeo, lo fa giustiziare e rimanda Marco Antonio a Roma con met\u00e0 del suo esercito.\nCleopatra, dopo il rifiuto di Lucio, si unisce con Tito. Condotta al cospetto di Cesare, riprende il suo posto al fianco di Tolomeo. Cesare ordina di trucidare Potino e Achilla, mentre Tolomeo muore annegato.\nRiesce, in breve tempo, a sedurre il generale romano, diventandone l'amante. Dall'unione nascer\u00e0 Tolomeo Cesare, detto Cesarione.\nUtica.\nTrama.\nCatone e Scipione, sopravvissuti alla battaglia di Tapso, hanno in programma di raggiungere Utica. Dopo aver consumato un'abbondante cena, Catone si trafigge il ventre con una spada. Scipione organizza un funerale onorevole, cremando la salma, e infine si fa tagliare la gola da Acquinate.\nLucio e Tito tornano a Roma e ritrovano Niobe e Irene. Niobe ha fatto buoni investimenti con la paga del marito, dando inizio ad un commercio di carni. Nello stesso tempo Ottavio torna dall'Accademia di Milano.\nLa famiglia Giulia si ritrova a cena, e, Cesare, affida la carica di pontefice a Ottavio. La sua idea \u00e8 di rimettere in sesto la repubblica, qualora il Senato se ne mostrasse degno.\nLucio Voreno lascia la carriera militare e lavora al mercato come macellaio. Un giorno assiste a un linciaggio di un uomo al quale richiedevano di saldare un debito. Lucio s'intromette fermando l'esecuzione, cos\u00ec facendo per\u00f2 si crea un nemico pericoloso: Erastes Fulmen, l'uomo che anni prima lo ingaggi\u00f2 come guardia del corpo.\nServilia ha iniziato ormai da anni una relazione con Ottavia, e parlando con lei viene a sapere che Cesare soffre di una misteriosa malattia. Ancora piena di rancore per l'offesa subita dal generale, chiede a Ottavia di indagare sul male che affligge Cesare. Le suggerisce di sedurre il fratello pur di scoprire la verit\u00e0; ma la ragazza inizialmente \u00e8 riluttante e quando \u00e8 sul punto di abbandonare Servilla per sempre, lei le svela che Azia fu la mandante dell'assassinio di Glabio.\nErastes irrompe in casa di Lucio Voreno intimandogli di porgli scuse formali. Lucio si rifiuta, per cui si danno appuntamento al foro l'indomani. Erastes \u00e8 deciso a saldare i conti, ma non trovando Lucio al punto di ritrovo si dirige alla sua abitazione con l'idea di ucciderlo.\nGiunto alla casa di Voreno, per\u00f2, viene fermato da alcune guardie poich\u00e9, Cesare in persona, si era presentato da Lucio per offrirgli la carica di Magistrato dell'Aventino.\nOttavia, seguendo il suggerimento di Servilia, seduce il fratello il quale, comunque, non confessa il suo segreto. Azia, venuta a conoscenza dell'incesto, si adira contro i suoi figli e mette in atto un piano contro Servilia. Un giorno, mentre la ricca signora si fa portare sulla portantina dai suoi schiavi, viene aggredita. Gli schiavi presenti vengono uccisi e lei viene denudata e umiliata pubblicamente.\nTrionfo.\nTrama.\nCicerone propone al Senato la nomina a imperatore di Cesare, concedendogli cos\u00ec, e per dieci anni il potere assoluto. Bruto appoggia la mozione di Marco Tullio Cicerone, ma in segreto i due disdegnano il neo imperatore, tramando per la sua disfatta.\nAzia si presenta agli appartamenti di Servilia, ancora sotto shock per l'accaduto, ma finge di rincuorarla. La donna \u00e8 molto debole e cammina a fatica, tanto che Bruto \u00e8 preoccupato per lo stato di salute della madre. Si presenta alla loro abitazione Quinto Valerio Pompeo, figlio di Pompeo ora mendicante, invocando aiuto per vendicare la disfatta del padre. Servilia lo accoglie offrendogli vitto e alloggio. La donna, con l'aiuto di Quinto e Cassio, pubblica al foro un manoscritto che diffama Cesare e le sue gesta, firmando la lettera come Bruto. Immediatamente Bruto porge le scuse al nuovo imperatore informandolo di non essere lui l'effettivo autore del comunicato.\nIntanto Cesare, nominato imperatore, festeggia con l'intero popolo in un giubilo generale. Proclama delle giornate del trionfo con tanto di giochi ed esercito schierato a festa.\nOttavia, sentendosi in colpa per ci\u00f2 che \u00e8 accaduto a Servilla, si rifugia dai sacerdoti, tentando il suicidio. Solo l'intervento del fratello la convince a tornare a casa.\nLucio Voreno \u00e8 ora in lista per la candidatura a Magistrato dell'Aventino, e, parlando con uno schiavo di Cesare, scopre che gli altri candidati alla nomina sono fittizi, e che le elezioni sono truccate. \nTito, desideroso di partecipare assieme alla XIII\u00aa legione alla marcia del trionfo, viene escluso in quanto veterano congedato dall'esercito. Innamorato della schiava Irene, per poterla sposare \u00e8 intenzionato a liberarla. Si presenta con Lucio al registro degli schiavi per firmare le carte e dichiarare la ragazza una donna libera. Tornato a casa comunica immediatamente la bella notizia a Irene regalandole una veste. Mentre lei si allontana per provare la tunica, un uomo si presenta al cospetto di Tito ringraziandolo per il dolce gesto: quest'uomo \u00e8 uno schiavo da tempo innamorato di Irene e confida a Tito Pullo che lui ed Irene avevano in progetto di mettere da parte una somma di denaro per riscattare la propria libert\u00e0 e finalmente sposarsi. Accecato dalla rabbia e dalla gelosia, Tito Pullo lo uccide senza alcuna piet\u00e0, fracassandogli il cranio. Inizia una furiosa lite con l'amico Lucio, durante la quale Pullo arriva ad accusare l'amico di aver tradito i suoi precedenti ideali e valori per seguire la volont\u00e0 di Cesare, che fino a poco tempo fa considerava un traditore ed un tiranno; a questo punto Lucio sfida Pullo a battersi con lui, ma questi rifiuta; nonostante Tito Pullo si scusi ripetutamente con Lucio per le azioni appena commesse, Lucio lo caccia da casa sua.\nI resti.\nTrama.\nUn uomo viene rincorso e braccato in uno stretto vicolo buio, e dopo una breve disputa viene ucciso: l'assassino \u00e8 Tito Pullo. Tito ora \u00e8 il tirapiedi di Erastes Fulmen, ritrovandosi a svolgere il lavoro di sicario (lo stesso incarico che Erastes aveva proposto a Lucio Voreno tempo prima, ma che Lucio aveva immediatamente rifiutato).\nLucio \u00e8 ormai un Magistrato e ascolta i problemi delle persone dell'Aventino. Un vecchio compagno d'armi, Mascius, torna a trovare Lucio. Porta le parole dei legionari, che si sentono trascurati da Cesare nonostante il loro appoggio sul campo di battaglia. Reclamano il possesso di terre nel territorio italico, anche se sono state promesse loro delle terre nelle provincie periferiche. Lucio riporta le loro lamentele a Cesare che, molto diplomaticamente, cerca di accontentare tutte le richieste. Vengono offerte ai soldati terre della Pannonia.\nLucio Voreno e Niobe vengono invitati nella villa dei Giunii. Azia, per l'occasione, avverte Cesare che Bruto complotta per la sua caduta, ma l'imperatore non le d\u00e0 troppo retta. Si parla della sorte di Pullo, attualmente in stato di arresto in attesa di giudizio per il crimine commesso.\nPer questo, viene eseguito un processo nella piazza pubblica, dove Pullo viene condannato a combattere nell'Arena. In realt\u00e0 al pubblico processo era presente Mascius, compagno d'armi della XIII legione, ormai quasi un fratello per Lucio Voreno e per Tito Pullo, che insieme ad altri legionari \"infiltrati\" nella folla aveva intenzione di liberare Tito Pullo; Lucio, per\u00f2, lo scopre e, rimanendo come sempre fedele ai propri giuramenti, intima a Mascius ed ai suoi di non intervenire; l'uomo che Tito ha ucciso su commissione, Aufidio Dento, era un oratore nemico di Cesare, e se ora dei legionari salvassero il sicario, tutti penserebbero che il mandante originario fosse proprio Giulio Cesare, cosa assolutamente non vera secondo Lucio Voreno. In seguito, Catone porta una ricompensa ad Erastes Fulmen per aver assassinato Aufidio, raccomandandogli pi\u00f9 discrezione in futuro.\nPrima di entrare nell'arena, Tito Pullo chiede agli dei di far s\u00ec che Irene lo perdoni e di donare una lunga vita alla stessa Irene ed alla famiglia del suo amico Lucio. Condotto nell'arena, Tito Pullo non oppone resistenza ed \u00e8 pronto ad essere ucciso. I combattenti dell'arena, per\u00f2, cominciano a schernire la tredicesima legione per far adirare un inerme Tito Pullo; l'insulto alla sua legione fa \"rinascere\" Tito che, grazie alla sua esperienza in campo militare, riesce a sconfiggere in breve tempo tutti gli avversari. Infine, stremato dal combattimento, senza neanche la forza di alzarsi in piedi, non gli resta che l'ultimo gladiatore da sconfiggere. Patisce i colpi dell'ultimo avversario, finch\u00e9 non interviene Lucio a salvarlo, uccidendo il gladiatore.\nCesare, preoccupato dalle dicerie sul complotto del quale Bruto fa parte, per allontanarlo da Roma gli offre il controllo della Macedonia. Bruto declina l'offerta e, sicuro di estirpare la corruzione che ora dilaga nelle aule politiche di Roma, attua un piano per fermare Cesare.\nCalende di febbraio.\nTrama.\nDopo l'avventura nell'arena, Lucio e Tito sono diventati famosi. Mentre Tito viene curato a causa dalle numerose ferite subite nel corso del combattimento, Voreno mostra a Niobe i nuovi terreni concessigli da Cesare.\nPullo, venuto a conoscenza della sua notoriet\u00e0, pur gravemente ferito, decide di partire per ritornare a Roma, ma cos\u00ec facendo aggrava notevolmente il suo stato di salute. Quasi in fin di vita, ritrovato sulla via Appia, viene portato a casa di Lucio, in attesa di completa guarigione.\nIrene, ancora rancorosa per la perdita dell'amante, \u00e8 decisa ad uccidere Pullo ma, puntatogli il pugnale alla gola, non trova la forza per assassinarlo.\nCesare convoca alla sua presenza Lucio, il quale \u00e8 timoroso per i provvedimenti che pu\u00f2 decidere, dal momento che ha salvato Tito, condannato all'arena dopo un pubblico processo. L'imperatore ha intenzione di permettere l'accesso nel Senato di galli e celti dalle trib\u00f9 pi\u00f9 nobili che da pi\u00f9 tempo risiedono in Roma, e arrivato Lucio nomina anche lui senatore. Non avendo dimestichezza con la politica, decide d'istruirlo imponendogli di passare le prime settimane dopo la nomina al suo fianco. Cos\u00ec facendo, oltre che rabbonire il popolo che reputa Lucio un eroe, si assicura la protezione di Voreno pensando che nessuno avrebbe avuto il coraggio di aggredirlo con lui al suo fianco.\nI sonni di Calpurnia sono disturbati dagli incubi, infatti teme per l'incolumit\u00e0 del marito. Aprendo il Senato a celti e plebei come Voreno, Cesare si crea molte inimicizie fra i patrizi, molti dei quali tramano il suo assassinio.\nNel frattempo Pullo \u00e8 ancora innamorato di Irene, desideroso di conquistarla. Pertanto decide, per espiare le sue colpe, di fare un pellegrinaggio al tempio di Giove dove potr\u00e0 chiedergli perdono per i suoi peccati. Invita a partecipare al viaggio anche Irene.\nServilia, scoperta la nomina di Lucio come senatore, mette in atto il suo piano: invia Eleni, la sua schiava pi\u00f9 fidata, a informarlo dell'adulterio della moglie. Allontanato Lucio da Cesare, l'imperatore resta senza protezione e, arrivato in Senato, viene ucciso dai suoi rivali e da Bruto, che gli infligge il colpo di grazia.\nVoreno corre furioso a casa ed in preda alla rabbia costringe la moglie a confessare. Lei, temendo che possa ucciderla assieme al piccolo, si getta dal balcone implorandogli di non uccidere il bimbo che non ha colpe.\nMorto Cesare, si svela il disegno di Servilia e rivela ad Azia e Ottaviano, invitati come ospiti nella sua villa, dell'assassinio di Cesare e del ritrovarsi senza alcuna protezione. Minaccia di uccidere Azia, intimandole di fuggire in Grecia."}
{"id": "2016547", "revid": "729019", "url": "https://it.wikipedia.org/wiki?curid=2016547", "title": "Esercito di liberazione ucraino", "text": "L'Esercito di liberazione ucraino (\u0423\u043a\u0440\u0430\u0457\u043d\u0441\u044c\u043a\u0435 \u0412\u0438\u0437\u0432\u043e\u043b\u044c\u043d\u0435 \u0412\u0456\u0439\u0441\u044c\u043a\u043e,\"Ukrayins'ke Vyzvol'ne Viys'ko\", UVV) fu formato in seno all'esercito tedesco (\"Wehrmacht\") nel 1943 per raccogliere le residue unit\u00e0 di volontari ucraini che ancora appoggiavano le forze dell'Asse durante la seconda guerra mondiale. Esso era composto da ucraini volontari, ex-prigionieri di guerra sovietici, e volontari di minoranze nazionali (tatari di Crimea, cosacchi, tedeschi del Volga).\nGuidata dal generale ucraino Mykhajilo Omelianovych-Pavlenko, l'unit\u00e0 crebbe alle dimensioni di 50.000 dal 1944 con un picco di circa 80.000 verso la fine della guerra. L'esercito \u00e8 stato composto per lo pi\u00f9 di unit\u00e0 raccogliticce sparse in tutta Europa. Nel 1945, i resti dell'UVV vennero aggregati all'Esercito Nazionale Ucraino del generale Pavlo Shandruk."}
{"id": "2016552", "revid": "433605", "url": "https://it.wikipedia.org/wiki?curid=2016552", "title": "Musawarat", "text": "Musawarat es Safra (trascritto anche come Al-Musawarat Al-Sufra, e in altre varianti) \u00e8 un sito archeologico del Sudan, a venti miglia da Meroe. Vi si trovano i ruderi di un edificio del periodo meroitico del Regno di Kush, risalente al I secolo d.C., che potrebbe essere un palazzo reale o un tempio. Dell'edificio rimangono le fondazioni e parte delle mura, e una ventina di colonne. Fra le regine kushite che probabilmente vissero a Musawarat ci sono Amanirena, Manaishakhete, Naldamak e Amanitere."}
{"id": "2016556", "revid": "14691", "url": "https://it.wikipedia.org/wiki?curid=2016556", "title": "Musawarat es Safra", "text": ""}
{"id": "2016560", "revid": "14691", "url": "https://it.wikipedia.org/wiki?curid=2016560", "title": "Al-Musawarat", "text": ""}
{"id": "2016561", "revid": "1149807", "url": "https://it.wikipedia.org/wiki?curid=2016561", "title": "Naga (disambigua)", "text": ""}
{"id": "2016567", "revid": "899609", "url": "https://it.wikipedia.org/wiki?curid=2016567", "title": "Clan Cholm\u00e1in", "text": "Il Clan Cholm\u00e1in discendeva da Colm\u00e1n M\u00e1r, figlio di Diarmait mac Cerbaill, e faceva parte degli U\u00ed N\u00e9ill del sud. Erano la dinastia regnante di Mide (Meath) e facevano risalire la loro discendenza a Niall dei Nove Ostaggi e a suo figlio Conall Cremthainne. A loro sono collegati S\u00edl n\u00c1edo Sl\u00e1ine, re di Brega, e il meno importante Clan Cholm\u00e1in Bicc (o Ca\u00edlle Follamain). Anche i re di Uisnech appartenevano al Clan Cholm\u00e1in.\nTra i re del Clan Cholm\u00e1in vanno ricordati:"}
{"id": "2016570", "revid": "767487", "url": "https://it.wikipedia.org/wiki?curid=2016570", "title": "Ciboney", "text": "I Ciboney sono una trib\u00f9 di Nativi americani stanziata in Florida, Cuba, Bahamas, Haiti, Giamaica e nelle piccole Antille. Attualmente ci sono 253 famiglie appartenenti a questa trib\u00f9.\nLingua.\nI Ciboney parlavano l'Achagua, un dialetto della famiglia linguistica chiamata Arawak.\nStoria.\nAl momento dell'arrivo di Cristoforo Colombo in America, nel 1492, c'erano 29 villaggi con altrettanti capi Ciboney. Poi, con la conquista spagnola, molti Ciboney vennero colpiti dalle malattie portate dagli europei.\nEconomia.\nNel 1800 i Ciboney vivevano principalmente di pesca. Oggi l'economia \u00e8 ancora basata sulla pesca date le risorse ittiche del luogo."}
{"id": "2016574", "revid": "1543377", "url": "https://it.wikipedia.org/wiki?curid=2016574", "title": "Framingham Heart Study", "text": "Il Framingham Heart Study \u00e8 un importante studio epidemiologico per coorte, condotto dal 1948 nella cittadina statunitense di Framingham (Massachusetts), con l'obiettivo di stimare il rischio delle patologie cardiovascolari.\nDa questo studio emerse con chiarezza la correlazione fra stile di vita e malattie cardiovascolari, e si dimostr\u00f2 chiaramente che un incremento della colesterolemia si associava ad un aumento di incidenza di patologie ischemiche, quali la cardiopatia coronarica e le malattie cerebrovascolari."}
{"id": "2016581", "revid": "767487", "url": "https://it.wikipedia.org/wiki?curid=2016581", "title": "Io, la giuria", "text": "Io, la giuria (\"I, the Jury\") \u00e8 un film del 1982 diretto da Richard T. Heffron, con Armand Assante nei panni del detective Mike Hammer, nato dalla penna di Mickey Spillane.\nUsc\u00ec nei cinema con il visto censura che imponeva il divieto d'ingresso alle sale ai minori di 18 anni, a causa soprattutto delle numerose scene a contenuto erotico.\nIl romanzo che sta all'origine (il primo di Spillane: \"Ti uccider\u00f2\", 1947) aveva gi\u00e0 avuto una trasposizione cinematografica nel 1953, col film \"La mia legge\" di Harry Essex (con Biff Elliot nei panni del protagonista)."}
{"id": "2016586", "revid": "1543377", "url": "https://it.wikipedia.org/wiki?curid=2016586", "title": "Chiesa di San Romualdo (Ravenna)", "text": "La chiesa di San Romualdo \u00e8 situata nel centro storico di Ravenna, all'incrocio tra via Alfredo Baccarini e via Nicol\u00f2 Rondinelli; chiusa al culto ma non sconsacrata, rientra nel territorio della parrocchia di Sant'Agata Maggiore, dell'arcidiocesi di Ravenna-Cervia, ma \u00e8 di propriet\u00e0 comunale.\nDal 1935 la chiesa \u00e8 sacrario dei caduti in guerra e in prigionia e, dal 1997 al 2019, ha ospitato il Museo del Risorgimento, contenente cimeli e ricordi personali, in possesso di ravennati, di coloro che parteciparono ai moti rivoluzionari della prima met\u00e0 del XIX secolo, alle guerre di indipendenza italiane e alle imprese garibaldine.\nStoria.\nA causa della cruenta battaglia che si svolse l'11 aprile 1512 alle porte di Ravenna, i monaci camaldolesi che fino ad allora avevano risieduto presso la basilica di Sant'Apollinare in Classe, si trasferirono in citt\u00e0, dentro le mura. Lungo l'attuale via Baccarini possedevano dei terreni, in parte edificati: vi costruirono la nuova abbazia. All'interno del complesso, terminato intorno al 1515, vennero trasferiti anche i volumi che poi diedero vita alla Biblioteca Classense.\nIn seguito, nella prima met\u00e0 del XVII secolo, fu deciso di costruire, annesso all'abbazia, in luogo della chiesa di San Bartolomeo \"in Turricola\", un nuovo luogo di culto, dedicato a san Romualdo, fondatore della Congregazione camaldolese, che rispondesse alle esigenze dei monaci. La prima pietra venne posata nel 1630 alla presenza dell'arcivescovo titolare di Tarso Andrea Corsini. L'erezione dell'edificio, su progetto dell'architetto ravennate Luca Danesi, si protrasse fino al 1632; la chiesa venne dedicata il 1\u00ba maggio 1637 dal cardinale Luigi Capponi, arcivescovo di Ravenna. Nel corso del secolo successivo, la chiesa venne ulteriormente arricchita con numerose opere d'arte e con la realizzazione, nel 1788, di un nuovo altare maggiore.\nI monaci furono costretti a lasciare il complesso nel 1798 in seguito alle requisizioni napoleoniche e la chiesa, spogliata della maggior parte dei suoi arredi, molti dei quali andarono perduti, venne trasformata dapprima in un museo (1877), successivamente in palestra (1920), essendo diventata, nel 1825, propriet\u00e0 del comune di Ravenna.\nNel 1935, l'edificio venne ripristinato ed adibito a sacrario civico dei caduti in guerra e in prigionia; pur mantenendo intatta quest'ultima sua funzione, a partire dal 1997 all'interno della chiesa \u00e8 stato allestito il Museo del Risorgimento che, dopo un importante restauro conservativo dell'edificio avvenuto nel 2002, \u00e8 stato riaperto nel novembre 2004.\nDescrizione.\nEsterno.\nL'esterno della chiesa di San Romualdo \u00e8 rimasto incompiuto: solo lungo il fianco sinistro, infatti, sono presenti le volute che adornano i contrafforti della navata e otto lesene corinzie scanalate in marmo, con relativo cornicione, poste a decorare la parete esterna delle cappelle laterali di sinistra, che sarebbe il muro perimetrale dell'antica chiesa di San Bartolomeo in Turricola.\nLa facciata, priva di alcuna decorazione, \u00e8 a salienti e d\u00e0 su via Baccarini; nella parte inferiore, al centro, si apre l'unico portale rettangolare, profondamente strombato e preceduto da alcuni gradini marmorei che lo innalzano al di sopra del piano della strada. Nella parte superiore del prospetto, si apre un finestrone rettangolare. Un altro portale si apre nella facciata del transetto di sinistra, analoga a quella principale nella composizione e nella povert\u00e0 di decorazioni, ad eccezione del cornicione sostenuto dalle lesene.\nAll'incrocio tra il braccio destro del transetto, che si affaccia su uno dei chiostri interni dell'ex abbazia, e l'abside, si eleva la torre campanaria, a pianta quadrangolare, con copertura piana.\nInterno.\nLa chiesa di San Romualdo \u00e8, internamente, in stile barocco, e presenta una pianta a croce latina.\nL'aula si compone di un'unica navata coperta con volta a botte lunettata e illuminata da ampi finestroni; lungo ciascuna delle due pareti laterali, si aprono tre arcate a tutto sesto intervallate da lesene corinzie, le quali danno accesso ad altrettante cappelle laterali a pianta rettangolare e con volta a botte.\nAll'interno di ognuna delle cappelle vi \u00e8 un altare barocco in marmi policromi e, sulla volta, dei dipinti. Non sono pi\u00f9 presenti le antiche pale d'altare che raffiguravano, nelle cappelle di sinistra, i \"Santi Bartolomeo e Severo in gloria\" di Marcantonio Franceschini (1683, ora al Museo d'Arte della citt\u00e0 di Ravenna), \"San Benedetto\" di Carlo Cignani (ora nella Pinacoteca dell'Accademia delle Belle Arti di Ravenna) e l\"Annunciazione\" di Flaminio Torri; l'altare della prima cappella di destra era dedicato a san Michele Arcangelo e l'ancona di quello della seconda cappella ospitava la pala \"San Romualdo\" del Guercino (1641, ora al Museo d'Arte della citt\u00e0 di Ravenna). La terza cappella di destra, adibita a custodia del Santissimo Sacramento, accoglieva un pregevole tabernacolo in bronzo dorato e lapislazzulo, realizzato nel 1739 da Bartolomeo Burroni su disegno di Giovanni Paolo Pannini (ora al Museo nazionale di Ravenna insieme all'intero corredo d'altare), e una tela raffigurante \"Elia nel deserto\", tratta da un dipinto di Simone Cantarini.\nAll'incrocio della navata con il transetto, vi \u00e8 la crociera, a pianta quadrata, coperta con volta a vela al centro della quale si apre una lanterna a pianta ottagonale, con quattro finestre ad arco ed altrettante dipinte. La superficie interna di quest'ultima e quella della volta furono interamente affrescate da Giovanni Battista Barbiani con l\"Immacolata fra Apostoli, Santi e cori angelici\" (prima met\u00e0 del XVIII secolo), dipinto restaurato nel 2002).\nIl transetto si compone di due bracci gemelli, coperti con volta a botte e adornati, su ciascuna delle pareti laterali pi\u00f9 vicine al presbiterio, da due lesene corinzie che incorniciano, al centro, una nicchia vuota, un tempo ospitante una statua in stucco; le sculture, di ambito veneziano, risalivano alla fine del XVII secolo e raffiguravano una \"San Benedetto\" e l'altra \"San Romualdo\". La parete di controfacciata del braccio di destra presenta delle lapidi marmoree con i nomi dei caduti incisi e dorati e, al centro, come la parete opposta, un portale con cornice in marmo rosa, in stile rinascimentale.\nOltre la crociera, la navata continua con una campata analoga ai singoli bracci del transetto, con due nicchie vuote sulle pareti laterali un tempo contenenti statue in stucco di Antonio Martinetti raffiguranti \"Sant'Apollinare\" e \"San Severo\". Al centro dell'ambiente, voltato anch'esso a botte, trova luogo l'altare maggiore, realizzato nel 1788 su progetto dell'architetto Camillo Morigia da Giuseppe Toschini per quanto riguarda i marmi, e dallo scultore Giuseppe Baroni per le statue; venne consacrato il 27 aprile 1789 da Pietro Celestin Giordani di Pesaro e al suo interno vennero poste le reliquie di Sant'Apollinare e San Severo. Esso poggia su due gradini in breccia corallina e predella in marmo africano, con la mensa sorretta da due putti in bronzo e sormontata, al di sopra dell'alzata, da sei candelabri alternati ad elmetti, con al centro un crocifisso ligneo; il pavimento dello stesso presbiterio, rialzato di un gradino rispetto al resto della chiesa, presenta pregiate variet\u00e0 di marmi, quali breccia egiziana e breccia corallina con inserti di marmo bianco, marmo nero e serpentino.\nAlle spalle del presbiterio si trova l'abside, gi\u00e0 ospitante il coro dei monaci, articolata analogamente alla crociera e al transetto, con una campata centrale a pianta quadrata larga quanto la navata e coperta con volta a crociera, e due campate laterali con lo stesso schema dei due bracci del transetto. Sulla parete di fondo della campata di mezzo, alle spalle dell'altare maggiore, si trova, in alto, una lunetta affrescata da Giovanni Battista Barbiani con l\"Estasi di San Romualdo\" (prima met\u00e0 del XVIII secolo). Le pareti laterali accolgono altre lapidi con i nomi dei caduti, mentre altre due, nel presbiterio, riportano la dichiarazione di guerra (a sinistra) e il Bollettino della Vittoria (a destra) della prima guerra mondiale.\nNella chiesa non \u00e8 pi\u00f9 presente l'organo a canne, esistente alla fine del XVIII secolo e collocato nell'abside a ridosso della parete di fondo, dietro l'altare maggiore.\nSacrestia.\nAnnessa alla chiesa di San Romualdo \u00e8 l'ex sacrestia, attualmente parte integrante della Biblioteca Classense e adibita a sala per conferenze con il nome di \"Sala Muratori\".\nL'ambiente \u00e8 a pianta rettangolare, coperto con volta a schifo e illuminato da una serie di ampie finestre rettangolari; la parete fondale presenta tre grandi dipinti, con cornici in legno scuro: mentre le due laterali rappresentano la \"Nativit\u00e0 di Ges\u00f9\" (a sinistra) e la \"Deposizione dalla croce\" (a destra), la pala centrale raffigura la \"Risurrezione di Lazzaro\" ed \u00e8 opera di Francesco Zaganelli, vissuto tra il 1465 e il 1532. La parete opposta \u00e8 caratterizzata dalla presenza di un vestibolo a pianta quadrata, coperto con cupoletta e interamente affrescato da Cesare Pronti, con l'arcata d'ingresso inquadrata fra due alte colonne tuscaniche con fusto liscio in porfido rosso antico."}
{"id": "2016589", "revid": "1934238", "url": "https://it.wikipedia.org/wiki?curid=2016589", "title": "Chiesa episcopale (Stati Uniti d'America)", "text": "La Chiesa episcopale (in inglese The Episcopal Church, in sigla TEC, o per esteso The Protestant Episcopal Church in the United States of America, in sigla PECUSA) \u00e8 la Chiesa basata negli Stati Uniti d'America che fa parte della Comunione anglicana.\nLa Chiesa fu organizzata poco dopo la rivoluzione americana quando fu costretta a recidere i legami con la Chiesa d'Inghilterra sotto pena di tradimento, poich\u00e9 al clero della Chiesa d'Inghilterra veniva richiesto di giurare fedelt\u00e0 alla monarchia britannica, e divenne, secondo le parole del gruppo di studio sull'Episcopato dell'arcivescovo di Canterbury, \"la prima Provincia Anglicana al di fuori delle Isole Britanniche\".\nOggi \u00e8 suddivisa in nove province e governa diocesi al di fuori degli Stati Uniti a Taiwan, in America Centrale e Sud America, nei Caraibi e in Europa. La diocesi episcopale delle Isole Vergini comprende sia territori degli Stati Uniti che del Regno Unito.\nMantenendo la tradizione e la teologia anglicana, la Chiesa episcopale si considera una \"via media\" fra il cattolicesimo e il protestantesimo.\nLa Chiesa episcopale fu attiva nel movimento del Vangelo Sociale della fine del diciannovesimo secolo e, sin dagli anni sessanta e settanta, ha svolto un ruolo di guida nei movimenti progressisti e social-liberali sulle questioni delle relazioni fra Chiesa e Stato. Ad esempio, nelle sue risoluzioni inerenti alle questioni statali, la Chiesa episcopale si \u00e8 opposta alla pena di morte e ha supportato i movimenti per i diritti civili, tanto che alcuni suoi leader e sacerdoti marciarono con i dimostranti. Molte diocesi ordinano uomini e donne apertamente omosessuali e vengono celebrati matrimoni tra persone dello stesso sesso. Su altre questioni, quali l'aborto, la Chiesa si \u00e8 schierata su entrambi i fronti del dibattito.\nL'attuale vescovo presidente della Chiesa episcopale \u00e8 Michael Bruce Curry, primo afroamericano ad essere eletto alla carica di Vescovo Presidente (Presiding Bishop). In molte diocesi le donne vengono ordinate al presbiterato e all'episcopato, come anche al diaconato. Ne \u00e8 l'esempio la vescova Katharine Jefferts Schori, la prima donna primate nella Comunione anglicana, anche se il titolo di \"primate\" non viene utilizzato dalla Chiesa episcopale per il proprio vescovo presidente. La vescova Katharine Schori \u00e8 stata in carica come \"Presiding Bishop\" dal 1\u00ba novembre 2006 al 1\u00ba novembre 2015.\nStruttura organizzativa.\nIn Italia.\nLa Chiesa episcopale in Italia \u00e8 presente a Roma con la chiesa di San Paolo dentro le Mura, a Firenze con la chiesa di San Giacomo, ad Orvieto con la chiesa della Resurrezione e a Milano con la comunit\u00e0 Ges\u00f9 Buon Pastore.\nCredo.\nIl centro dell'insegnamento episcopale \u00e8 la vita e la risurrezione di Ges\u00f9 Cristo. Gli insegnamenti fondamentali della Chiesa, o catechismo, includono:\nRelazioni ecumeniche.\nIn quanto membro della Comunione anglicana la chiesa episcopale \u00e8 in piena comunione con l'Unione di Utrecht, con la Chiesa filippina indipendente e con la Chiesa siro-malankarese Mar Thoma; \u00e8, inoltre, in piena comunione con la Chiesa evangelica luterana in America e sta lavorando ad accordi di piena comunione con la Chiesa metodista unita e la Chiesa morava."}
{"id": "2016592", "revid": "287204", "url": "https://it.wikipedia.org/wiki?curid=2016592", "title": "Esercito Arabo di Liberazione", "text": "L'Esercito Arabo di Liberazione () o 'Esercito Arabo di Salvezza, ma anche chiamato Esercito Popolare Arabo, \u00e8 stato una formazione militare di volontari dei Paesi arabi, comandata da Fawzi al-Qawuqji ma, formalmente, dal generale iracheno Isma'il Safwat.\nQuesto esercito, creato dalla Lega Araba, ha partecipato alle due fasi della guerra arabo-israeliana del 1948.\nL'esercito doveva essere composto da 10.000 soldati ma, nel marzo 1948, il numero di volontari che aveva raggiunto la formazione militare, aveva raggiunto la cifra di 5.000-6.000 unit\u00e0 al massimo e non aument\u00f2 neppure successivamente.\nL'esercito si costitu\u00ec in Siria ed era composto da siriani, libanesi, iracheni, giordani, arabi palestinesi e da militanti dei Fratelli Musulmani egiziani. Vi erano anche alcuni jugoslavi, tedeschi, turchi e disertori britannici."}
{"id": "2016600", "revid": "729019", "url": "https://it.wikipedia.org/wiki?curid=2016600", "title": "Yamagata Shinkansen", "text": "La \u00e8 una linea Mini-shinkansen giapponese, a scartamento normale, che collega T\u014dky\u014d e Shinj\u014d. Una \"Mini-shinkansen\" \u00e8 una linea convenzionale un tempo a scartamento ridotto (1067 mm) trasformata in una linea a scartamento normale (1435 mm) e sulla quale circolano sia treni ad alta velocit\u00e0 (che proseguono il loro tragitto su una linea ad alta velocit\u00e0) che treni ordinari; la velocit\u00e0 massima \u00e8 limitata a 130 km/h."}
{"id": "2016603", "revid": "3082", "url": "https://it.wikipedia.org/wiki?curid=2016603", "title": "Eunomio di Cizico", "text": ""}
{"id": "2016606", "revid": "122246", "url": "https://it.wikipedia.org/wiki?curid=2016606", "title": "Nazionale di pallavolo femminile dell'Unione Sovietica", "text": "La nazionale di pallavolo femminile dell'Unione Sovietica \u00e8 stata una squadra europea, attiva fino al 1991, composta dalle migliori giocatrici di pallavolo dell'Unione Sovietica ed \u00e8 stata posta sotto l'egida della Federazione pallavolistica dell'Unione Sovietica."}
{"id": "2016608", "revid": "599013", "url": "https://it.wikipedia.org/wiki?curid=2016608", "title": "Colm\u00e1n M\u00e1r", "text": "Era figlio di Diarmait mac Cerbaill (morto nel 565), che era stato re supremo d'Irlanda e di Uisnech. Gli annali irlandesi non lo menzionano come re, ma compare come tale nelle liste reali del \"Libro del Leinster\". Non si sa quando sal\u00ec sul treno di Uisnech. Suo padre divenne re supremo nel 544. Fu ucciso sul suo cocchio da Dub Sloit Ua Trena dei Cruithne nel 555 o nel 558. Colm\u00e1n M\u00e1r \u00e8 antenato del Clan Cholm\u00e1in, che in seguito dominer\u00e0 sugli U\u00ed N\u00e9ill del sud. Tra i suoi figli ci furono i due morto nel died 618). Potrebbe essere identificato con Colm\u00e1n Bec (morto nel 587). La distinzione tra i due fu fatta nell'VIII secolo."}
{"id": "2016612", "revid": "1543377", "url": "https://it.wikipedia.org/wiki?curid=2016612", "title": "MasterCard Lola Formula One Racing Team", "text": "La MasterCard Lola Formula One Racing Team \u00e8 stata una squadra britannica di Formula 1 iscritta alla stagione 1997. La scuderia disput\u00f2 solo le qualifiche del Gran Premio inaugurale in Australia, ritirandosi poi dal campionato prima della seconda gara, in programma in Brasile.\nStoria.\nI rapporti con la Formula 1 della Lola Racing Cars, fondata nel 1958 da Eric Broadley, risalivano agli anni sessanta: in quel tempo il costruttore inglese aveva infatti iniziato a fornire i telai ad alcuni team. Questa attivit\u00e0 continu\u00f2 saltuariamente anche durante i tre decenni successivi, fino al 1993, quando la casa inglese produsse la T93/30 per la Scuderia Italia.\nDopo un paio d'anni di assenza dalle scene, Broadley decise di compiere il passo successivo e impegnarsi in prima persona in Formula 1 con un team personale. Nel 1995 la Lola progett\u00f2 e costru\u00ec un prototipo di vettura denominato T95/300 e lo affid\u00f2 ad Allan McNish per svolgervi alcuni test. Tale macchina era tecnicamente particolare, giacch\u00e9 presentava un airscope (la presa d'aria che sovrasta posteriormente l'abitacolo) di dimensioni ridottissime, di forma esteticamente simile alle prese d'aria in uso sulle monoposto degli anni 1970: il resto del cofano (che celava un motore V8 Ford, montato in posizione estremamente ribassata) era piatto.\nTale progetto, complice un'iniziale mancanza di fondi, non ebbe tuttavia uno sviluppo agonistico. Il discorso venne ripreso sul finire del 1996, allorch\u00e9 Broadley firm\u00f2 un contratto di sponsorizzazione con il consorzio finanziario MasterCard, che gli garant\u00ec il supporto economico necessario per progettare e costruire una vettura di Formula 1 e successivamente sostenere le spese di competizione.\nSecondo i programmi del team, la Lola avrebbe dovuto debuttare in Formula 1 nella stagione 1998; tuttavia gli sponsor (in particolare la MasterCard) fecero pressione affinch\u00e9 il team accelerasse i tempi. Nel novembre del 1996 si decise pertanto di esordire gi\u00e0 nel 1997. \nLa monoposto, battezzata T97/30, venne affidata ai piloti Vincenzo Sospiri e Ricardo Rosset; dal punto di vista tecnico, essa venne equipaggiata con motori Ford (nello specifico, le unit\u00e0 montate dalla Sauber nel 1995) e con pneumatici Bridgestone. Il carburante venne fornito dalla Pennzoil.\nNel pre-campionato Broadley rilasci\u00f2 dichiarazioni ottimistiche in merito alla riuscita del progetto: tuttavia l'accorciamento dei tempi imposto alla squadra aveva fatto s\u00ec che la monoposto fosse sviluppata in gran fretta, senza praticamente essere sottoposta a nessun test, n\u00e9 in pista n\u00e9 in galleria del vento. In aggiunta, sia il motore (vecchio di due stagioni) che le gomme (la cui marca era al debutto assoluto nella massima categoria motoristica) non erano da considerarsi all'altezza della situazione.\nNella gara inaugurale, il Gran Premio d'Australia, tali premesse ebbero riscontro nelle prestazioni della T97/30, che furono fin da principio disastrose; gi\u00e0 nelle prove libere Sospiri e Rosset accusarono distacchi intorno ai dieci secondi dai migliori tempi cronometrati. La situazione peggior\u00f2 nelle qualifiche, nelle quali nessuno dei due piloti fu in grado di avvicinarsi alla soglia minima del 107% rispetto alla pole position, necessaria per qualificarsi per la gara: Sospiri, il pi\u00f9 veloce dei due, ottenne il penultimo tempo, con undici secondi di distacco dal poleman Villeneuve e cinque dalla Arrows di Diniz, ventiduesimo in classifica (a sua volta fuori dal 107%, ma ammesso alla gara a completamento del numero minimo di vetture previste in griglia).\nDinnanzi a queste performance disastrose, la MasterCard ritir\u00f2 repentinamente il proprio appoggio finanziario al team; sebbene le vetture fossero state regolarmente spedite in Brasile per la seconda gara stagionale ed i piloti si fossero gi\u00e0 recati al circuito di Interlagos, la scuderia non resse a tale ammanco di liquidit\u00e0 e cess\u00f2 le attivit\u00e0. I debiti accumulati nella breve vita del team portarono l'intera Lola Racing Cars sull'orlo della bancarotta, che venne scongiurata solo grazie all'intervento di Martin Birrane, che ne rilev\u00f2 la propriet\u00e0.\nPochi mesi dopo, i materiali della Mastercard-Lola vennero acquistati dall'imprenditore e ingegnere Zoran Stefanovi\u0107, che tent\u00f2 vanamente di impiegarli al fine di far esordire una propria squadra, denominata Stefan Grand Prix, nella stagione 1998 di Formula 1. La FIA tuttavia non accolse la sua richiesta."}
{"id": "2016615", "revid": "122246", "url": "https://it.wikipedia.org/wiki?curid=2016615", "title": "Nazionale di pallavolo maschile della Germania", "text": "La nazionale di pallavolo maschile della Germania \u00e8 una squadra europea composta dai migliori giocatori di pallavolo della Germania ed \u00e8 posta sotto l'egida della Federazione pallavolistica della Germania.\nFino al 1990 ha rappresentato la Germania Ovest.\nRosa.\nSegue la rosa dei giocatori convocati per il campionato europeo 2021."}
{"id": "2016616", "revid": "287204", "url": "https://it.wikipedia.org/wiki?curid=2016616", "title": "Barcolana 40", "text": "Il 12 ottobre 2008 si \u00e8 svolta la 40.ma edizione della Barcolana, preceduta da diversi eventi nautici e non:\nLa regata.\nGli iscritti alla regata sono stati 1912.\nLa partenza \u00e8 avvenuta come di consueto alle ore 10, annunciata da un colpo di cannone. Tutta la regata \u00e8 stata caratterizzata da venti leggerissimi, che hanno indotto la giuria ad accorciare il percorso. Nonostante questo, solo 191 imbarcazioni hanno tagliato il traguardo entro il tempo massimo, fissato alle 17:30. Si \u00e8 confermato vincitore Alfa Romeo, che ha compiuto il percorso in circa tre ore, seguito da Maxi Jena. Quest'ultima aveva passato per prima con un notevole vantaggio la prima boa (oltre 10 minuti su Alfa Romeo, quarta). La terza piazza \u00e8 stata conquistata da Shosholoza."}
{"id": "2016619", "revid": "339392", "url": "https://it.wikipedia.org/wiki?curid=2016619", "title": "Sacrario dei Caduti", "text": ""}
{"id": "2016622", "revid": "729019", "url": "https://it.wikipedia.org/wiki?curid=2016622", "title": "Barrett M90", "text": "Il fucile M90 Barrett \u00e8 un fucile di precisione anti-materiale sviluppato e prodotto dalla Barrett Firearms Company nel 1990 (da qui la designazione M90) per quei clienti che vogliono un fucile cal .50 ma preferiscono un fucile a otturatore girevole-scorrevole piuttosto che un'azione semiautomatica gi\u00e0 offerta dal Barrett M82.\nDopo la prima esperienza con questo tipo di fucile nel 1995 fu sostituito dal modello leggermente migliorato Barrett M95 che \u00e8 tuttora in produzione. Entrambi i modelli sono usati come fucili anti-materiale, anti-cecchino a lunga distanza e per eliminazione di materiale esplosivo.\nTecnica.\nI due modelli sono bolt-action a ripetizione manuale in configurazione bullpup, cio\u00e8 con l'otturatore, il sistema di scatto ed il caricatore (da 5 colpi) posti dietro il grilletto, all'interno del calcio; per questo essi risultano essere ben 30\u00a0cm pi\u00f9 corti rispetto all'M82, pi\u00f9 leggeri e anche meno costosi. Ci\u00f2 nonostante il fucile utilizza una canna da 29 pollici (come l'M82), pertanto non vi \u00e8 alcuna riduzione delle prestazioni balistiche della pallottola.\nLa culatta \u00e8 costituita da due pezzi (superiore e inferiore) stampati in lamiera d'acciaio alleggerito e collegati tra loro da due push-pin.\nL'otturatore presenta tre alette che lo bloccano direttamente nella canna. Nessuno dei due modelli presenta mire metalliche; mentre nell'M90 \u00e8 presente un castello su cui \u00e8 montata un'ottica 10\u00d7, nell'M95 si trova una guida Picatinny con lo stesso scopo.\nCome tutti i modelli Barrett, anche questi presentano il bipode anteriore asportabile e un monopiede regolabile inserito nel calcio."}
{"id": "2016624", "revid": "212348", "url": "https://it.wikipedia.org/wiki?curid=2016624", "title": "USS Constellation NCC-1017", "text": ""}
{"id": "2016630", "revid": "181699", "url": "https://it.wikipedia.org/wiki?curid=2016630", "title": "Lika", "text": ""}
{"id": "2016643", "revid": "2210568", "url": "https://it.wikipedia.org/wiki?curid=2016643", "title": "Duca di Buckingham", "text": "I titoli di marchese o duca di Buckingham erano attributi di carattere nobiliare inglesi, che rendevano pari del regno nel Regno Unito. Il titolo non \u00e8 da confondere con quello di conte di Buckingham e di conte del Buckinghamshire. Duca di Buckingham, con riferimento a Buckingham, \u00e8 un titolo che \u00e8 stato creato diverse volte fra i titoli di pari d'Inghilterra, di Gran Bretagna, e del Regno Unito. Ci sono anche stati Conti di Buckingham e Marchesi di Buckingham.\nStoria.\nDuchi di Buckingham, prima creazione (1444).\nLa prima creazione del ducato fu il 14 settembre 1444, quando Humphrey Stafford, VI Conte di Stafford, fu fatto \"Duca di Buckingham\".\nDa parte di suo padre, Stafford discendeva da Edmondo di Stafford, che era stato chiamato al Parlamento come Signore Stafford nel 1299. Il secondo barone era stato creato \"conte di Stafford\" nel 1351. Da parte di madre, Stafford era il figlio di Anna di Gloucester, contessa di Buckingham, figlia di Thomas Woodstock (in seguito Duca di Gloucester), figlio minore di Re Edoardo III d'Inghilterra. Stafford era un sostenitore importante della Casa di Lancaster nella Guerra delle due rose, e fu ucciso nella Battaglia di Northampton nel mese di luglio 1460.\nAl primo Duca di Buckingham successe suo nipote, Henry Stafford, secondo Duca di Buckingham, che aiut\u00f2 Riccardo III d'Inghilterra nella sua pretesa al trono nel 1483, essendo stato dichiarato nullo il matrimonio di (Edoardo IV d'Inghilterra con Elizabeth Woodville e i figli di Edward illegittimi da un Atto del parlamento Titulus Regius), \nma che poi condusse una rivolta contro Richard e fu giustiziato pi\u00f9 tardi quello stesso anno. I suoi titoli sono decaduti con il ducato.\nSuo figlio, Edward Stafford, 3\u00ba duca di Buckingham, fu ripristinato al titolo al momento dell'ascesa al trono nel 1485 di Enrico VII, ma fu infine giustiziato per tradimento nel 1521 a causa della sua opposizione al cardinale Thomas Wolsey, capo consigliere di Enrico VIII . In quel momento il titolo fu estinto.\nDuchi di Buckingham, seconda creazione (1623).\nLa seconda creazione del ducato avvenne nel 1623 per George Villiers, uno dei preferiti di Giacomo I d'Inghilterra. In precedenza era stato fatto barone Whaddon, fuori Whaddon nella Contea di Buckingham, e Visconte Villiers nel 1616, poi conte di Buckingham nel 1617, poi Marchese di Buckingham nel 1618 fino a quando fu anche creato conte di Coventry e duca di Buckingham nel 1623. Buckingham, che continu\u00f2 in carica come primo ministro nel regno del figlio di Giacomo, Carlo I, fu responsabile di una politica di guerra contro la Spagna e la Francia. Nel 1628 fu assassinato da John Felton, un ufficiale dell'esercito scontento che aveva servito sotto di lui, mentre si preparava una spedizione per soccorrere gli Ugonotti di La Rochelle.\nSuo figlio, George Villiers, secondo duca di Buckingham, era un consulente importante sotto il regno di Carlo II, e, insieme a Lord Ashley costitu\u00ec l'asse dei protestanti del famoso Ministero Cabal. Inizi\u00f2 per primo la caccia alla volpe in Inghilterra, The Bilsdale Hunt, nel 1668 e successivamente la Sinnington Hunt nel 1680. Dopo aver cercato una volpe sopra Kirkbymoorside, essendosi spinto troppo lontano dalla sua casa di Helmsley, North Yorkshire, mor\u00ec di freddo nella casa di un affittuario. Con la sua morte nel 1687, il titolo si estinse nuovamente.\nDiversi altri membri della famiglia Villiers sono stati elevati al titolo nobiliare. Christopher Villiers, 1\u00ba Conte di Anglesey, e John Villiers, 1\u00b0 Visconte Purbeck, erano fratelli del primo duca di Buckingham. Inoltre, Edward Villiers, 1\u00ba Conte di Jersey, era il pronipote del primo duca di Buckingham, mentre Thomas Villiers, primo conte di Clarendon, era il secondo figlio del secondo conte di Jersey.\nDuchi di Buckingham, terza creazione (1703).\nLa terza creazione del ducato, come il Duca di Buckingham e Normanby, fu nel 1703 con John Sheffield, 3\u00ba conte di Mulgrave, 1\u00ba Marchese di Normanby, un importante politico Tory del periodo tardo Stuart, che aveva servito sotto la regina Anna come Lord del Sigillo e Lord presidente del Consiglio. Il Ducato fu creato nell Peerage d'Inghilterra. Il titolo completo era Duke della contea di Buckingham e di Normanby ma in pratica fu utilizzato solo Duca di Buckingham e Normanby. La famiglia del Duca discende da Sir Edmund Sheffield, secondo cugino di Enrico VIII, che nel 1547 era stata innalzata al Peerage d'Inghilterra come Barone Sheffield e nel 1549 fu ucciso nelle strade di Norwich durante la ribellione di Kett.\nAlla morte del 2\u00ba duca di Buckingham e Normanby nel 1735, i titoli si estinsero. Le propriet\u00e0 della famiglia Sheffield passarono al fratellastro del 2\u00ba Duca Carlo Herbert Sheffield, figlio illegittimo del 1\u00ba Duca di Frances Stewart. Egli fu creato baronetto nel 1755 ed \u00e8 l'antenato dei Baronetti Sheffield, di Normanby.\nDuchi di Buckingham, quarta creazione (1822).\nLa quarta creazione del ducato, come \"Duca di Buckingham e Chandos\", \u00e8 stata nel 1822 per Richard Temple-Grenville, 2\u00ba Marchese di Buckingham, un proprietario terriero e politico.\nEra il figlio di George Nugent Temple Grenville, 3\u00ba Conte Temple, che era il figlio del Primo Ministro George Grenville e che era stato creato \"marchese di Buckingham \" nel Peerage di Gran Bretagna nel 1784. Il 1\u00ba Marchese di Buckingham aveva sposato Lady Mary Nugent, figlia di Robert Nugent, 1\u00ba conte Nugent. Maria fu creata Baronessa Nugent nel 1800 nel suo pieno diritto nel Peerage dell'Irlanda, con il rimando al suo secondo figlio George (vedi Barone Nugent). Nel 1788 Lord Buckingham anche successe al patrigno come secondo Conte Nugent, secondo un permesso speciale lasciato nelle lettere, ed allo stesso tempo assunse per Reale licenza il cognome aggiuntivo di Nugent.\nDopo la morte del 1\u00ba Marchese di Buckingham nel 1813, i suoi titoli passarono al figlio Richard Temple-Grenville, 2\u00ba Marchese di Buckingham. Egli spos\u00f2 Lady Anne Eliza Brydges, l'unica figlia di James Brydges, 3\u00ba Duca di Chandos (un titolo che si estinse alla sua morte nel 1789), e assunse per licenza Reale i cognomi aggiuntivi di Brydges-Chandos nel 1799. Nel 1822 Lord Buckingham fu creato \"Conte Temple di Stowe\", nella Contea di Buckingham, \"Marchese di Chandos\" e \"Duca di Buckingham e Chandos\", il tutto nel Peerage del Regno Unito. La contea fu creata con rimando, in mancanza di eredi maschi propri, a (1) agli eredi maschi della sua defunta bisnonna Hester Grenville, 1\u00aa Contessa Temple, e (2) in mancanza di sua nipote Lady Anne Eliza Mary Temple-Nugent-Brydges-Chandos-Grenville, figlia di suo figlio Richard, che \u00e8 succeduto come secondo duca nel 1839 .\nDopo il 2\u00ba Duca di Buckingham e la morte di Chandos nel 1861, i titoli passarono al figlio, terzo duca. Era anche un uomo politico di primo piano e serv\u00ec come Lord Presidente del Consiglio e come Segretario di Stato per le Colonie. Nel 1868 il Duca ha stabilito il suo diritto alla signoria scozzese di Kinloss di fronte alla commissione per i privilegi della Camera dei Lord. Alla sua morte nel 1889, senza eredi maschi, il ducato e i suoi titoli sussidiari (il marchesato di Buckingham, marchesato di Chandos, contea di Tempio e contea di Nugent) si sono estinti. La signoria di Kinloss pass\u00f2 alla figlia Mary. La contea di Temple di Stowe pass\u00f2 al figlio di sua sorella William Temple-Gore-Langton perch\u00e9 il titolo era stato creato con un resto speciale per lei eredi maschi. Il viscontado di Cobham, che era stato creato anche con un resto speciale, pass\u00f2 a Charles Lyttelton, Charles Lyttelton, 5\u00ba Barone Lyttelton, un discendente di Hester Grenville, 1\u00aa contessa Temple sorella Christian, che aveva sposato Sir Thomas Lyttelton, 4\u00b0 Baronetto (si vedano questi titoli per ulteriori informazioni).\nIl Quattrocento.\nIl 14 settembre 1444 Humphrey Stafford, sesto conte di Stafford venne nominato duca di Buckingham. Egli era figlio di Anne di Gloucester, figlia di Thomas Woodstock, primo duca di Gloucester, il pi\u00f9 giovane dei figli del re d'Inghilterra Edoardo III. Stafford fu uno strenuo difensore della dinastia Lancaster durante la guerra delle due rose e venne ucciso nella battaglia di Northampton, nel luglio del 1460.\nAlla sua morte gli succedette nel titolo il nipote Henry, che ebbe un ruolo fondamentale nell'ascesa al trono di Riccardo III. Re Riccardo III divenne re in seguito all'approvazione del \"Titulus Regius\" secondo il quale il matrimonio del re precedente Edoardo IV con Elisabetta Woodville era annullato e i figli che aveva avuto non venivano riconosciuti come gli eredi effettivi. In seguito per\u00f2 Henry Stafford ord\u00ec una congiura per eliminare Riccardo e venne giustiziato. Suo figlio, Edward Stafford fu privato del titolo, che gli venne restituito solamente con l'avvento al trono di Enrico VII; fin\u00ec anch'egli giustiziato per essersi opposto al consigliere del re, il cardinale Thomas Wolsey. Il titolo si estinse con Edward Stafford.\nIl Seicento e il Settecento.\nIl titolo e i privilegi di duca di Buckingham furono ristabiliti da re Giacomo I Stuart per il suo favorito, George Villiers. Egli fu creato barone Whaddon, citt\u00e0 della contea di Buckingham, e visconte Villiers nel 1616. Ricevette inoltre i titoli di conte di Buckingham nel 1617, marchese di Buckingham nel 1618 e conte di Coventry e duca di Buckingham nel 1623. Alla morte di Giacomo I, avvenuta nel 1625, affianc\u00f2 Carlo I nella conduzione della politica estera, schierandosi contro la Spagna e la Francia. Mor\u00ec, ormai circondato solo da nemici, mentre stava per partire con una flotta per La Rochelle, dove avrebbe aiutato gli ugonotti, ucciso da un fanatico puritano, John Felton (1628).\nIl figlio del primo duca, George Villiers, secondo duca di Buckingham fu un importante uomo politico e consigliere di Carlo II quando questi divenne re dopo il periodo repubblicano; divenne membro della \"Cabal\", l'organo che guidava le sorti del regno assieme al sovrano. Mor\u00ec nel 1687 e il titolo si estinse per la seconda volta.\nNel 1703 John Sheffield venne elevato al titolo di duca di Buckingham e Normanby. Questi era stato membro di spicco del partito Tory durante il regno della regina Anna Stuart.\nNel 1784 infine, George Nugent-Temple-Grenville, figlio dello statista e primo ministro George Grenville, ricevette il titolo di marchese di Buckingham. Suo figlio, Richard Nugent Temple Grenville fu nominato duca di Buckingham e Chandos nel 1822."}
{"id": "2016649", "revid": "1305772", "url": "https://it.wikipedia.org/wiki?curid=2016649", "title": "Aleksej Prokurorov", "text": "Prima della dissoluzione dell'Unione Sovietica (1991) ha gareggiato per la nazionale sovietica; ai XVI Giochi olimpici invernali di ha fatto parte della squadra unificata.\nBiografia.\nCarriera sciistica.\nStagioni 1984-1992.\nIn Coppa del Mondo ottenne il primo risultato di rilievo il 23 marzo 1984 nella 15\u00a0km di Murmansk (17\u00b0) e la prima vittoria, nonch\u00e9 primo podio, il 1\u00ba marzo 1987 nella 30\u00a0km a tecnica libera di Lahti. L'anno seguente prese parte ai XV Giochi olimpici invernali di vincendo, per l'Unione Sovietica, la medaglia d'oro nella 30\u00a0km a tecnica classica e la medaglia d'argento nella staffetta 4x10 km; nella 15\u00a0km fu 18\u00b0 e nella 50\u00a0km 38\u00b0.\nAi Mondiali di Lahti del 1989 vinse la medaglia di bronzo nella 50\u00a0km a tecnica libera e ottenne il quarto posto nella 15\u00a0km a tecnica classica, il sesto nella 30\u00a0km a tecnica classica e il quinto nella staffetta 4x10. Non vinse invece alcuna medaglia nella successiva rassegna iridata, Val di Fiemme 1991 (6\u00b0 nella 50\u00a0km e 5\u00b0 nella staffetta i migliori risultati). Ai XVI Giochi olimpici invernali di fece parte della squadra unificata (21\u00b0 nella 30\u00a0km, 4\u00b0 nella 50\u00a0km, 5\u00b0 nella staffetta).\nStagioni 1993-1997.\nIn Svezia, ai Mondiali di Falun del 1993, inizi\u00f2 a gareggiare con i colori della Russia e vinse la medaglia di bronzo nella staffetta 4x10 con i compagni di nazionale Andrej Kirillov, Igor' Badam\u0161in e Michail Botvinov. Ai XVII Giochi olimpici invernali di fu 20\u00b0 nella 10\u00a0km, 28\u00b0 nella 30\u00a0km, 13\u00b0 nella 50\u00a0km, 12\u00b0 nell'inseguimento e 5\u00b0 nella staffetta.\nRaccolse un'altra medaglia di bronzo iridata l'anno dopo, ai Mondiali di Thunder Bay 1995, piazzandosi sul terzo gradino del podio nella 30\u00a0km a tecnica classica. Nel 1997 ai Mondiali di Trondheim torn\u00f2 nuovamente sul gradino pi\u00f9 alto del podio vincendo la medaglia d'oro nella 30\u00a0km a tecnica libera, battendo il campione di casa Bj\u00f8rn D\u00e6hlie, con il tempo di 1:06:28,2. Nella stessa rassegna mondiale vinse anche altre due medaglie: una d'argento nella 10\u00a0km a tecnica classica, chiudendo al secondo posto alle spalle di D\u00e6hlie, e una di bronzo nella 25\u00a0km a inseguimento, preceduto di 7 decimi da D\u00e6hlie e da 6 dal finlandese Mika Myllyl\u00e4. Nella 50\u00a0km a tecnica classica chiuse al quarto posto alle spalle di Myllyl\u00e4 e dei norvegesi Jevne e D\u00e6hlie.\nStagioni 1998-2002.\nAi XVIII Giochi olimpici invernali di , occasione in cui ebbe l'onore di sfilare quale portabandiera della delegazione russa durante la cerimonia inaugurale, fu 31\u00b0 nella 10\u00a0km, 4\u00b0 nella 50\u00a0km, 18\u00b0 nell'inseguimento e 5\u00b0 nella staffetta. L'anno dopo, ai Mondiali di Ramsau am Dachstein, colse come miglior risultato il 4\u00ba posto nella 10\u00a0km vinta da Myllyl\u00e4, mentre a Lahti 2011, sua ultima partecipazione a una rassegna iridata, ottenne il 9\u00ba posto nella 50\u00a0km.\nProkurorov chiuse la sua carriera olimpica a , in cui fu nuovamente scelto come alfiere della squadra russa per portare la bandiera del proprio paese durante l'apertura dei Giochi, disputando due gare (28\u00b0 nella 50\u00a0km, 29\u00b0 nell'inseguimento); disput\u00f2 la sua ultima gara in Coppa del Mondo a Lillehammer il 28 marzo 2002 e diede l'addio alle competizioni con una gara FIS corsa nel suo Paese natale, a Syktyvkar, il 28 marzo successivo.\nCarriera da allenatore.\nDopo il ritiro dall'attivit\u00e0 agonistica divenne allenatore della nazionale russa; in tale veste fu presente a , alla guida della squadra femminile.\nIl 10 ottobre 2008 mor\u00ec in un incidente stradale a Vladimir, quando un autista ubriaco invest\u00ec la sua automobile.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nRiconoscimenti.\nNel 1998 la federazione norvegese dello sci lo insign\u00ec, con Fred B\u00f8rre Lundberg, Larisa Lazutina e Harri Kirvesniemi, della Medaglia Holmenkollen."}
{"id": "2016656", "revid": "124123", "url": "https://it.wikipedia.org/wiki?curid=2016656", "title": "Nati nel 754 a.C.", "text": ""}
{"id": "2016660", "revid": "729019", "url": "https://it.wikipedia.org/wiki?curid=2016660", "title": "Gran Premio motociclistico d'Australia 2005", "text": "Il Gran Premio motociclistico d'Australia 2005 corso il 16 ottobre alle 15:30 locali (UTC+11), \u00e8 stato il quindicesimo Gran Premio della stagione 2005 e ha visto vincere: in MotoGP la Yamaha di Valentino Rossi, nella classe 250 la Honda di Daniel Pedrosa e nella classe 125 la Honda di Thomas L\u00fcthi.\nAl termine della gara delle 250 lo spagnolo Pedrosa, con due prove d'anticipo, si laurea matematicamente campione mondiale per la seconda volta consecutiva."}
{"id": "2016679", "revid": "22212727", "url": "https://it.wikipedia.org/wiki?curid=2016679", "title": "Paper-Bat", "text": ""}
{"id": "2016688", "revid": "380453", "url": "https://it.wikipedia.org/wiki?curid=2016688", "title": "Nazionale di pallavolo maschile della Francia", "text": "La nazionale di pallavolo maschile della Francia \u00e8 una squadra europea composta dai migliori giocatori di pallavolo della Francia ed \u00e8 posta sotto l'egida della Federazione pallavolistica della Francia.\nRosa.\nSegue la rosa dei giocatori convocati per il campionato europeo 2021."}
{"id": "2016693", "revid": "287204", "url": "https://it.wikipedia.org/wiki?curid=2016693", "title": "Shinkansen Serie N700", "text": "La serie Shinkansen N700 \u00e8 un treno ad alta velocit\u00e0 giapponese dotato di cassa oscillante sviluppato congiuntamente da JR Central e JR West per l'utilizzo sulle linee T\u014dkaid\u014d, Sany\u014d e Ky\u016bsh\u016b Shinkansen.\nStoria.\nUn prototipo di 16 carrozze \u00e8 stato consegnato nella primavera del 2005 per effettuare i test necessari, e i treni sono entrati in servizio il 1\u00ba luglio 2007 con otto corse giornaliere per il servizio \"Nozomi\".\nCaratteristiche.\nOgni treno della serie N700 raggiunge una velocit\u00e0 massima di 300\u00a0km/h sulla Sany\u014d Shinkansen e l'oscillazione di pi\u00f9 di un grado consente ai treni di mantenere una velocit\u00e0 di 270\u00a0km/h anche nelle curve di 2500 metri di raggio, nelle quali normalmente la velocit\u00e0 \u00e8 limitata a 255\u00a0km/h.\nUn'altra caratteristica della serie N700 \u00e8 l'accelerazione aumentata a 2,6\u00a0km/h al secondo; in questo modo il treno raggiunge i 270\u00a0km/h in soli tre minuti.\nGrazie a queste migliorie i treni collegano, in servizio \"Nozomi\", Tokyo e Shin-\u014csaka in sole 2 ore e 25 minuti.\nA marzo 2008 la serie N700 ha iniziato a circolare su due servizi \"Hikari\", tra le stazioni di Shin-Yokohama e Hiroshima e quelle di Tokyo e Nagoya.\nGli N700 sono utilizzati, la mattina presto e la sera tardi, su due servizi \"Kodama\" tra Kokura e Hakata.\nL'N700 \u00e8 utilizzato su altre dodici corse Nozomi a partire novembre 2008, con un'addizionale servizio \"Hikari\" da Nagoya a Tokyo operante dal 1\u00ba ottobre 2008.\nDal 2011 tutte le corse \"Nozomi\" regolarmente programmate sono operate dalla serie N700, e attualmente sulla T\u014dkaid\u014d Shinkansen circa due terzi delle corse sono operate dalla serie N700.\nA partire dal 12 marzo 2011 due nuove sottoserie della serie N700, la N700-7000, di propriet\u00e0 di JR West, e la N700-8000, di propriet\u00e0 di JR Ky\u016bsh\u016b, sono entrate in servizio sui nuovi servizi \"Mizuho\" e \"Sakura\" tra le stazioni di Shin-\u014csaka e Kagoshima-Ch\u016b\u014d. Questi treni sono formati da 8 casse non oscillanti, in quanto non sono stati progettati per effettuare servizio sulla T\u014dkaid\u014d Shinkansen, e sono utilizzati anche per alcuni servizi \"Hikari\" e \"Kodama\" sulla Sany\u014d Shinkansen, per alcuni servizi \"Sakura\" e \"Tsubame\" tra le stazioni di Hakata e Kagoshima-Ch\u016b\u014d, e sulla Linea Hakata-Minami, una linea tradizionale operata con materiale rotabile Shinkansen, che collega la stazione di Hakata con la stazione di Hakataminami, adiacente al deposito ferroviario di Hakata e utilizzata soprattutto dai lavoratori di quest'ultimo, e treni che la percorrono sono in realt\u00e0 continuazioni dei servizi \"Kodama\" che percorrono la Sany\u014d Shinkansen, e sono classificati come \"espressi limitati\"; il biglietto costa 290 yen (190 di tariffa base + 100 di supplemento per gli espressi limitati). Questi convogli sono dipinti in una livrea differente da quella degli altri convogli della serie. Fino al 16 marzo 2013 queste due varianti hanno effettuato due coppie servizi \"Tsubame\" al giorno, tra Kagoshima-Ch\u016b\u014d e Kokura e tra Kumamoto e Shin-Shimonoseki.\nL'8 febbraio 2013 sono entrati in servizio i nuovi convogli della variante N700A (dove \"A\" sta per \"Advanced\"). Questi presentano nuovi fari, una nuova illuminazione a LED, un impianto frenante pi\u00f9 efficace (a 270\u00a0km/h lo spazio di arresto \u00e8 di 400\u00a0m, contro i 4\u00a0km dei precedenti convogli), un nuovo rivestimento dei sedili, un sistema di rilevamento delle vibrazioni dei carrelli e delle migliorie al sistema ATC.\nNel 2013 \u00e8 partita un'operazione di modifica per i convogli Z e N per integrare in loro alcune delle nuove funzionalit\u00e0 introdotte dalla variante N700A. I treni saranno riclassificati rispettivamente come X e K."}
{"id": "2016694", "revid": "124123", "url": "https://it.wikipedia.org/wiki?curid=2016694", "title": "Nati nel 600 a.C.", "text": ""}
{"id": "2016695", "revid": "124123", "url": "https://it.wikipedia.org/wiki?curid=2016695", "title": "Nati nel 596 a.C.", "text": ""}
{"id": "2016699", "revid": "19410386", "url": "https://it.wikipedia.org/wiki?curid=2016699", "title": "Demiurghi", "text": ""}
{"id": "2016702", "revid": "124123", "url": "https://it.wikipedia.org/wiki?curid=2016702", "title": "Nati nel 544 a.C.", "text": ""}
{"id": "2016705", "revid": "486946", "url": "https://it.wikipedia.org/wiki?curid=2016705", "title": "Ipostrateghi", "text": ""}
{"id": "2016706", "revid": "486946", "url": "https://it.wikipedia.org/wiki?curid=2016706", "title": "Ipostratega", "text": ""}
{"id": "2016707", "revid": "106599479", "url": "https://it.wikipedia.org/wiki?curid=2016707", "title": "Castra exempta", "text": "I Castra exempta sono un elenco dei castelli demaniali del Regno di Sicilia che l'imperatore Federico II, con Decreto Imperiale del 5 ottobre 1239 emanato a Milano, ritenne di gestire direttamente dalla propria Curia.\nStoria.\nDurante il regno federiciano, fu avviato un censimento dei castelli e con il decreto \"Statutum de reparatione castrorum\" (1231-1240) venne imposta la loro ristrutturazione e manutenzione a carico dei cittadini. Quasi contemporaneamente, col decreto del 1239, Federico individuava tra gli oltre 250 castelli, una ottantina particolarmente importanti per il controllo del territorio che, pertanto, determin\u00f2 che dovessero essere definiti demaniali (\"exempta\"), ovvero dipendere direttamente dall'imperatore; inoltre istituiva i \"Provisores castrorum\", una sorta di ispettori imperiali che avevano il compito di visitare regolarmente i castelli della propria giurisdizione, redigere un rapporto sulle loro condizioni, rifornire i castelli di armi e vettovaglie e quindi provvedere alla loro manutenzione e al pagamento dei militari. La nomina dei castellani rimaneva prerogativa regia.\nI provvedimenti del 1239 furono di notevole portata, se consideriamo che furono preceduti nel settembre di quell'anno da nuove nomine di tutti i giustizieri, i \"provisores\" e i castellani del Regno. I \"Provisores\" erano solo cinque, avendo Federico accorpato gli undici Giustizierati del Regno in sole cinque circoscrizioni pi\u00f9 ampie:\nNell'elenco che Federico, con la collaborazione di Pier della Vigna, stil\u00f2 nel 1239 non compaiono i palazzi e le residenze di caccia e svago (\"domus solaciorum\") di pertinenza comunque regia e soprattutto alcuni castelli federiciani molto noti (e sicuramente sotto il controllo della Curia) che per\u00f2 all'epoca non erano ancora stati costruiti o ultimati (il castello Ursino di Catania, Castel del Monte, il castello di Lucera e altri)."}
{"id": "2016708", "revid": "124123", "url": "https://it.wikipedia.org/wiki?curid=2016708", "title": "Nati nel 470 a.C.", "text": ""}
{"id": "2016709", "revid": "486946", "url": "https://it.wikipedia.org/wiki?curid=2016709", "title": "Ipostratego", "text": ""}
{"id": "2016712", "revid": "486946", "url": "https://it.wikipedia.org/wiki?curid=2016712", "title": "Odeon TV", "text": ""}
{"id": "2016713", "revid": "124123", "url": "https://it.wikipedia.org/wiki?curid=2016713", "title": "Nati nel 418 a.C.", "text": ""}
{"id": "2016714", "revid": "123567", "url": "https://it.wikipedia.org/wiki?curid=2016714", "title": "Passo Crocedomini", "text": ""}
{"id": "2016716", "revid": "124123", "url": "https://it.wikipedia.org/wiki?curid=2016716", "title": "Nati nel 396 a.C.", "text": ""}
{"id": "2016717", "revid": "124123", "url": "https://it.wikipedia.org/wiki?curid=2016717", "title": "Nati nel 389 a.C.", "text": ""}
{"id": "2016718", "revid": "124123", "url": "https://it.wikipedia.org/wiki?curid=2016718", "title": "Nati nel 385 a.C.", "text": ""}
{"id": "2016719", "revid": "287204", "url": "https://it.wikipedia.org/wiki?curid=2016719", "title": "Garfield Wood", "text": "Pi\u00f9 volte detentore del record del mondo di velocit\u00e0 sull'acqua, \u00e8 stato il primo uomo a segnare i 200 chilometri orari (124 mph) sull'acqua.\nLa Gold Cup e la sfida con L\"Havana Special\".\nWood acquista il suo primo motoscafo da corsa nel 1916, il \"Miss Detroit\", che con J.Milot aveva vinto la Gold Cup l'anno precedente. In seguito, costruir\u00e0 lui stesso altri motoscafi, ribattezzandoli \"Miss Detroit II\", \"Miss Detroit III\" e \"Miss Detroit IV\". Con questi vincer\u00e0 la Gold Cup per quattro anni di seguito, dal 1917 al 1920.\nLa quinta e ultima vittoria la ottenne nel 1921, a bordo del Miss America I.\nNello stesso anno, decide di sfidare a bordo di uno dei suoi motoscafi il treno \"Havana Special\". La gara si svolse lungo la costa atlantica, da Miami fino a New York. Wood batt\u00e9 il treno di 12 minuti.\nI record di velocit\u00e0.\nNel 1920 costruisce il primo motoscafo della serie \"Miss America\", il \"Miss America I\", con il quale stabilisce il nuovo record del mondo alla velocit\u00e0 di 74,80 mph (120,353 km/h).\nIl 6 settembre 1921, con il Miss America II, porta il record a 80,567 mp/h (129,163 km/h).\nIl 20 marzo 1931, alla guida del \"Miss America IX\", \u00e8 il primo a segnare un record sopra le 100 miglia orarie, registrando una media di 102,16 mph (164,38 km/h), il 5 febbraio 1932 migliora il suo record portandolo a 111,718 mph (178,783 km/h).\nL'ultimo record stabilito da Gar Wood risale al 20 settembre dello stesso anno, quando sul fiume Saint Clair il suo Miss America X raggiunse le 126 mph (200,94 km/h), diventando cos\u00ec il primo uomo a superare i 200 km/h sull'acqua.\nIl ritiro dalle competizioni.\nWood annuncia il suo ritiro dalle competizioni nel 1933, decidendo di concentrarsi sulla gestione delle Garwood Industries, da lui fondate nel 1911.\nMuore nel 1971, all'et\u00e0 di 90 anni, nella sua casa a Miami."}
{"id": "2016720", "revid": "124123", "url": "https://it.wikipedia.org/wiki?curid=2016720", "title": "Nati nel 382 a.C.", "text": ""}
{"id": "2016722", "revid": "124123", "url": "https://it.wikipedia.org/wiki?curid=2016722", "title": "Nati nel 380 a.C.", "text": ""}
{"id": "2016723", "revid": "124123", "url": "https://it.wikipedia.org/wiki?curid=2016723", "title": "Nati nel 361 a.C.", "text": ""}
{"id": "2016725", "revid": "124022850", "url": "https://it.wikipedia.org/wiki?curid=2016725", "title": "Pugilato nell'antica Grecia", "text": "L'arte del pugilato nell'antica Grecia, la pigmachia (in greco \u03c0\u03c5\u03b3\u03bc\u03b1\u03c7\u03af\u03b1 \"pygmach\u00eda\", in latino \"pugil\u0101tus\"), \u00e8 assai antica: le prime tracce della sua esistenza si trovano nell'\"Iliade\" (VIII secolo a.C.), tuttavia vi sono buoni motivi per credere che il pugilato venisse praticato in tempi ancora anteriori.\nEssendo a quei tempi la penisola ellenica frammentata in tutta una serie di citt\u00e0-stato (le \"poleis\"), il pugilato veniva praticato da vari ceti sociali ed in contesti differenti di citt\u00e0 in citt\u00e0, a seconda delle usanze.\nLe origini.\nLe fonti sull'argomento giunte sino ai giorni nostri sono perlopi\u00f9 semi-leggendarie od assai frammentate, rendendo cos\u00ec difficile discernere il vero dal mitologico e ricostruire con buona accuratezza le regole, i costumi e la storia riguardanti questa attivit\u00e0.\nSicuramente, il pugilato prese piede in Grecia a partire dalle civilt\u00e0 minoica e micenea, sotto il nome di \"p\u00fdx\" o \"pygm\u1e17\" or \"\u03c0\u03c5\u03b3\u03bc\u03ae\" - \"pugme\". Ci sono diverse leggende sull'origine della boxe, secondo una di queste Teseo invent\u00f2 uno sport nel quale due uomini, seduti l'uno di fronte all'altro, dovevano colpirsi coi pugni fino a quando uno dei due rimaneva ucciso o comunque impossibilitato a combattere: in seguito, tale tecnica venne sviluppata in modo da contemplare prima la postura eretta dei due contendenti, ed in seguito l'uso di guantoni, a volte muniti di borchie, e protezioni per i gomiti, anche se non doveva essere raro assistere a combattimenti di uomini completamente nudi.\nSecondo l'\"Iliade\", i guerrieri micenei includevano tornei di pugilato fra le cerimonie per onorare i caduti in guerra (fra cui Patroclo), anche se non \u00e8 da escludere che tale usanza fosse stata presa in prestito da Omero fra quelle contemplate in periodi pi\u00f9 tardi.\nProprio in commemorazione di Patroclo, i greci, a partire dal 688 a.C., introdussero il pugilato (\"pygm\u1e17\" o \"pygmach\u00eda\") nei Giochi Olimpici antichi: la prima medaglia venne vinta da Onomasto da Smirne.\nSecondo Filostrato, la pigmachia si era sviluppata originariamente nella \"polis\" di Sparta, dove essa serviva a rendere gli uomini meno sensibili al dolore in caso di battaglie, poich\u00e9 i guerrieri spartani non erano soliti utilizzare elmi di sorta. In ogni caso, la nobile arte non era vista come uno sport di tipo competitivo, soprattutto perch\u00e9 il combattimento fra due uomini prevedeva la sconfitta di uno dei due, il che era ritenuto altamente disonorevole nella cultura spartana. Si lottava per un po' di tempo e si smetteva quando si era stanchi, senza che uno dei due venisse sconfitto.\nEquipaggiamento.\nNelle Olimpiadi antiche, fino al 500 a.C. circa, gli atleti indossavano unicamente fascette in cuoio (denominate \"him\u00e1ntes\"), avvolte attorno alle mani in modo tale da lasciare libere le dita. Ciascuna fascetta misurava dai tre ai tre metri e mezzo, e veniva avvolta numerose volte attorno a nocche, mani, polsi, parte dell'avambraccio ed attorno alla base di ciascun dito.\nA volte, anche il petto veniva fasciato con cuoio, mentre il resto del corpo era del tutto nudo, esclusi in alcuni casi un paio di sandali.\nAttorno al 400 a.C. circa, vennero introdotti nella disciplina gli \"spha\u00eerai\". Questi ultimi erano assai simili agli \"him\u00e1ntes\", tuttavia la fascia di cuoio di cui erano costituiti era affumicata su un verso, che doveva essere rivolto verso l'esterno (in modo da rendere il cuoio pi\u00f9 duro e causare maggiore danno) e ricoperta da uno strato di imbottitura sull'altro, che doveva andare a contatto con la pelle (in modo da non causare abrasioni od ustioni da sfregamento che avrebbero nuociuto al possessore stesso dei guanti, oltre che all'incassatore dei colpi).\nUna versione resa ulteriormente efficiente degli \"spha\u00eerai\" erano gli \"ox\u00fds\", costituiti da una serie di tasselli di cuoio piuttosto spessi, applicati su mani, polsi ed avambracci. Sull'avambraccio veniva avvolta una fascia di lana per assorbire il sudore, mentre in corrispondenza delle nocche vi erano rinforzi di cuoio indurito con bagni in acqua e sale, per una maggiore potenza d'impatto.\nI pugilatori greci si preparavano agli incontri allenandosi con dei sacchi pieni di sabbia, farina o cereali, chiamati \"k\u1e53rykos\", molto simili a quelli utilizzati dai pugili attuali..\nLe regole.\nSebbene non esistano documenti scritti che attestino l'esistenza di un vero e proprio regolamento disciplinare del pugilato, in base alle raffigurazioni ed alle fonti storiche pervenuteci \u00e8 possibile tracciare una lista pi\u00f9 o meno attendibile delle regole contemplate durante gli incontri:"}
{"id": "2016726", "revid": "124123", "url": "https://it.wikipedia.org/wiki?curid=2016726", "title": "Nati nel 359 a.C.", "text": ""}
{"id": "2016729", "revid": "124123", "url": "https://it.wikipedia.org/wiki?curid=2016729", "title": "Nati nel 337 a.C.", "text": ""}
{"id": "2016731", "revid": "124123", "url": "https://it.wikipedia.org/wiki?curid=2016731", "title": "Nati nel 323 a.C.", "text": ""}
{"id": "2016732", "revid": "124123", "url": "https://it.wikipedia.org/wiki?curid=2016732", "title": "Nati nel 319 a.C.", "text": ""}
{"id": "2016734", "revid": "124123", "url": "https://it.wikipedia.org/wiki?curid=2016734", "title": "Nati nel 318 a.C.", "text": ""}
{"id": "2016736", "revid": "124123", "url": "https://it.wikipedia.org/wiki?curid=2016736", "title": "Nati nel 269 a.C.", "text": ""}
{"id": "2016738", "revid": "124123", "url": "https://it.wikipedia.org/wiki?curid=2016738", "title": "Nati nel 266 a.C.", "text": ""}
{"id": "2016739", "revid": "124123", "url": "https://it.wikipedia.org/wiki?curid=2016739", "title": "Nati nel 280 a.C.", "text": ""}
{"id": "2016742", "revid": "124123", "url": "https://it.wikipedia.org/wiki?curid=2016742", "title": "Nati nel 238 a.C.", "text": ""}
{"id": "2016743", "revid": "124123", "url": "https://it.wikipedia.org/wiki?curid=2016743", "title": "Nati nel 235 a.C.", "text": ""}
{"id": "2016745", "revid": "124123", "url": "https://it.wikipedia.org/wiki?curid=2016745", "title": "Nati nel 231 a.C.", "text": ""}
{"id": "2016747", "revid": "124123", "url": "https://it.wikipedia.org/wiki?curid=2016747", "title": "Nati nel 229 a.C.", "text": ""}
{"id": "2016748", "revid": "124123", "url": "https://it.wikipedia.org/wiki?curid=2016748", "title": "Nati nel 213 a.C.", "text": ""}
{"id": "2016749", "revid": "1543377", "url": "https://it.wikipedia.org/wiki?curid=2016749", "title": "Getty (Unix)", "text": "In informatica Getty (abbreviazione di get teletype) \u00e8 un programma tipico dei sistemi operativi Unix che gestisce terminali fisici o virtuali. Quando trova una connessione, domanda username e una password e avvia il programma di login per autenticare l'utente.\nIn origine, sui sistemi Unix tradizionali, Getty serviva per la gestione delle connessioni ai terminali seriali (spesso telescriventi) collegati ad un computer. Infatti \"tty\" significava \"teletype\", ovvero telescrivente, ma adesso indica tutti i terminali testuali.\nI computer che eseguono sistemi operativi Unix-like possono utilizzare Getty per accedere a un terminale virtuale locale anche se non forniscono alcun servizio di login remoto.\nGetty pu\u00f2 essere utilizzata per eseguire un altro programma al posto di quello di login, ad esempio un demone PPP per avere una connessione a Internet dial-up."}
{"id": "2016750", "revid": "124123", "url": "https://it.wikipedia.org/wiki?curid=2016750", "title": "Nati nel 185 a.C.", "text": ""}
{"id": "2016751", "revid": "124123", "url": "https://it.wikipedia.org/wiki?curid=2016751", "title": "Nati nel 179 a.C.", "text": ""}
{"id": "2016755", "revid": "124123", "url": "https://it.wikipedia.org/wiki?curid=2016755", "title": "Nati nel 163 a.C.", "text": ""}
{"id": "2016756", "revid": "124123", "url": "https://it.wikipedia.org/wiki?curid=2016756", "title": "Nati nel 143 a.C.", "text": ""}
{"id": "2016757", "revid": "124123", "url": "https://it.wikipedia.org/wiki?curid=2016757", "title": "Nati nel 139 a.C.", "text": ""}
{"id": "2016758", "revid": "599013", "url": "https://it.wikipedia.org/wiki?curid=2016758", "title": "Roberto Villetti", "text": ""}
{"id": "2016759", "revid": "124123", "url": "https://it.wikipedia.org/wiki?curid=2016759", "title": "Nati nel 132 a.C.", "text": ""}
{"id": "2016761", "revid": "124123", "url": "https://it.wikipedia.org/wiki?curid=2016761", "title": "Nati nel 129 a.C.", "text": ""}
{"id": "2016763", "revid": "76963", "url": "https://it.wikipedia.org/wiki?curid=2016763", "title": "Dan Grimaldi", "text": ""}
{"id": "2016764", "revid": "116368404", "url": "https://it.wikipedia.org/wiki?curid=2016764", "title": "Serie A2 (pallavolo maschile)", "text": "La Serie A2, denominata per ragioni di sponsorizzazione Serie A2 Credem Banca, \u00e8 la seconda pi\u00f9 importante categoria del campionato italiano di pallavolo maschile.\nCreata nel 1977 in seguito alla divisione della Serie A in due categorie, raccoglie oggi dodici squadre, ed \u00e8 organizzata dalla Lega Pallavolo Serie A secondo le direttive della Federazione Italiana Pallavolo (FIPAV). La Serie A2 decide le squadre destinate alla Superlega e quelle relegate in Serie A3. Le partecipanti al campionato prendono parte a un trofeo, denominato Coppa Italia di Serie A2, a loro riservato.\nCon l'inizio della stagione 2019-20 il campionato maschile di Serie A2 giunger\u00e0 alla sua 43\u00aa edizione.\nRegolamento.\nLa Serie A2, che dal 1989 \u00e8 strutturata in un girone unico e dal 2003 raccoglie sedici squadre (quindici nella sola stagione 2009-10, tredici nella stagione 2012-2013), divise in due gironi, si compone di due fasi:\nIl posizionamento in classifica al termine del girone d'andata determina la qualificazione alla Coppa Italia di Serie A2, la cui finale viene disputata contestualmente a quella della Coppa Italia.\nStoria del campionato.\nA met\u00e0 degli anni settanta, una riforma del campionato previde l'allargamento della Serie A a sedici squadre nella stagione 1975-76 e a ventiquattro squadre nel 1976-77. I piazzamenti di quest'ultimo torneo sancirono la divisione delle squadre in due categorie, la Serie A1, da dodici squadre, e l'A2, che si disput\u00f2 per la prima volta nel 1977-78 e che raccolse venti squadre divise in due gironi; le vincitrici dei due gironi venivano promosse in A1. Le squadre aumentarono a dodici per girone nel campionato 1980-81.\nNel 1983-84 le vincitrici dei due gironi furono ammesse per la prima volta a disputare i \"play-off\" scudetto contro la 7\u00aa e l'8\u00aa classificata di Serie A1. Questa consuetudine dur\u00f2 fino al 1989. Nell'annata 1985-86 la creazione degli spareggi tra la terzultima e la quartultima classificata di A1 e le seconde classificate dell'A2 aument\u00f2 le possibilit\u00e0 di promozione per le squadre della divisione cadetta. Nel 1987 le squadre di A2 e A1 si unirono nella Lega Pallavolo Serie A, allo scopo di organizzare meglio le rispettive attivit\u00e0 agonistiche.\nSul finire degli anni ottanta le squadre si ridussero di numero, allo scopo di creare una Serie A2 a girone unico. L'obiettivo fu raggiunto nel 1989-90, con sedici formazioni al via, tre promozioni e quattro retrocessioni. Nel 1997-98 si disputarono per la prima volta i \"play-off\" promozione e nacque la Coppa Italia di Serie A2, abbandonando la Coppa Italia, riservata a partire dal 1998 alle sole formazioni del massimo campionato. Per la sola stagione 2002-03 il numero di club dell'A2 fu ridotto a quattordici, a causa di diverse defezioni. Le squadre tornarono sedici gi\u00e0 dalla stagione successiva.\nNella stagione 2017-18 i club partecipanti tornarono ad essere suddivisi in due gironi, il \"girone bianco\" da 11 squadre e il \"girone blu\" da 12 squadre, con una promozione in Superlega e 4 retrocessioni in Serie B, mentre in quella successiva il numero venne aumentato a 27 in previsione dell'istituzione del campionato di Serie A3, con una sola promozione e sedici retrocessioni. Nell'edizione 2019-20 il torneo torna a girone unico con 12 formazioni al via."}
{"id": "2016765", "revid": "124123", "url": "https://it.wikipedia.org/wiki?curid=2016765", "title": "Nati nel 118 a.C.", "text": ""}
{"id": "2016766", "revid": "124123", "url": "https://it.wikipedia.org/wiki?curid=2016766", "title": "Nati nel 115 a.C.", "text": ""}
{"id": "2016767", "revid": "116621025", "url": "https://it.wikipedia.org/wiki?curid=2016767", "title": "Serie A2 (pallavolo femminile)", "text": "La Serie A2 \u00e8 la seconda categoria del campionato italiano di pallavolo femminile.\nCreata nel 1977 in seguito alla divisione della Serie A in due categorie, raccoglie nella stagione 2018-19 diciotto squadre ed \u00e8 organizzata dalla Lega Pallavolo Serie A femminile secondo le direttive della Federazione Italiana Pallavolo (FIPAV). La classifica della Serie A2 definisce le squadre promosse in Serie A1 (due nella stagione 2018-19, di cui una al termine dei play-off) e quelle relegate in Serie B1 (tre nella stagione 2018-19). Le partecipanti al campionato prendono parte a un trofeo, denominato Coppa Italia di Serie A2, a loro riservato.\nStoria del campionato.\nA met\u00e0 degli anni settanta, una riforma del campionato previde l'allargamento della Serie A a sedici squadre nella stagione 1975-76 e a ventiquattro squadre nel 1976-77. I piazzamenti di quest'ultimo torneo sancirono la divisione delle squadre in due categorie, la Serie A1, da dodici squadre, e l'A2, che si disput\u00f2 per la prima volta nel 1977-78 e che raccolse venti squadre divise in due gironi; le vincitrici dei due gironi venivano promosse in A1. Le squadre aumentarono a dodici per girone nel 1980-81.\nNel 1983-84 le vincitrici dei due gironi furono ammesse per la prima volta a disputare i play-off scudetto contro la 7\u00aa e l'8\u00aa classificata di Serie A1. Questa consuetudine dur\u00f2 fino al 1989. Nel 1987 le squadre di A2 e A1 di unirono nella Lega Pallavolo Serie A femminile, allo scopo di organizzare meglio le rispettive attivit\u00e0 agonistiche.\nSul finire degli anni ottanta le squadre si ridussero di numero, allo scopo di creare una Serie A2 a girone unico. L'obiettivo fu raggiunto nel 1991-92, con sedici formazioni al via, tre promozioni e quattro retrocessioni. Nel 1996-97 si disputarono per la prima volta i \"play-off\" promozione e nacque la Coppa Italia di Serie A2, interrotta nella stagione 2007-08 e oggi ripristinata. Nel 1998-99 e nel 1999-00 le squadre furono divise in due gironi; successivamente fu ripristinato il girone unico. Dalla stagione 2008-09 il numero di club dell'A2 \u00e8 stato ridotto a quattordici, e fu portato a sedici eccezionalmente nella stagione 2009-10 e 2011-12. Nella stagione 2018-2019 la formula \u00e8 stata rivista con l'aumento a diciotto del numero di squadre partecipanti e la suddivisione delle stesse in due gironi."}
{"id": "2016768", "revid": "124123", "url": "https://it.wikipedia.org/wiki?curid=2016768", "title": "Nati nel 114 a.C.", "text": ""}
{"id": "2016770", "revid": "124123", "url": "https://it.wikipedia.org/wiki?curid=2016770", "title": "Nati nel 103 a.C.", "text": ""}
{"id": "2016771", "revid": "125348453", "url": "https://it.wikipedia.org/wiki?curid=2016771", "title": "Meaghan Martin", "text": "Biografia.\nMeaghan Jette Martin nasce a Las Vegas da madre californiana e padre italiano originario di Piove di Sacco, in Veneto;ha due fratelli, Zachary e Sean, e una sorella, Rebecca. Ha cominciato a fare la modella a cinque anni ed \u00e8 apparsa in numerose produzioni teatrali a Las Vegas, come \"Peter Pan\", e ha fatto il suo debutto in teatro a Los Angeles in \"13\". Ha anche partecipato a delle pubblicit\u00e0 per Cabbage Patch Kids e Barbie.\nCarriera.\nIl suo debutto in televisione come attrice \u00e8 nel 2006 nel pilot \"Cooking Rocks!\"; seguono ruoli da guest star in \"Just Jordan\", \"Close to Home - Giustizia ad ogni costo\" e \"Zack e Cody al Grand Hotel\" nell'episodio \"Sleepover Suite\", dove interpreta Stacey, una ragazzina che deve festeggiare il suo compleanno.\nViene scelta nel 2008 come antagonista principale nel ruolo di Tess Tyler nel film di Disney Channel \"Camp Rock\", nel quale recitano anche Demi Lovato e i Jonas Brothers. Lo stesso anno, compare nella classifica di \"TV Guide\" \"13 Hottest Young Stars to Watch\" ed \u00e8 la presentatrice dei \"Disney Channel Games\".\nDal 2007 presta inoltre la voce a Namin\u00e9 nei videogiochi di \"Kingdom Hearts\" al posto di Brittany Snow che non rientrer\u00e0 nella serie. \nDopo un episodio in \"Dr. House - Medical Division\", tra il 2009 e il 2010 \u00e8 Bianca Stratford nel serial statunitense \"10 cose che odio di te\" basato sull'omonimo film del 1999. \nAl cinema lavora nei due film indipendenti \"Dear Lemon Lima - Il diario di Vanessa\" e \"Privileged\".\nLa Martin ha cantato una versione di \"When You Wish Upon a Star\" nel 2009 per il 70\u00ba anniversario di Pinocchio della Disney, cos\u00ec come appare nel relativo brano musicale; compare anche nel video della canzone di Demi Lovato \"Remember December\" assieme ad altre ragazze di Camp Rock come Chloe Bridges, Anna Maria Perez De Tagle e Jasmine Richards. Sempre nel 2009 ha realizzato il suo primo singolo, Hate You.\nNel 2010 torna nel ruolo di Tess Tyler nel seguito di \"Camp Rock\", \"\", al fianco di Matthew Finley con il quale ha registrato \"Walkin' in My Shoes\" e \"Tear It Down\". Il film viene trasmesso il 3 settembre da Disney Channel e vince il People's Choice Awards come film pi\u00f9 guardato in TV. Ha anche registrato una versione della canzone di Olivia Newton-Jhon \"Magic\" per la colonna sonora de \"I maghi di Waverly\". Meaghan Martin ha collaborato con Build-A-Bear Workshop per il loro movimento \"Love.Hugs.Peace\". Per la campagna pubblicitaria, ha registrato una versione speciale di \"Let's talk about Love\".\nNel 2011 \u00e8 Jo nel sequel del film \"Mean Girls\": \"Mean Girls 2\" dove recita assieme a Diego Boneta, Jennifer Stone e Maiara Walsh. Le riprese del film sono iniziate il 3 luglio 2010 in Atlanta e sono terminate il 31 luglio 2010. Infatti Meaghan non ha partecipato al tour di Camp Rock dato che stava girando \"Mean Girls 2\".\nInterpreta Aubrey, una giovane popstar, nel film \"Sironia\" insieme ad Amy Acker; \u00e8 inoltre Wendy nella rivisitazione di Peter Pan di soli sei episodi, nella quale recita insieme a Tyler Blackburn e che debutta su macys.com il 15 settembre 2011. Appare anche nel video musicale di Tyler Blackburn \"Save Me\" tratto dalla webserie.\nNel 2012 \u00e8 Jenna nella serie \"The Wedding Band\" ed entra nel cast dei film \"Truck Stop\" ,successivamente intitolato \"Safelight\" assieme a Juno Temple e \"Geography Club\" diretto da Gary Entin. Nello stesso anno interpreta Melanie, una ragazza in fin di vita, nel film \"Una madre non proprio... perfetta\" di Richard Gabai insieme ad Helen Slater e Lesli Kay in onda l'8 giugno su Lifetime. Nel 2012 appare inoltre nel video musicale dei Midnight Mirage:\"Bad For You\".\nDal 2013 \u00e8 Julie nella terza stagione di \"Diario di una nerd superstar\". \u00c8 nel cast della commedia scritta dal sedicenne Jeremy Lin, \"Senior Project\" assieme a Vanessa Marano, Margaret Cho, Sterling Beaumon e Kyle Massey. Ha un ruolo ricorrente nella terza stagione di \"Melissa &amp; Joey\" dove interpreta la nuova compagna di stanza di Zander. Si \u00e8 diplomata presso la Royal Academy of Dramatic Art a Londra.\nNel 2015 ha doppiato e interpretato il personaggio di Jessica nel videogioco Until Dawn.\nDoppiatrici italiane.\nNelle versioni in italiano dei suoi film, Meaghan Jette Martin \u00e8 stata doppiata da:"}
{"id": "2016772", "revid": "124123", "url": "https://it.wikipedia.org/wiki?curid=2016772", "title": "Nati nel 101 a.C.", "text": ""}
{"id": "2016776", "revid": "124123", "url": "https://it.wikipedia.org/wiki?curid=2016776", "title": "Nati nel 94 a.C.", "text": ""}
{"id": "2016785", "revid": "124123", "url": "https://it.wikipedia.org/wiki?curid=2016785", "title": "Nati nel 79 a.C.", "text": ""}
{"id": "2016786", "revid": "124123", "url": "https://it.wikipedia.org/wiki?curid=2016786", "title": "Nati nel 77 a.C.", "text": ""}
{"id": "2016787", "revid": "124123", "url": "https://it.wikipedia.org/wiki?curid=2016787", "title": "Nati nel 74 a.C.", "text": ""}
{"id": "2016788", "revid": "124123", "url": "https://it.wikipedia.org/wiki?curid=2016788", "title": "Nati nel 73 a.C.", "text": ""}
{"id": "2016790", "revid": "124123", "url": "https://it.wikipedia.org/wiki?curid=2016790", "title": "Nati nel 58 a.C.", "text": ""}
{"id": "2016791", "revid": "124123", "url": "https://it.wikipedia.org/wiki?curid=2016791", "title": "Nati nel 57 a.C.", "text": ""}
{"id": "2016794", "revid": "124123", "url": "https://it.wikipedia.org/wiki?curid=2016794", "title": "Nati nel 46 a.C.", "text": ""}
{"id": "2016795", "revid": "339392", "url": "https://it.wikipedia.org/wiki?curid=2016795", "title": "Alexei Prokurorow", "text": ""}
{"id": "2016798", "revid": "124123", "url": "https://it.wikipedia.org/wiki?curid=2016798", "title": "Nati nel 39 a.C.", "text": ""}
{"id": "2016799", "revid": "124123", "url": "https://it.wikipedia.org/wiki?curid=2016799", "title": "Nati nel 31 a.C.", "text": ""}
{"id": "2016800", "revid": "124123", "url": "https://it.wikipedia.org/wiki?curid=2016800", "title": "Nati nel 23 a.C.", "text": ""}
{"id": "2016801", "revid": "124123", "url": "https://it.wikipedia.org/wiki?curid=2016801", "title": "Nati nel 19 a.C.", "text": ""}
{"id": "2016802", "revid": "124123", "url": "https://it.wikipedia.org/wiki?curid=2016802", "title": "Nati nel 17 a.C.", "text": ""}
{"id": "2016804", "revid": "124123", "url": "https://it.wikipedia.org/wiki?curid=2016804", "title": "Nati nel 14 a.C.", "text": ""}
{"id": "2016805", "revid": "124123", "url": "https://it.wikipedia.org/wiki?curid=2016805", "title": "Nati nel 13 a.C.", "text": ""}
{"id": "2016806", "revid": "124123", "url": "https://it.wikipedia.org/wiki?curid=2016806", "title": "Nati nel 12 a.C.", "text": ""}
{"id": "2016807", "revid": "339392", "url": "https://it.wikipedia.org/wiki?curid=2016807", "title": "Alexej Prokourorov", "text": ""}
{"id": "2016810", "revid": "116011145", "url": "https://it.wikipedia.org/wiki?curid=2016810", "title": "Zentralfriedhof", "text": "Lo Zentralfriedhof, ovvero il cimitero centrale, di Vienna fu \ninaugurato nel 1874 ed \u00e8 il pi\u00f9 grande cimitero della capitale austriaca, situato nella zona sud della capitale, nel quartiere \"Simmering\" sulla \"Simmeringer Hauptstra\u00dfe\" 230-244 al 1110.\nStoria.\nI primi tempi.\nNel 1863, il Consiglio Comunale di Vienna decise la costruzione di un grande cimitero monumentale poco fuori dalle porte della citt\u00e0 che fosse in grado di accogliere un numero enorme di salme. Fu scelto il quartiere Simmering, nella periferia sud-est della citt\u00e0, per due motivi fondamentali: innanzitutto poich\u00e9 l'espansione urbana non vi era ancora arrivata e quindi si trattava di una zona con poche costruzioni; l'altro motivo \u00e8 perch\u00e9, dalle ricerche geologiche, risult\u00f2 che quel terreno era il migliore in confronto agli altri gi\u00e0 ispezionati e che assicuravano una decomposizione abbastanza veloce dei corpi. Il nuovo cimitero centrale di Vienna fu inaugurato ufficialmente il 1\u00ba novembre 1874, ma senza la partecipazione dell'arcivescovo di Vienna Joseph Othmar von Rauscher che temeva dei disordini pubblici.\nIn effetti, gi\u00e0 dagli ultimi mesi della costruzione, il cimitero era risultato molto impopolare ed aveva subito forti critiche, anche dopo il collegamento ferroviario diretto fra il centro della citt\u00e0 ed il quartiere Simmering. Il 22 giugno 1888 i resti di Ludwig van Beethoven e di Franz Schubert furono traslati nel \"quartiere dei musicisti\" (cos\u00ec \u00e8 denominata la parte del cimitero che raccoglie le tombe, disposte a cerchio, dei musicisti) insieme a Johannes Brahms, gli Strau\u00df e il monumento a Mozart, la cui tomba \u00e8 peraltro andata dispersa e del quale esiste un secondo monumento funebre nel Cimitero di St. Marx, dove il compositore salisburghese era stato sepolto dopo la morte. Solo nel 1910, quando, con la costruzione della chiesa di San Carlo Borromeo al suo interno, il cimitero divenne un'importante attrazione per i turisti ed i visitatori. Da allora inizi\u00f2 ad esservi un incremento delle persone sepolte all'interno del camposanto ed il cimitero inizi\u00f2, dopo circa quarant'anni dalla costruzione, a divenire familiare alla cittadinanza viennese.\nIl cimitero durante il Terzo Reich.\nDurante il dominio nazista in Austria, i due camposanti ebraici del Cimitero Centrale di Vienna furono devastati e quasi totalmente distrutti (solo circa tombe rimasero intatte). Il cimitero sub\u00ec altri gravi danni soprattutto durante la seconda mondiale: infatti, nel 1945, fu scena della tragica e sanguinosa battaglia di Vienna, durante la quale fu distrutta gran parte degli edifici e la cupola della chiesa di San Carlo Borromeo bruci\u00f2. Sempre nello stesso anno, il cimitero fu chiuso temporaneamente al pubblico perch\u00e9 vi furono giustiziati e poi sepolti in fosse comuni i disertori politici.\nLa ricostruzione ed il cimitero oggi.\nFra il 1950 ed il 1990, il Cimitero Centrale di Vienna \u00e8 stato luogo di un attento restauro - soprattutto i due cimiteri ebraici - che lo hanno riportato all'antico splendore e gli hanno dato la possibilit\u00e0 di essere di nuovo riutilizzato come cimitero gi\u00e0 dagli anni cinquanta.\nAttualmente il cimitero occupa , il che gli permette di essere il secondo cimitero d'Europa per grandezza dopo quello di Amburgo, ed accoglie ben salme, e non solo \u00e8 un luogo di culto per le varie religioni e confessioni cristiane che qui hanno i loro cimiteri, ma anche un'attrattiva turistica per i suoi monumenti e la chiesa di San Carlo. Per l'immensa vastit\u00e0 del camposanto, il Comune di Vienna ha creato un servizio navetta all'interno del cimitero: infatti, ogni mezz'ora, durante i suoi orari di apertura, un autobus percorre tutta l'area facendo alcune fermate, come se fosse un autobus di linea vero e proprio. Inoltre, eccetto che i giorni 1 e 2 novembre, si pu\u00f2 entrare nel cimitero con l'automobile, per\u00f2 rispettando sempre il limite massimo, ovvero senza superare i .\nLe varie sezioni del cimitero.\nIl Cimitero Centrale di Vienna \u00e8 suddiviso in varie sezioni, ognuna per una diversa religione e confessione cristiana. Infatti, in aggiunta alla sezione cattolica, vi \u00e8 anche un cimitero protestante, una piccola zona per le sepolture ortodosse, un'altra per le sepolture islamiche, e due cimiteri ebraici. Anche se il pi\u00f9 antico dei due, istituito nel 1863, fu distrutto dai nazisti durante la \"Kristallnacht\", circa tombe sono ancora intatte. Il secondo cimitero ebraico \u00e8 stato costruito nel 1917 ed \u00e8 ancora in uso oggi. Inoltre vi si trova anche una sezione buddista con un piccolo tempio circolare in stile moderno."}
{"id": "2016812", "revid": "124123", "url": "https://it.wikipedia.org/wiki?curid=2016812", "title": "Nati nel 4", "text": ""}
{"id": "2016813", "revid": "124123", "url": "https://it.wikipedia.org/wiki?curid=2016813", "title": "Nati nel 6", "text": ""}
{"id": "2016814", "revid": "339392", "url": "https://it.wikipedia.org/wiki?curid=2016814", "title": "Alexei Prokurorov", "text": ""}
{"id": "2016816", "revid": "122246", "url": "https://it.wikipedia.org/wiki?curid=2016816", "title": "Nazionale di pallavolo maschile dei Paesi Bassi", "text": "La nazionale di pallavolo maschile dei Paesi Bassi \u00e8 una squadra europea composta dai migliori giocatori di pallavolo dei Paesi Bassi ed \u00e8 posta sotto l'egida della Federazione pallavolistica dei Paesi Bassi.\nRosa.\nSegue la rosa dei giocatori convocati per il campionato europeo 2021."}
{"id": "2016818", "revid": "124123", "url": "https://it.wikipedia.org/wiki?curid=2016818", "title": "Nati nel 19", "text": ""}
{"id": "2016819", "revid": "124123", "url": "https://it.wikipedia.org/wiki?curid=2016819", "title": "Nati nel 28", "text": ""}
{"id": "2016820", "revid": "124123", "url": "https://it.wikipedia.org/wiki?curid=2016820", "title": "Nati nel 35", "text": ""}
{"id": "2016822", "revid": "124123", "url": "https://it.wikipedia.org/wiki?curid=2016822", "title": "Nati nel 41", "text": ""}
{"id": "2016824", "revid": "124123", "url": "https://it.wikipedia.org/wiki?curid=2016824", "title": "Nati nel 45", "text": ""}
{"id": "2016826", "revid": "124123", "url": "https://it.wikipedia.org/wiki?curid=2016826", "title": "Nati nel 63", "text": ""}
{"id": "2016827", "revid": "124123", "url": "https://it.wikipedia.org/wiki?curid=2016827", "title": "Nati nel 68", "text": ""}
{"id": "2016829", "revid": "124123", "url": "https://it.wikipedia.org/wiki?curid=2016829", "title": "Nati nel 70", "text": ""}
{"id": "2016834", "revid": "124123", "url": "https://it.wikipedia.org/wiki?curid=2016834", "title": "Nati nel 105", "text": ""}
{"id": "2016836", "revid": "124123", "url": "https://it.wikipedia.org/wiki?curid=2016836", "title": "Nati nel 133", "text": ""}
{"id": "2016837", "revid": "124123", "url": "https://it.wikipedia.org/wiki?curid=2016837", "title": "Nati nel 156", "text": ""}
{"id": "2016838", "revid": "124123", "url": "https://it.wikipedia.org/wiki?curid=2016838", "title": "Nati nel 161", "text": ""}
{"id": "2016839", "revid": "124123", "url": "https://it.wikipedia.org/wiki?curid=2016839", "title": "Nati nel 166", "text": ""}
{"id": "2016840", "revid": "767487", "url": "https://it.wikipedia.org/wiki?curid=2016840", "title": "Miss America X", "text": "Miss America X \u00e8 l'ultimo dei motoscafi della serie \"Miss America\", costruiti da Garfield Wood nell'arco di undici anni, dal 1920 al 1931. Fu detentore del record di velocit\u00e0 su acqua.\nLungo 38 piedi (11,58 metri) e largo 10 (3,04 metri), il suo apparato propulsivo era composta da quattro motori aeronautici Packard 12 cilindri a V che grazie alla sovralimentazione raggiungevano i 1800 CV l'uno.\nIl 20 settembre del 1932, pilotato dallo stesso Gar Wood, \u00e8 stato il primo motoscafo a superare i 200 km/h, registrando una media di 200,94\u00a0km/h (124,86 mp/h). Con questo risultato Wood detronizz\u00f2 Kaye Ernest Don che deteneva il primato da due mesi e il suo record di velocit\u00e0 rest\u00f2 poi imbattuto per quasi 5 anni."}
{"id": "2016841", "revid": "124123", "url": "https://it.wikipedia.org/wiki?curid=2016841", "title": "Nati nel 175", "text": ""}
{"id": "2016842", "revid": "124123", "url": "https://it.wikipedia.org/wiki?curid=2016842", "title": "Nati nel 188", "text": ""}
{"id": "2016843", "revid": "124123", "url": "https://it.wikipedia.org/wiki?curid=2016843", "title": "Nati nel 189", "text": ""}
{"id": "2016844", "revid": "124123", "url": "https://it.wikipedia.org/wiki?curid=2016844", "title": "Nati nel 190", "text": ""}
{"id": "2016845", "revid": "124123", "url": "https://it.wikipedia.org/wiki?curid=2016845", "title": "Nati nel 200", "text": ""}
{"id": "2016848", "revid": "124123", "url": "https://it.wikipedia.org/wiki?curid=2016848", "title": "Nati nel 206", "text": ""}
{"id": "2016849", "revid": "124123", "url": "https://it.wikipedia.org/wiki?curid=2016849", "title": "Nati nel 208", "text": ""}
{"id": "2016850", "revid": "124123", "url": "https://it.wikipedia.org/wiki?curid=2016850", "title": "Nati nel 210", "text": ""}
{"id": "2016853", "revid": "124123", "url": "https://it.wikipedia.org/wiki?curid=2016853", "title": "Nati nel 218", "text": ""}
{"id": "2016854", "revid": "124123", "url": "https://it.wikipedia.org/wiki?curid=2016854", "title": "Nati nel 225", "text": ""}
{"id": "2016857", "revid": "124123", "url": "https://it.wikipedia.org/wiki?curid=2016857", "title": "Nati nel 231", "text": ""}
{"id": "2016858", "revid": "124123", "url": "https://it.wikipedia.org/wiki?curid=2016858", "title": "Nati nel 234", "text": ""}
{"id": "2016859", "revid": "124123", "url": "https://it.wikipedia.org/wiki?curid=2016859", "title": "Nati nel 238", "text": ""}
{"id": "2016860", "revid": "124123", "url": "https://it.wikipedia.org/wiki?curid=2016860", "title": "Nati nel 239", "text": ""}
{"id": "2016862", "revid": "124123", "url": "https://it.wikipedia.org/wiki?curid=2016862", "title": "Nati nel 241", "text": ""}
{"id": "2016863", "revid": "124123", "url": "https://it.wikipedia.org/wiki?curid=2016863", "title": "Nati nel 250", "text": ""}
{"id": "2016864", "revid": "124123", "url": "https://it.wikipedia.org/wiki?curid=2016864", "title": "Nati nel 257", "text": ""}
{"id": "2016867", "revid": "124123", "url": "https://it.wikipedia.org/wiki?curid=2016867", "title": "Nati nel 260", "text": ""}
{"id": "2016870", "revid": "124123", "url": "https://it.wikipedia.org/wiki?curid=2016870", "title": "Nati nel 265", "text": ""}
{"id": "2016871", "revid": "124123", "url": "https://it.wikipedia.org/wiki?curid=2016871", "title": "Nati nel 270", "text": ""}
{"id": "2016872", "revid": "124123", "url": "https://it.wikipedia.org/wiki?curid=2016872", "title": "Nati nel 278", "text": ""}
{"id": "2016873", "revid": "124123", "url": "https://it.wikipedia.org/wiki?curid=2016873", "title": "Nati nel 284", "text": ""}
{"id": "2016875", "revid": "124123", "url": "https://it.wikipedia.org/wiki?curid=2016875", "title": "Nati nel 291", "text": ""}
{"id": "2016877", "revid": "124123", "url": "https://it.wikipedia.org/wiki?curid=2016877", "title": "Nati nel 305", "text": ""}
{"id": "2016879", "revid": "124123", "url": "https://it.wikipedia.org/wiki?curid=2016879", "title": "Nati nel 309", "text": ""}
{"id": "2016880", "revid": "124123", "url": "https://it.wikipedia.org/wiki?curid=2016880", "title": "Nati nel 312", "text": ""}
{"id": "2016882", "revid": "124123", "url": "https://it.wikipedia.org/wiki?curid=2016882", "title": "Nati nel 313", "text": ""}
{"id": "2016884", "revid": "124123", "url": "https://it.wikipedia.org/wiki?curid=2016884", "title": "Nati nel 314", "text": ""}
{"id": "2016885", "revid": "124123", "url": "https://it.wikipedia.org/wiki?curid=2016885", "title": "Nati nel 315", "text": ""}
{"id": "2016886", "revid": "124123", "url": "https://it.wikipedia.org/wiki?curid=2016886", "title": "Nati nel 320", "text": ""}
{"id": "2016887", "revid": "124123", "url": "https://it.wikipedia.org/wiki?curid=2016887", "title": "Nati nel 321", "text": ""}
{"id": "2016888", "revid": "124123", "url": "https://it.wikipedia.org/wiki?curid=2016888", "title": "Nati nel 326", "text": ""}
{"id": "2016889", "revid": "124123", "url": "https://it.wikipedia.org/wiki?curid=2016889", "title": "Nati nel 328", "text": ""}
{"id": "2016890", "revid": "124123", "url": "https://it.wikipedia.org/wiki?curid=2016890", "title": "Nati nel 331", "text": ""}
{"id": "2016891", "revid": "124123", "url": "https://it.wikipedia.org/wiki?curid=2016891", "title": "Nati nel 334", "text": ""}
{"id": "2016895", "revid": "124123", "url": "https://it.wikipedia.org/wiki?curid=2016895", "title": "Nati nel 345", "text": ""}
{"id": "2016896", "revid": "124123", "url": "https://it.wikipedia.org/wiki?curid=2016896", "title": "Nati nel 348", "text": ""}
{"id": "2016897", "revid": "124123", "url": "https://it.wikipedia.org/wiki?curid=2016897", "title": "Nati nel 350", "text": ""}
{"id": "2016899", "revid": "124123", "url": "https://it.wikipedia.org/wiki?curid=2016899", "title": "Nati nel 355", "text": ""}
{"id": "2016900", "revid": "729019", "url": "https://it.wikipedia.org/wiki?curid=2016900", "title": "Nieuport-Delage NiD-450", "text": "Il Nieuport-Delage NiD-450 era un idrocorsa (\"idrovolante da competizione\") con configurazione \"a scarponi\" realizzato dall'azienda francese Nieuport-Delage per partecipare alla Coppa Schneider del 1929. Ritardi nella messa a punto del motore lo fecero volare solo l'anno successivo. Da esso deriv\u00f2 il successivo Nieuport-Delage NiD-650.\nStoria del progetto.\nIl Nieuport-Delage NiD-450 era un tipico rappresentante degli idrovolanti da competizione della seconda met\u00e0 degli anni venti: doppio scarpone ed ala bassa. Il propulsore era un 18 cilindri a W Hispano-Suiza 18R, che azionava un'elica bipala.\nIl simulacro fu completato nel 1928, le cellule nel luglio 1929, ma ritardi nello sviluppo del motore ne impedirono la partecipazione. Il primo esemplare vol\u00f2 l'8 aprile 1930. Il secondo esemplare fu sottoposto a modifiche, dopo un incidente occorso al primo velivolo, e ridisegnato NiD-650. Rimase distrutto in un incidente nel luglio 1931. Il secondo esemplare presentava un'ala pi\u00f9 piccola e fu completato nel novembre 1931, quando la coppa era gi\u00e0 stata assegnata al Regno Unito.\nNei piani della ditta costruttrice il NiD-650 doveva servire solo per l'addestramento dei piloti, in quanto per la gara del 1931 sarebbero stati impiegati due velivoli con diversa motorizzazione:"}
{"id": "2016901", "revid": "124123", "url": "https://it.wikipedia.org/wiki?curid=2016901", "title": "Nati nel 364", "text": ""}
{"id": "2016902", "revid": "110157", "url": "https://it.wikipedia.org/wiki?curid=2016902", "title": "Sulawesi Centrale", "text": " \nSulawesi Centrale (indonesiano \"Sulawesi Tengah\") \u00e8 una provincia dell'Indonesia situata sull'isola di Sulawesi (Celebes). \u00c8 stata istituita il 13 aprile 1964.\nGeografia fisica.\nTerritorio.\nLa provincia si estende su una superficie di 68.089\u00a0km\u00b2 e copre il nord-est dell'isola di Celebes, con l'eccezione della parte orientale della penisola Minahasa, compresi molti arcipelaghi situati a est di Celebes (Isole Banggai, Isole Togian). Confina a nord con il Mar di Celebes, a est con la provincia di Gorontalo, il Golfo dei Tomini e Golfo di Tolo, a sud con Sulawesi Meridionale e Sulawesi Sudorientale e a ovest con lo stretto di Makasar.\nIl territorio \u00e8 in buona parte montuoso (altezza massima: 3311 metri sopra il livello del mare), ed \u00e8 uno dei motivi dello scarso sviluppo della provincia.\nSuddivisione amministrativa.\nLa provincia di Sulawesi Centrale \u00e8 suddivisa in dieci reggenze (\"kabupaten\") e una municipalit\u00e0 (\"kota\"):\nCitt\u00e0.\nPalu \u00e8 la capitale della provincia. Le maggiori citt\u00e0 sono:\nPopolazione.\nLa popolazione \u00e8 cresciuta del 2,57% fra il 1990 e il 2000.\nNatura.\nNella regione montuosa alcuni chilometri a sud di Palu, \u00e8 stato istituito il Parco nazionale di Lore Lindu. Il parco, che si estende su un'area di 2.170 chilometri quadrati, ospita una delle pi\u00f9 grandi foreste tropicali dell'Indonesia.\nIl parco ospita varie specie di mammiferi e marsupiali minacciati, oltre a 227 specie di uccelli, 77 delle quasi endemiche.\nEconomia.\nEconomia si basa sull'agricoltura (riso, palma da cocco, copra, chiodi di garofano, pepe, caff\u00e8, cacao), la pesca, lo sfruttamento delle foreste e il turismo."}
{"id": "2016904", "revid": "124123", "url": "https://it.wikipedia.org/wiki?curid=2016904", "title": "Nati nel 368", "text": ""}
{"id": "2016905", "revid": "124123", "url": "https://it.wikipedia.org/wiki?curid=2016905", "title": "Nati nel 371", "text": ""}
{"id": "2016906", "revid": "124123", "url": "https://it.wikipedia.org/wiki?curid=2016906", "title": "Nati nel 372", "text": ""}
{"id": "2016907", "revid": "61051", "url": "https://it.wikipedia.org/wiki?curid=2016907", "title": "Nieuport-Delage NiD-650", "text": ""}
{"id": "2016908", "revid": "124123", "url": "https://it.wikipedia.org/wiki?curid=2016908", "title": "Nati nel 374", "text": ""}
{"id": "2016910", "revid": "308552", "url": "https://it.wikipedia.org/wiki?curid=2016910", "title": "9C1", "text": "9C1 \u00e8 un codice Chevrolet che identifica gli equipaggiamenti opzionali speciali (in \"gergo Chevy\" si chiama SEO) per veicoli della polizia. L'opzione 9C1 comprende parti pi\u00f9 resistenti rispetto a una pi\u00f9 comune automobile civile, quindi molto utili per un veicolo utilizzato dalle forze dell'ordine.\nIl \"SEO\" \u00e8 disponibile sulle Chevrolet Nova, sulle Caprice, sulle Tahoe, sulle Impala, sulle Malibu e sulle Camaro, anche se comunque ci sono veicoli contrassegnati da diversi codici SEO, come il B4C in utilizzo sulle Camaro prodotte per le forze dell'ordine (chiaramente statunitensi).\nLa modifica 9C1 comprendeva: un telaio perimetrale in acciaio, barre torsionali anteriori e posteriori sovradimensionate, ruota di scorta di dimensioni normali (al posto del ruotino), radiatore per l'olio separato, alternatore ad elevata scarica di corrente, tubi di raffreddamento in silicone verde (garantiti a vita da General Motors), quattro freni a disco (al posto dell'impianto misto con dischi anteriori e tamburi posteriori), ruote in acciaio molto resistenti con gomme a velocit\u00e0 nominale pi\u00f9 elevata, tachimetro digitale, montanti irrigiditi (ed altro della carrozzeria), doppio scarico reale, piastre anti-pugnalata per il retro dei sedili anteriori, delle connessioni extra per gli equipaggiamenti di emergenza e un rapporto finale di trasmissione pari a 3.23 per il motore standard V8 4.7L L99 da 200 cavalli ad iniezione singlepoint.\nIl picco di popolarit\u00e0 di questa opzione fra le forze dell'ordine avvenne quando venne introdotto come optional il motore 5.7L V8 LT1 derivato dalla Corvette, motore con 260 cavalli ad iniezione multipoint, con un rapporto finale di trasmissione pari a 3.08.\nIl 9C1 \u00e8 anche un codice utilizzato per le Holden Commodore australiane che erano disponibili anch'esse con il 5.7L V8 Chevrolet."}
{"id": "2016911", "revid": "124123", "url": "https://it.wikipedia.org/wiki?curid=2016911", "title": "Nati nel 380", "text": ""}
{"id": "2016912", "revid": "287204", "url": "https://it.wikipedia.org/wiki?curid=2016912", "title": "Liga ACB 2008-2009", "text": "La Liga ACB 2008-2009 \u00e8 stata la 53\u00aa edizione del massimo campionato spagnolo di pallacanestro maschile.\nLa stagione 2008-09 di Liga ACB ha avuto un inizio confuso; infatti 25 luglio 2008 il Akasvayu Girona non si \u00e8 potuto iscrivere dai problemi economici e quindi si \u00e8 dovuto iscrivere l'Obradoiro CAB, anche se infine fu deciso che il campionato sarebbe stato disputato soltanto da 17 squadre poich\u00e9 le squadre della Galizia non potranno partecipare fino alla stagione 2009-10.\nLa stagione \u00e8 cominciata sabato 4 ottobre 2008 e terminata domenica 10 maggio 2009.\nStatistiche.\nPunti\nRimbalzi\nAssist"}
{"id": "2016914", "revid": "124123", "url": "https://it.wikipedia.org/wiki?curid=2016914", "title": "Nati nel 394", "text": ""}
{"id": "2016915", "revid": "124123", "url": "https://it.wikipedia.org/wiki?curid=2016915", "title": "Nati nel 399", "text": ""}
{"id": "2016916", "revid": "124123", "url": "https://it.wikipedia.org/wiki?curid=2016916", "title": "Nati nel 400", "text": ""}
{"id": "2016917", "revid": "124123", "url": "https://it.wikipedia.org/wiki?curid=2016917", "title": "Nati nel 412", "text": ""}
{"id": "2016921", "revid": "124123", "url": "https://it.wikipedia.org/wiki?curid=2016921", "title": "Nati nel 439", "text": ""}
{"id": "2016922", "revid": "124123", "url": "https://it.wikipedia.org/wiki?curid=2016922", "title": "Nati nel 442", "text": ""}
{"id": "2016926", "revid": "124123", "url": "https://it.wikipedia.org/wiki?curid=2016926", "title": "Nati nel 466", "text": ""}
{"id": "2016928", "revid": "124123", "url": "https://it.wikipedia.org/wiki?curid=2016928", "title": "Nati nel 467", "text": ""}
{"id": "2016930", "revid": "124123", "url": "https://it.wikipedia.org/wiki?curid=2016930", "title": "Nati nel 468", "text": ""}
{"id": "2016931", "revid": "124123", "url": "https://it.wikipedia.org/wiki?curid=2016931", "title": "Nati nel 470", "text": ""}
{"id": "2016932", "revid": "124123", "url": "https://it.wikipedia.org/wiki?curid=2016932", "title": "Nati nel 482", "text": ""}
{"id": "2016935", "revid": "599013", "url": "https://it.wikipedia.org/wiki?curid=2016935", "title": "Stromile Swift", "text": "Carriera.\nCollege.\nLa sua carriera universitaria \u00e8 trascorsa a Louisiana State, nei \"Tigers\". Il risultato pi\u00f9 importante \u00e8 il raggiungimento della \"Sweet 16\" del torneo NCAA nel suo anno da \"sophomore\".\nNBA.\nSwift si dichiara eleggibile per il draft NBA 2000, nel corso del quale i Vancouver Grizzlies lo scelgono alla posizione 2.\nI primi anni della sua carriera NBA sono tutt'altro che negativi: con Vancouver prima, con Memphis poi (dopo il trasferimento della franchigia), le sue medie sono molto positive, sfiorando o addiruttra superando i 10 punti. Partecipa alla NBA Slam Dunk Contest 2001, divenendo il secondo giocatore di Vancouver a partecipare all'All-Star Weekend senza contare Rookie Challenges; \u00e8 anche l'ultimo componente del roster di Vancouver a lasciare i neonati Memphis, destinazione Houston.\nDopo la stagione 2004-05, infatti, lascia i Grizzlies per i Rockets, siglando un contratto quadriennale da 22 milioni di dollari. Qui trascorre una sola stagione, conclusa con circa 9 punti di media, prima di tornare a Memphis.\nNel 2006, torna alla franchigia del Tennessee, per via di una \"trade\" che aveva coinvolto anche la scelta n\u00ba 8 del draft Rudy Gay e Shane Battier: il primo passa a Memphis, il secondo va a Houston. In un primo tempo, Stromile viene schierato come centro titolare, per poi pian piano uscire dal quintetto base.\nIl 4 febbraio 2008, passa ai New Jersey Nets in cambio di soldi e Jason Collins. Quattro giorni pi\u00f9 tardi, esordisce in maglia Nets, mettendo a tabellone i suoi primi punti con un jumper contro i Bobcats. Nella partita contro i Minnesota Timberwolves del 12 febbraio, schiaccia un \"alley-oop\" servitogli da Jason Kidd, in una delle poche occasioni in cui sia stato possibile vederli assieme sul parquet, dal momento che Kidd di l\u00ec a poco sarebbe passato ai Dallas Mavericks."}
{"id": "2016936", "revid": "124123", "url": "https://it.wikipedia.org/wiki?curid=2016936", "title": "Nati nel 495", "text": ""}
{"id": "2016937", "revid": "124123", "url": "https://it.wikipedia.org/wiki?curid=2016937", "title": "Nati nel 496", "text": ""}
{"id": "2016938", "revid": "124123", "url": "https://it.wikipedia.org/wiki?curid=2016938", "title": "Nati nel 497", "text": ""}
{"id": "2016940", "revid": "124123", "url": "https://it.wikipedia.org/wiki?curid=2016940", "title": "Nati nel 512", "text": ""}
{"id": "2016941", "revid": "367445", "url": "https://it.wikipedia.org/wiki?curid=2016941", "title": "Kronen Zeitung", "text": "Kronen Zeitung (noto anche come \"Krone\") \u00e8 il pi\u00f9 diffuso quotidiano austriaco. La testata, fondata nel 1900 e con sede a Vienna, ha una tiratura giornaliera di copie vendute nel 2020.\nFu chiuso per gli eventi bellici nel 1944 e ritorn\u00f2 in edicola nel 1959.\nAnnoverato tra i cinquanta giornali pi\u00f9 letti del mondo, si distingue per articoli brevi; \u00e8 caratterizzato da facile lettura e da un uso pi\u00f9 che generoso di illustrazioni. Si rivolge infatti a un pubblico ampio.\nUna caratteristica di \"Krone\" \u00e8 il suo gran numero di rubriche editoriali. Tra gli editorialisti pi\u00f9 importanti di Krone vi sono stati G\u00fcnther Nenning, Michael Jeann\u00e9e, Norman Schenz, Wolf Martin, Robert L\u00f6ffler, Ernst Trost, Claus Pandi, Richard Nimmerrichter, Kurt Krenn, l'ex-vescovo di St. P\u00f6lten e l'arcivescovo di Vienna Christoph Sch\u00f6nborn, che ogni settimana scrive i \"Pensieri sul Vangelo della domenica\". Lo stesso editore Hans Dichand ha scritto in varie occasioni commenti su argomenti importanti, talvolta pubblicati in prima pagina con lo pseudonimo di \"Cato\"."}
{"id": "2016942", "revid": "124123", "url": "https://it.wikipedia.org/wiki?curid=2016942", "title": "Nati nel 518", "text": ""}
{"id": "2016943", "revid": "124123", "url": "https://it.wikipedia.org/wiki?curid=2016943", "title": "Nati nel 520", "text": ""}
{"id": "2016945", "revid": "124123", "url": "https://it.wikipedia.org/wiki?curid=2016945", "title": "Nati nel 521", "text": ""}
{"id": "2016947", "revid": "124123", "url": "https://it.wikipedia.org/wiki?curid=2016947", "title": "Nati nel 533", "text": ""}
{"id": "2016948", "revid": "124123", "url": "https://it.wikipedia.org/wiki?curid=2016948", "title": "Nati nel 535", "text": ""}
{"id": "2016951", "revid": "124123", "url": "https://it.wikipedia.org/wiki?curid=2016951", "title": "Nati nel 536", "text": ""}
{"id": "2016954", "revid": "124123", "url": "https://it.wikipedia.org/wiki?curid=2016954", "title": "Nati nel 540", "text": ""}
{"id": "2016955", "revid": "124123", "url": "https://it.wikipedia.org/wiki?curid=2016955", "title": "Nati nel 547", "text": ""}
{"id": "2016956", "revid": "124123", "url": "https://it.wikipedia.org/wiki?curid=2016956", "title": "Nati nel 561", "text": ""}
{"id": "2016957", "revid": "124123", "url": "https://it.wikipedia.org/wiki?curid=2016957", "title": "Nati nel 574", "text": ""}
{"id": "2016958", "revid": "107102755", "url": "https://it.wikipedia.org/wiki?curid=2016958", "title": "Rena rossa", "text": "La rena rossa (indicata anche con altri termini: ghiara, la russa, agliara, agghiara, terra rossa) \u00e8 un materiale dall'aspetto sabbioso, caratterizzato da colori che vanno dal rosa chiaro al rosso cupo, a volte misto a lapilli di colore biancastro o nerissimo, untuosa al tatto e tingente. La rena rossa \u00e8 un prodotto della cottura di sedimenti sciolti a opera di colate laviche. Veniva estratta, nei secoli passati e fino a circa la prima met\u00e0 del 1900, scavando delle vaste cavit\u00e0, veri labirinti di gallerie e sale delimitate da muri a secco, a ridosso degli abitati etnei e di Catania. A volte la rena rossa \u00e8 frammista a cocci di oggetti in terracotta (vasellame, tegole, mattoni e altro). Tale sabbia ha propriet\u00e0 pozzolaniche e veniva impastata con la calce per ottenere delle malte largamente usate in edilizia come legante e per la preparazione di caratteristici intonaci esterni. \nEvoluzione della cava.\nInizialmente l'estrazione di sabbia rossa (ghiara) avveniva contemporaneamente a quella della pietra lavica da costruzione. La tecnica prevedeva lo scavo di brevi e larghe gallerie, che partendo dal fronte della cava di pietra, si inserivano al di sotto del banco di basalto lavico. Questo, veniva sostenuto da pilastrini di ghiara o puntelli di legno. Quando lo strato di ghiara era stato sufficientemente estratto, l'abbattimento dei pilastrini di sostegno provocava il crollo del basalto, che si frantumava in grandi blocchi. Questi venivano ridotti in conci di varie dimensioni e forme dagli scalpellini (pirriaturi), e utilizzati poi in muratura. Tale tecnica chiamata \"abbattaggio\" \u00e8 ancora utilizzata nelle cave di basalto. Durante l'intensa attivit\u00e0 edilizia nella Catania post-terremoto del 1693 e fino alla prima met\u00e0 del '900, la richiesta di ghiara si fece superiore a quella della pietra lavica, perch\u00e9 oltre a essere usata come legante, fu intensamente utilizzata per la preparazione di intonaci\nesterni, ed \u00e8 stato quindi necessario estrarla direttamente da cave indipendenti.\nScavo delle gallerie.\nLe discenderie oltre che dal fronte della cava di pietra, venivano scavate nei punti in cui le colate laviche erano meno compatte; queste raggiungono con leggera pendenza il suolo preesistente all'invasione lavica.\nQui venivano scavati vasti ambienti (una cava a ridosso di via Novalucello in Catania presentava un ambiente largo una trentina di metri). Mentre avanzava il fronte di scavo, gli ambienti venivano riempiti da cumuli di pietrame di scarto, frammisto alla ghiara, che delimitati con muri a secco, li trasformavano in gallerie. Questi muri inoltre fungevano da sostegno alle volte e alle pareti. L'altezza delle gallerie era dovuta allo spessore del materiale cavato, normalmente poco superiore a un metro.\nCosa \u00e8 la rena rossa.\nLa rena rossa ha origine nel momento in cui una colata lavica ricopre un'area costituita da terra fine o comunque frammista a pietrisco per un certo spessore (da pochi centimetri a parecchi metri). L'area potrebbe essere stata ricoperta da vegetazione o coltivazioni. Generalmente il materiale originario ha a sua volta origini vulcaniche. Il forte calore emesso dal flusso lavico al terreno sottostante, oltre a incenerire l'eventuale vegetazione presente, produce delle trasformazioni chimiche che rendono il materiale adatto per usi edilizi (la temperatura dei flussi lavici nell'area etnea a una certa distanza dagli apparati eruttivi, si aggira normalmente tra gli 800 \u00b0C e i 1.000 \u00b0C). La marcata colorazione rossa \u00e8 spesso dovuta alla presenza di minerali di ferro nel terreno originario.\nDopo la fine dell'evento eruttivo e trascorso il tempo necessario al completo raffreddamento del materiale lavico (almeno diverse decine di anni), poteva cominciare l'opera di scavo. Spesso i punti di accesso erano posti lateralmente rispetto al flusso lavico in corrispondenza di zone pi\u00f9 ricche di detriti, attraverso le quali era pi\u00f9 facile accedere alla zona sottostante la colata e spesso erano costituiti da gallerie in forte pendio. Una volta raggiunto il livello del terreno originario, venivano scavate gallerie orizzontali dalle quali veniva estratta la rena. Durante gli scavi, venivano estratte anche le scorie laviche o lapilli che venivano usati come materiale inerte negli impasti cementizi o come riempitivi. Potevano essere estratti anche blocchi di lave basaltiche molto compatte adatte alla lavorazione a mano per la costruzione di elementi per la pavimentazione stradale. \nAltre scorie meno pregiate venivano abbandonate in gallerie in disuso o utilizzate per la costruzione di caratteristici muretti a secco e pilastri di rinforzo della galleria. Nelle cave pi\u00f9 piccole, la struttura delle gallerie era spesso ad albero (una galleria principale con un certo numero di diramazioni laterali) ma nelle cave pi\u00f9 estese, la struttura tendeva a diventare labirintica; spesso queste ultime avevano pi\u00f9 ingressi. Spesso durante gli scavi, parte della volta della galleria, costituita da scorie e pomici, veniva rimossa per evitare crolli. Le gallerie venivano scavate nelle direzioni in cui lo spessore del terreno originario, composto da terra fine e povero di pietrisco, era maggiore. L'altezza della galleria era variabile da circa 60\u00a0cm ad alcuni metri in dipendenza dalla morfologia del terreno e della colata sovrastante. Dalle gallerie pi\u00f9 basse la rena estratta veniva trasportata all'esterno a mano utilizzando opportuni contenitori da persone di piccola corporatura o spesso da bambini. Nelle gallerie pi\u00f9 grandi venivano utilizzati muli. Spesso lo scavo produceva ampie sale a causa del congiungimento di gallerie adiacenti.\nDurante gli scavi era comune rinvenire resti di costruzioni o altri reperti coperti dal flusso lavico. Inoltre se il terreno originario era ricoperto da boschi, era comune ritrovare nella volta della galleria le cosiddette 'pietre cannone' ovvero cavit\u00e0 tubolari inglobate nel magma solidificato originate da grossi tronchi d'albero abbattuti e inceneriti dalla colata lavica.\nLe condizioni di lavoro nelle cave erano piuttosto pesanti; spesso gli operai erano malamente vestiti e attrezzati e ancora pi\u00f9 spesso erano bambini. La scarsa o inesistente ventilazione congiunta al fatto che i sistemi di illuminazione erano costituiti da candele o lampade a olio, portavano l'ambiente a temperature e livelli di umidit\u00e0 piuttosto elevate. Gli incidenti erano frequenti, dovute alle inesistenti norme di sicurezza e alle scarse opere di rinforzo delle gallerie.\nLe cave di rena rossa vennero sfruttate nell'area etnea fino a circa la met\u00e0 del '900, quando nuovi opportuni macchinari permisero di ottenere i materiali per le malte idrauliche a partire dalla frantumazione della stessa roccia lavica ottenuta da cave a cielo aperto.\nLe cavit\u00e0 sono disseminate lungo tutta l'area etnea interessata da colate laviche a partire da epoche preistoriche. Molte di queste furono scavate vicino o addirittura sotto i centri abitati per minimizzare i costi di trasporto. Tra il 1500 e il 1800 il commercio di rena rossa fu molto fiorente a Catania e provincia specialmente nel periodo in cui l'intera citt\u00e0 fu ricostruita in seguito all'eruzione del 1669 e al devastante terremoto del 1693 ed \u00e8 documentato da registri ritrovati in antiche biblioteche cittadine.\nIn tempi pi\u00f9 recenti le cavit\u00e0 furono poi utilizzate come depositi o abbandonate e durante l'ultimo conflitto mondiale quelle presenti nell'area cittadina di Catania, furono utilizzate come efficienti rifugi antiaerei. Tuttora alcuni di questi sono accessibili e in discreto stato di conservazione.\nRosso Malpelo il protagonista dell'omonima novella dello scrittore Giovanni Verga lavorava e mor\u00ec in una cava di rena rossa."}
{"id": "2016960", "revid": "124123", "url": "https://it.wikipedia.org/wiki?curid=2016960", "title": "Nati nel 585", "text": ""}
{"id": "2016962", "revid": "124123", "url": "https://it.wikipedia.org/wiki?curid=2016962", "title": "Nati nel 586", "text": ""}
{"id": "2016963", "revid": "124123", "url": "https://it.wikipedia.org/wiki?curid=2016963", "title": "Nati nel 587", "text": ""}
{"id": "2016964", "revid": "124123", "url": "https://it.wikipedia.org/wiki?curid=2016964", "title": "Nati nel 590", "text": ""}
{"id": "2016965", "revid": "124123", "url": "https://it.wikipedia.org/wiki?curid=2016965", "title": "Nati nel 594", "text": ""}
{"id": "2016967", "revid": "124123", "url": "https://it.wikipedia.org/wiki?curid=2016967", "title": "Nati nel 601", "text": ""}
{"id": "2016968", "revid": "124123", "url": "https://it.wikipedia.org/wiki?curid=2016968", "title": "Nati nel 610", "text": ""}
{"id": "2016969", "revid": "124123", "url": "https://it.wikipedia.org/wiki?curid=2016969", "title": "Nati nel 611", "text": ""}
{"id": "2016970", "revid": "124123", "url": "https://it.wikipedia.org/wiki?curid=2016970", "title": "Nati nel 612", "text": ""}
{"id": "2016972", "revid": "124123", "url": "https://it.wikipedia.org/wiki?curid=2016972", "title": "Nati nel 614", "text": ""}
{"id": "2016974", "revid": "124123", "url": "https://it.wikipedia.org/wiki?curid=2016974", "title": "Nati nel 623", "text": ""}
{"id": "2016975", "revid": "74419", "url": "https://it.wikipedia.org/wiki?curid=2016975", "title": "Philips Classics", "text": ""}
{"id": "2016977", "revid": "122246", "url": "https://it.wikipedia.org/wiki?curid=2016977", "title": "Nazionale di pallavolo maschile della Finlandia", "text": "La nazionale di pallavolo maschile della Finlandia \u00e8 una squadra europea composta dai migliori giocatori di pallavolo della Finlandia ed \u00e8 posta sotto l'egida della Federazione pallavolistica della Finlandia.\nRosa.\nSegue la rosa dei giocatori convocati per il campionato europeo 2021."}
{"id": "2016978", "revid": "124123", "url": "https://it.wikipedia.org/wiki?curid=2016978", "title": "Nati nel 630", "text": ""}
{"id": "2016980", "revid": "124123", "url": "https://it.wikipedia.org/wiki?curid=2016980", "title": "Nati nel 634", "text": ""}
{"id": "2016981", "revid": "2065965", "url": "https://it.wikipedia.org/wiki?curid=2016981", "title": "12 concerti grossi, op. 6", "text": "I 12 concerti grossi di Arcangelo Corelli furono pubblicati dall'editore Estienne Roger di Amsterdam, nel 1714 come opus 6. La dedica del musicista \u00e8 al Duca Giovanni Guglielmo del Palatinato (Johann Wilhelm von der Pfalz).\nLe caratteristiche.\nI dodici concerti sono suddivisi in concerti da chiesa (I-VIII) e in concerti da camera (IX-XII).\nSebbene siano stati pubblicati postumi, esistevano gi\u00e0 dal 1709.\nI concerti sono suddivisi in 4, 5 o anche 6 tempi; nei concerti da camera vengono usate le danze come la gavotta, la sarabanda, la corrente, il minuetto, l'allemanda e la giga.\nL'organico orchestrale \u00e8 costituito dal concertino (2 violini e 1 violoncello concertanti) e dal \"grosso\" dell'orchestra (violini di ripieno, viola, violoncello e contrabbasso). Il Basso continuo \u00e8 formato dal cembalo a cui possono aggiungersi l'organo portativo e il liuto. \nI 12 Concerti di Corelli costituiscono il magistrale modello di riferimento per la forma del Concerto grosso a cui in seguito si sarebbero ispirati Georg Friedrich H\u00e4ndel, Francesco Geminiani, Antonio Vivaldi, Giovanni Battista Somis (allievo di Corelli) e altri ancora."}
{"id": "2016982", "revid": "124123", "url": "https://it.wikipedia.org/wiki?curid=2016982", "title": "Nati nel 635", "text": ""}
{"id": "2016983", "revid": "124123", "url": "https://it.wikipedia.org/wiki?curid=2016983", "title": "Nati nel 645", "text": ""}
{"id": "2016985", "revid": "124123", "url": "https://it.wikipedia.org/wiki?curid=2016985", "title": "Nati nel 652", "text": ""}
{"id": "2016986", "revid": "124123", "url": "https://it.wikipedia.org/wiki?curid=2016986", "title": "Nati nel 654", "text": ""}
{"id": "2016988", "revid": "124123", "url": "https://it.wikipedia.org/wiki?curid=2016988", "title": "Nati nel 656", "text": ""}
{"id": "2016989", "revid": "124123", "url": "https://it.wikipedia.org/wiki?curid=2016989", "title": "Nati nel 661", "text": ""}
{"id": "2016990", "revid": "124123", "url": "https://it.wikipedia.org/wiki?curid=2016990", "title": "Nati nel 670", "text": ""}
{"id": "2016991", "revid": "278830", "url": "https://it.wikipedia.org/wiki?curid=2016991", "title": "Episodi di Scrubs - Medici ai primi ferri (ottava stagione)", "text": "L'ottava stagione di \"Scrubs - Medici ai primi ferri\" \u00e8 andata in onda sulla ABC dal 6 gennaio al 6 maggio 2009; \u00e8 la prima stagione ad essere andata in onda sulla ABC dato che le sette precedenti sono andate in onda sul network NBC. In Italia \u00e8 andata in onda su MTV Italia dall'8 ottobre 2009 al 20 dicembre 2009.\nI miei cretini.\nTrama.\nIl nuovo primario dell'ospedale \u00e8 la dottoressa Taylor Maddox (Courteney Cox), considerata non solo molto sexy ma anche molto amichevole. J.D. \u00e8 alle prese con nuovi specializzandi particolarmente problematici: Katie \u00e8 un'arrampicatrice che utilizza ogni mezzo per prevaricare sugli altri, Denise \u00e8 insensibile verso i pazienti ed Ed \u00e8 interessato a tutto fuorch\u00e9 alla medicina e ai pazienti. I tirocinanti esasperano J.D. e lui decide di non voler pi\u00f9 occuparsi della loro istruzione, lasciando questa incombenza all'assistente dalla voce stridula. Il Dr. Cox \u00e8 convinto che il nuovo primario sia in realt\u00e0 un'idiota, ma si rifiuta di parlare con la diretta interessata.\nAd Elliot viene fatto notare invece che \u00e8 un'egoista egocentrica, soprattutto per il modo in cui ha trattato Keith. Cos\u00ec, soprattutto su spinta di Carla, la ragazza chiarisce una volta per tutte con il suo ex.\nCox convince J.D. a riprendere i suoi specializzandi e gli fa capire che \u00e8 un suo preciso dovere insegnare ai nuovi medici, indipendentemente dai loro comportamenti. Cox parler\u00e0 con la Maddox, che si riveler\u00e0 essere esattamente quello che lui temeva: un'idiota attaccata ai soldi. Inoltre la Maddox licenzia l'inserviente dopo averlo visto fare uno dei suoi soliti scherzi a J.D. e al suo posto viene chiamato un vecchietto cordiale.\nLe mie ultime parole.\nTrama.\nJ.D. e Turk si preparano per la \"Notte Bistecca\", una speciale serata in cui ogni anno mangiano bistecca fino a star male. La dottoressa Maddox intanto ha conosciuto Jordan e le due, entrambe meschine, diventano subito amiche. J.D. cerca di spiegare a Denise che deve essere gentile e premurosa con i pazienti, e cerca di convincere Ed a smettere di inventare nuovi saluti che lo infastidiscono. Alla fine arriva sera e, poco prima di partire per andare al ristorante, l'attenzione di J.D. e Turk viene attratta da un malato: si chiama George ed \u00e8 terminale. L'uomo chiede loro un'ultima birra, che gli vanno ad acquistare (assieme a dei razzi da segnalazione). L'uomo, dopo essersi gustato la birra, lascia andare i due dicendo che i suoi parenti stanno arrivando, cos\u00ec J.D. lo lascia alle \"cure\" di Denise, tuttavia si scopre immediatamente che questo \u00e8 falso, cos\u00ec i due giovani medici tornano sui loro passi e, rinunciando alla loro \"Notte Bistecca\", passano la serata con George per tenergli compagnia. La riflessione principale di J.D. sta nel fatto che vorrebbe che il suo ultimo pensiero fosse sereno; e in effetti \u00e8 proprio quello che succede a George che, prima di addormentarsi per l'ultima volta, si rende conto che la birra che ha bevuto era veramente buona. J.D. e Turk, in suo onore, vanno sul tetto dell'ospedale a bere birra e lanciare razzi in aria.\nLa mia ancora di salvataggio.\nTrama.\nTutti nell'ospedale sono alle prese con l'onnipresente dottoressa Maddox, che impedisce qualsiasi trucco per aggirare il sistema ed aiutare i pazienti senza assicurazione. Il dottor Cox ne fa una questione personale, tanto da coinvolgere anche l'inserviente per riuscire a farla licenziare. Alla fine, tutti si alleano contro la Maddox, ma diventa fondamentale l'intervento di Kelso per ottenere il suo licenziamento. Cos\u00ec Cox si ritrova a chiedergli scusa e ad ammettere che averlo come primario era meglio, perch\u00e9 era un nemico che conosceva. Dopo questa confessione, Kelso riesce a convincere il consiglio a cacciare la Maddox e, dopo questo avvenimento, i rapporti tra Kelso e Cox saranno molto pi\u00f9 amichevoli.\nNel frattempo, Carla sorprende la specializzanda Katie a prendersi il merito con Elliot per una cura che non ha eseguito veramente lei, allora le parla per farle capire quanto i suoi modi relazionali e lavorativi siano deleteri per lei. Alla fine, Katie inizier\u00e0 a comportarsi in modo pi\u00f9 umile.\nIl mio posto felice.\nTrama.\nKelso si aggira ancora per la caffetteria a caccia di muffin (ha ancora la fornitura a vita), ma ora viene visto dal personale sotto una luce del tutto nuova: tutti si chiedono come mai passi tanto tempo in ospedale nonostante non lavori pi\u00f9 l\u00ec. Cos\u00ec Kelso finge di dover partire con sua moglie, ma durante un'uscita per pranzo J.D. ed Elliot lo scovano nascosto in un'altra caffetteria.\nI due, che passano sempre pi\u00f9 tempo insieme, cercano di aiutarlo con una comunione di intenti tale da fargli pensare che loro due stiano di nuovo insieme e quando Kelso esprime questa sua impressione, J.D. ed Elliot iniziano a ripensare al loro rapporto, ma in modo non molto sincero.\nDurante un vero e proprio confronto, i due esprimono i loro sentimenti a viso aperto, confessando di volersi ancora bene come un tempo ma di avere paura che le cose possano andare male di nuovo.\nKelso fa loro capire che bisogna fare ci\u00f2 che ci rende felici e affrontare le proprie paure ascoltando i sentimenti.\nIntanto alla luce del licenziamento di Maddox, l'Inserviente e Jimmy (\"the overly touchy orderly\", ovvero \"l'inserviente maniaco del contatto fisico\") sono stati riassunti. Ted \u00e8 felice del ritorno dell'inserviente fino a quando lui lo costringe a fare il suo lavoro rivelandogli che in realt\u00e0 \u00e8 solo tornato all'ospedale, ma non \u00e8 stato ancora riassunto. Tuttavia, con uno stratagemma, l'inserviente riesce nell'intento. Intanto il Dr. Cox e Turk continuano con i loro litigi: questa volta \u00e8 Cox che confessa di non fidarsi dei chirurghi, dato che ogni volta che chiede un consulto assiste alla visita di Turk.\nStranamente sar\u00e0 Todd questa volta a far capire al Dr. Cox che se si fidasse un po' di Turk i loro dissidi finirebbero.\nAlla fine J.D. riflette su ci\u00f2 che Kelso ha detto a lui ed Elliot, cos\u00ec decide di seguire il consiglio e capisce che per loro \u00e8 giunto il momento di tornare insieme.\nIl mio ABC.\nTrama.\nOrmai gli specializzandi sono rodati ed \u00e8 ora di scegliersi i propri lacch\u00e8 personali. Cos\u00ec J.D., Elliot e Cox si prendono rispettivamente Denise, Katie ed Ed. Ma le cose non vanno proprio come speravano e, in mezzo alle fantasie di J.D. sui Muppet, Cox si rende immediatamente conto di odiare Ed, anche se non capisce il perch\u00e9 e J.D. \u00e8 impressionato dall'eccessiva mascolinit\u00e0 di Denise. Solo Elliot al principio sembrer\u00e0 andare d'amore e d'accordo con Katie, poich\u00e9 si rivede in lei quando aveva appena iniziato, ma alla fine scoprir\u00e0 che la ragazza l'ha manipolata per tutto il tempo per essere ulteriormente avvantaggiata rispetto agli altri. Dopo aver consultato persino l'inserviente, Cox capisce che detesta Ed perch\u00e9 \u00e8 pigro e non sprecher\u00e0 mai un minuto di pi\u00f9 dello stretto necessario. J.D. tenter\u00e0 di insegnare a Denise la compassione per i pazienti fallendo miseramente. Tutti e tre i medici si ritroveranno quindi a osservare i propri terribili specializzandi sperando che quell'anno passi il pi\u00f9 in fretta possibile.\nI miei pantaloni dei biscotti.\nTrama.\nJ.D. ed Elliot sono tornati insieme. Il loro rapporto sembra pi\u00f9 maturo e amano condividere le piccole cose. Per\u00f2 i due non hanno ancora fatto sesso perch\u00e9 entrambi vogliono che sia una cosa speciale. Cos\u00ec nel suo giorno libero, Elliot promette a J.D. che, quando torner\u00e0 a casa, passer\u00e0 la notte pi\u00f9 speciale della sua vita. Questa sua stessa dichiarazione la getta nel panico, poich\u00e9 conosce talmente bene J.D. che non sa pi\u00f9 cosa inventarsi per sorprenderlo. Cos\u00ec, dopo essersi sfogata lasciando un messaggio alla segreteria telefonica di Carla che \u00e8 fuori citt\u00e0 perch\u00e9 sua zia ha avuto un incidente, rincorre Turk per tutto l'ospedale nei suoi 'pantaloni da biscotto' per capire cosa pu\u00f2 piacere a J.D. Dopo aver formulato delle ipotesi molto strampalate, Turk le rivela che il motivo per cui lui e Carla sono cos\u00ec affiatati a letto, \u00e8 che non cercano ogni volta di renderlo speciale, solo di entrare in sintonia. Alla fine Elliot d\u00e0 ascolto al suo amico e segue i consigli di Turk, aspettando J.D. a casa esattamente come l'ha lasciato: con i 'pantaloni da biscotto'.\nJ.D., al lavoro, \u00e8 alle prese con la freddezza di Denise verso i pazienti e tenta di spingerla nella direzione giusta facendole capire che ognuno in ospedale ha i suoi difetti e deve lavorare sodo per cambiarli.\nAl Dr. Cox viene offerto il posto di primario. Spaventato dalla descrizione del nuovo lavoro da parte di Kelso, Cox inizialmente rifiuta ma, su spinta dello stesso Kelso (minacciato da Jordan), accetter\u00e0. Kelso stesso rivela di averlo raccomandato e i due si chiedono se per disgrazia non stiano diventando amici.\nIl mio nuovo ruolo.\nTrama.\nIl Dr. Cox \u00e8 ufficialmente il nuovo primario di medicina e subito si rende conto che sar\u00e0 una vita di sacrifici. Inaspettatamente, Kelso gli d\u00e0 le prime dritte e gli rivela il lato negativo della sua nuova professione: il primario \u00e8 obbligato a seguire le regole e ad assumersi molte responsabilit\u00e0. Cox non potr\u00e0 pi\u00f9 comportarsi come prima. J.D. cerca comunque la complicit\u00e0 di Cox, ma se la vede rifiutare e ne rimane sconvolto. Cos\u00ec \u00e8 Kelso a farigli capire che ora i \"protagonisti sono cambiati\": adesso Cox \u00e8 ci\u00f2 che una volta era Kelso e J.D. \u00e8 il nuovo Cox destinato a opporsi a lui per mantenere l'equilibrio tra regole e buonsenso all'interno dell'ospedale. J.D. istigher\u00e0 Cox a violare le regole ogni volta che ce ne sar\u00e0 veramente bisogno, e Cox lo odier\u00e0 per questo.\nIntanto Carla cerca di istruire Elliot sul modo di trattare con le infermiere. Elliot, infatti, rispetta solamente Carla ma tratta male le altre infermiere dell'ospedale. Cos\u00ec l'amica le fa capire che anche lei sta subendo da quando \u00e8 diventata amica di due dottori e moglie di un chirurgo; cos\u00ec Elliot afferra la lezione e riesce ad avvicinarsi al gruppo delle infermiere, facendo loro capire che la sua amicizia con Carla pu\u00f2 essere un buon modo per appianare i problemi fra medici e infermiere una volta per tutte.\nIl mio avvocato innamorato.\nTrama.\nTed, dopo il rifiuto del dottor Cox di far cantare la sua band in pediatria, decide di andare a verificare il motivo di persona. L\u00ec incontra Stephanie Gooch, una suonatrice di ukulele che si occupa dell'intrattenimento dei bambini. Ted si innamora della donna, ma non riesce nemmeno a parlare in sua presenza. J.D. e l'Inserviente, in tregua momentanea, aiutano l'avvocato a trovare un po' di fiducia in se stesso. Alla fine Ted riuscir\u00e0 a confessare i suoi sentimenti a Gooch e i due cominciano a uscire insieme.\nIl dottor Cox vuole gestire tutti i suoi impegni in prima persona, ma ben presto si accorge che il tempo ridotto che pu\u00f2 dedicare alle varie attivit\u00e0 diminuisce inevitabilmente la qualit\u00e0 delle sue prestazioni. Cos\u00ec Cox si rassegna a farsi aiutare: sar\u00e0 Jordan a occuparsi dei figli, Carla a gestire le infermiere e J.D. a dargli una mano con i pazienti. Inoltre decide di licenziare Ed a causa della sua pigrizia esagerata.\nLa mia assenza.\nTrama.\nJ.D. si \u00e8 preso una pausa dal suo lavoro in ospedale ed \u00e8 a casa in vacanza, ma Elliot sente molto la sua mancanza e i due si telefonano di continuo. Ci\u00f2 d\u00e0 vita a momenti esilaranti, soprattutto quando J.D. le chiede di mettere il telefono nella tasca del Dottor Cox per fargli sentire la sua voce.\nElliot sta curando un'anziana amica di Kelso che ha da poco perso il marito e rimane sconvolta quando la donna muore per una semplice polmonite; Kelso le fa capire che a volte ci si pu\u00f2 lasciare andare dopo aver vissuto tanti anni insieme, e cos\u00ec Elliot va in paranoia perch\u00e9 si rende conto di essere diventata troppo dipendente da J.D.\nCarla annuncia di essere incinta. Turk vuole festeggiare, ma nessuno d\u00e0 a Turk troppa soddisfazione perch\u00e9 si tratta del secondo figlio. Alla fine lui si rende conto di come questo non sia importante poich\u00e9 l'unica cosa che conta \u00e8 che un altro bambino sta venendo al mondo. Carla, invece, \u00e8 alle prese con un dilemma morale quando Cox le fa notare che non si interessa pi\u00f9 ai suoi pazienti come una volta.\nIl mio comedy show.\nTrama.\nJ.D. e Turk decidono di mettere in scena il loro annuale show coinvolgendo i nuovi specializzandi, che non ne sono proprio entusiasti. I due cercano in tutti i modi di farsi riconoscere la giusta comicit\u00e0, ma la cosa gli si ritorce contro quando Denise e Sunny si ritrovano a fare uno sketch su di loro e a ridicolizzare le loro manifestazioni d'affetto reciproco.\nIntanto Elliot cerca di dare una lezione a Denise quando si rende conto che la specializzanda non pensa a vivere la sua vita e a divertirsi, ma al contrario passa troppo tempo in ospedale.\nCarla \u00e8 alle prese con l'inserviente, che l'ha scoperta in un imbarazzante momento: mentre si stava togliendo un pelo; l'infermiera capisce che la cosa migliore sia convincere l'inserviente che la cosa non \u00e8 mai accaduta e che lui inizia ad avere delle allucinazioni.\nIl mio nah nah nah.\nTrama.\nJ.D. fa alcune riflessioni sulle mani e su come queste siano \"finestre\" dei sentimenti.\nJordan si irrita quando si rende conto che Perry porta la fede e l'inserviente le fa notare che la indossa da mesi, prendendola come un altro modo per infastidirla, ma Perry le risponde che in realt\u00e0 la mette soltanto perch\u00e9 \u00e8 felice con lei e indossarla lo fa sentire bene; Turk \u00e8 alle prese con un paziente che rischia di rimanere paralizzato dal collo in gi\u00f9 e cos\u00ec, per dare speranza al disperato padre, decide di tentare una terapia molto discussa e sperimentale per ridargli l'uso delle gambe, cosa che potrebbe costargli la carriera, mentre l'inserviente \u00e8 preoccupato perch\u00e9 la sua fidanzata, Lady, non vuole tenergli la mano e cos\u00ec si \u00e8 convinto che lo voglia lasciare.\nLe riflessioni finali di J.D. lo portano a capire che le mani e i loro gesti possono esprimere amore, accettazione e, in alcuni casi, anche speranza. Lady rivela all'inserviente che non gli tiene la mano perch\u00e9 ha la fobia dei germi, ma che lui \u00e8 l'unica persona con cui sente libera di essere se stessa, l'inserviente si dimostra molto comprensivo e ammette che questa sua stranezza gli piace, Jordan comincia a sua volta ad indossare la fede, rendendo felice Perry, mentre la terapia di Turk funziona e il paziente risponde agli stimoli alle mani, con grande felicit\u00e0 del padre. \nLa loro storia II.\nTrama.\nJ.D. si rende conto che \u00e8 passato molto tempo da quando lui era uno specializzando. Questo lo porta a chiedersi cosa possano pensare i ragazzi che segue adesso in qualit\u00e0 di medico di ruolo. Ognuno di loro dimostra, attraverso la voce dei propri pensieri, tutte le sfumature di sensazioni provate anche da lui agli inizi: la ricerca di attenzioni e riconoscimento per aver fatto bene il proprio lavoro, il bisogno di una guida ed anche l'importanza di prendersi le proprie responsabilit\u00e0.\nTurk \u00e8 geloso perch\u00e9 J.D. si trova improvvisamente al centro dell'attenzione: in ospedale, infatti, si rendono tutti conto che J.D. \u00e8 l'unico che riesca a far ragionare il nuovo primario Cox e a ottenere ci\u00f2 che serve per migliorare la struttura. I due litigano, ma poi vengono riportati alla realt\u00e0 dai commenti del nuovo tirocinante di chirurgia. Denise, invece, cerca l'approvazione di Elliot quando vorrebbe far eseguire un intervento delicato a una paziente, ma lei all'inizio non vuole ascoltarla. Quando accetta di sottoporre la ragazza a una biopsia, l'esame d\u00e0 torto a Denise e procura una cicatrice alla paziente. Sunny, invece, \u00e8 sorpresa quando si rende conto che l'inserviente non vuole farle scherzi come fa con tutti gli altri tirocinanti e dottori; lui le rivela che probabilmente lei non reggerrebbe alle sue \"torture\". Nel finale, J.D. si ritrova a constatare che in ogni caso la cosa migliore per tutti \u00e8 quella di essere se stessi e dare il meglio per riuscire nel proprio lavoro.\nLa mia luna piena.\nTrama.\nElliot e Turk si trovano insieme a fare il turno di notte all'ospedale e devono occuparsi non solo dei pazienti, ma anche di tutti gli specializzandi. A ognuno dei ragazzi viene dato un incarico pi\u00f9 o meno importante, e inizialmente tutti sembrano non riuscire a portarlo a termine. Nel frattempo ritorna in ospedale una paziente di Elliot che ha dei sintomi che portano la dottoressa a credere che sia anoressica, ma Elliot dovr\u00e0 ricredersi quando scopre che \u00e8 positiva al test dell'HIV.\nDurante la notte, i due amici si trovano a riflettere sul loro lavoro: Turk si rende conto di quanto gli piaccia fare il medico. Elliot, invece, gli rivela che non \u00e8 sicura di voler fare il medico per tutta la vita.\nLa mia anima in fiamme (1\u00aa parte).\nTrama.\nL'inserviente invita tutti alle Bahamas per il suo \"matrimonio\" con Lady, dando ai colleghi dell'ospedale solo tre giorni di anticipo, convinto che nessuno andr\u00e0 e che tutti si limiteranno a fargli i regali. Nel frattempo Elliot dice a J.D. che lo ama, J.D. risponde allo stesso modo, ma in modo non abbastanza romantico. Elliot, quindi, vuole che lui crei l'atmosfera giusta per dirglielo. Intanto Turk vorrebbe passare pi\u00f9 tempo da solo con Carla, ma lei sembra pensare solo alla figlia e al bimbo in arrivo.\nJ.D., sorpreso e commosso dall'invito dell'inserviente, convince tutti ad andare al suo matrimonio, ma quando il gruppo raggiunge le Bahamas, l'inserviente si arrabbia con lui per aver portato tutta quella gente. Dopo aver parlato con Elliot, Lady decide di sposarsi realmente e fare una bella cerimonia, cosa che porta l'inserviente a preparare una vendetta nei confronti di J.D.\nIntanto Cox e Jordan litigano perch\u00e9 lui lavora al computer anche durante la vacanza alle Bahamas. In realt\u00e0 Perry ha sbrigato tutto il lavoro in precedenza e vuole solo punire Jordan per aver detto che durante la vacanza si sarebbe divertita ancora di pi\u00f9 se non lo avesse avuto fra i piedi tutto il tempo. Kelso, invece, passa tutto il suo tempo al bar a bere Bahama Mama.\nLa mia anima in fiamme (2\u00aa parte).\nTrama.\nJ.D. dice a Elliot che non le far\u00e0 nessuna dichiarazione perch\u00e9 trova sciocca la sua ricerca continua della perfezione delle parole \"ti amo\"; Turk confessa a Carla che ormai si comporta solo da mamma e non pi\u00f9 da moglie, ma lei non vuole saperne di lasciarsi andare e continua a telefonare a Isabella ogni volta che pu\u00f2. Jordan e Cox discutono perch\u00e9 lui le dice che non vuole pi\u00f9 giocare ai coniugi che fingono di detestarsi quando invece loro due si amano.\nLe coppie continuano a litigare fino al momento della cerimonia, quando si rendono conto di quanto amano la persona che hanno accanto. Cos\u00ec Carla scende in spiaggia con Turk pronta a tornare anche una \"moglie\" oltre che una mamma, J.D. dice a Elliot quanto la ama in modo romantico (la ama pi\u00f9 di Turk!), e Cox si concede un po' di svago con Jordan, la quale finalmente ammette che qualunque cosa faccia \u00e8 pi\u00f9 divertente se c'\u00e8 anche Perry.\nKelso, invece, rimane per tre giorni senza alzarsi dalla sedia di un bar e continua a bere drink.\nIl mio perch\u00e9.\nTrama.\nSean, ex ragazzo di Elliot, sta insieme a Kim. J.D. lo nomina \"cugino di salsicciotto\", in quanto entrambi hanno fatto sesso con la ragazza dell'altro. Intanto il dr. Cox sta cercando il nuovo primario di chirurgia e Turk, sollecitato da Carla, si fa avanti per ottenere quel posto.\nJ.D. si sente minacciato dalla possibilit\u00e0 che il figlio non lo veda come un vero padre.\nLa mia preoccupazione principale.\nTrama.\nA J.D. viene offerta la possibilit\u00e0 di diventare direttore sanitario e fare carriera nell'Ospedale dove lavora Kim. Questo lo porter\u00e0 ad ottenere uno stipendio pi\u00f9 alto, un lavoro migliore e pi\u00f9 tempo libero da passare con il figlio Sam. A malincuore decide quindi di abbandonare il Sacro Cuore. Le reazioni degli amici e dei colleghi sono molto differenti.\nIl mio finale.\nTrama.\n\u00c8 l'ultimo giorno di J.D. al Sacro Cuore. La giornata rappresenta per lui un giorno speciale, ma cos\u00ec non sembra esser per la maggior parte dello staff. Gli unici che sono realmente dispiaciuti per la sua partenza sono Turk, Carla ed Elliot. Durante tutta la giornata J.D. cerca di farsi dare un abbraccio dal Dr. Cox e di scoprire il vero nome dell'Inserviente. Nel frattempo deve anche curare un'anziana donna affetta dalla Malattia di Huntington e suo figlio che non vuole scoprire se anche lui abbia la stessa malattia. J.D. non riesce a capire il motivo di rimanere all'oscuro di una cosa del genere. Solo alla fine capisce che finch\u00e9 uno non sa di essere condannato a morire pu\u00f2 cambiare la sua vita, lui \u00e8 l'artefice del suo destino. J.D. infatti capisce che non otterr\u00e0 nulla senza pretenderlo. Cos\u00ec trae in inganno Cox e gli fa dire la verit\u00e0: per Cox lui \u00e8 il miglior medico che c'\u00e8 nell'ospedale perch\u00e9 va oltre i suoi doveri principali e lo stima anche come persona. J.D. sente tutto e corre ad abbracciare Cox e questo per una volta non si ritrae ma accetta l'abbraccio. J.D. infine chiede all'Inserviente il suo vero nome e quest'ultimo gli dice di chiamarsi Glenn Matthews ingannandolo nuovamente (Anche se Lawrence afferma che si chiama cos\u00ec). J.D. se ne va quindi dall'ospedale con aria soddisfatta. Prima di lasciarlo per\u00f2 ha un'ultima fantasia in cui incontra tutti i personaggi che ha incontrato nell'ospedale e fuori. Da suo fratello Dan, il primo che incontra, fino a Hooch (medico nevrotico che J.D. e Turk hanno sempre preso in giro) che si trova proprio prima della porta d'uscita. J.D. oltrepassa questa porta e fuori immagina di vedere il suo futuro come se fosse un film proiettato su un telone al cinema. Si vedono J.D. ed Elliot che si sposano e che hanno il loro primo figlio. Si vedono J.D., Turk, Carla, Elliot, Cox, Jordan e i loro due figli insieme a fare il cenone di Natale e si scopre anche che J.D. e Cox sono diventati veramente amici e difatti si abbracciano. Sul telone si vede ci\u00f2 che succeder\u00e0 ancora pi\u00f9 in l\u00e0 nel tempo: Sam (il figlio di J.D.) e Isabella (la figlia di Turk) si sposano e questo fa svenire pi\u00f9 volte J.D. dalla felicit\u00e0. Il video finisce con Elliot e J.D. che abbracciano loro figlio. La fantasia di J.D. finisce e questo si accorge che in realt\u00e0 nessuno \u00e8 venuto a salutarlo adesso che \u00e8 veramente andato via dall'ospedale. J.D. infine prende la sua auto e va a casa dalla sua futura moglie dicendo che forse, per una volta, le sue fantasie potrebbero avverarsi.\nCi sono poi 4 minuti di \"dietro le quinte\" dove fanno vedere mentre girano le ultime scene dei 4 protagonisti (J.D., Turk, Elliot e Carla) con tanto di commenti del regista e sceneggiatore dell'episodio (Bill Lawrence)."}
{"id": "2016992", "revid": "124123", "url": "https://it.wikipedia.org/wiki?curid=2016992", "title": "Nati nel 678", "text": ""}
{"id": "2016993", "revid": "124123", "url": "https://it.wikipedia.org/wiki?curid=2016993", "title": "Nati nel 685", "text": ""}
{"id": "2016994", "revid": "124123", "url": "https://it.wikipedia.org/wiki?curid=2016994", "title": "Nati nel 689", "text": ""}
{"id": "2016996", "revid": "124123", "url": "https://it.wikipedia.org/wiki?curid=2016996", "title": "Nati nel 691", "text": ""}
{"id": "2016997", "revid": "124123", "url": "https://it.wikipedia.org/wiki?curid=2016997", "title": "Nati nel 706", "text": ""}
{"id": "2016998", "revid": "124123", "url": "https://it.wikipedia.org/wiki?curid=2016998", "title": "Nati nel 707", "text": ""}
{"id": "2017000", "revid": "585241", "url": "https://it.wikipedia.org/wiki?curid=2017000", "title": "Crisi politica ucraina del 2008", "text": "La crisi politica ucraina del 2008 ha avuto inizio dopo che il partito del Presidente Viktor Ju\u0161\u010denko, Blocco Ucraina Nostra - Autodifesa Popolare (NU-AP), si \u00e8 ritirato dalla coalizione di governo a seguito di un voto su una legge del 4 settembre 2008 che mirava a limitare i poteri del Presidente; durante il voto il Blocco Julija Tymo\u0161enko (BJuT), facente capo al Primo ministro Julija Tymo\u0161enko, ha votato con il Partito delle Regioni, che si trova all'opposizione. La legge avrebbe richiesto il consenso del Primo Ministro per la nomina e per l'allontanamento del Procuratore Generale, avrebbe dato al governo il potere di nominare i capi del governo locale nel caso il Presidente rifiutasse i candidati, avrebbe tolto al Presidente il diritto a rifiutare un candidato a Primo Ministro, e a sollevare dalla carica i Ministri della Difesa, dell'Interno e degli Esteri. Il Presidente Ju\u0161\u010denko afferm\u00f2 che la condizione per tornare ai negoziati in Parlamento (Verchovna Rada) era una chiara posizione riguardo alla guerra in Georgia e Ossezia del Sud, oltre che l'abrogazione di tutte le leggi costituzionali adottate dopo il 3 settembre. Ju\u0161\u010denko sostenne che si era formata una coalizione \"de facto\", con \"nessun altro scopo oltre quello di compiere un colpo di stato ed usurpare il potere nella nazione\". La Tymo\u0161enko afferm\u00f2 che le reali intenzioni del partito del Presidente nel \"dichiararle guerra\" erano mirate ad assicurargli la vittoria alle prossime elezioni presidenziali, nonostante ella stesse ancora cercando la ricostruzione della coalizione tra i due partiti. Il Primo Ministro riafferm\u00f2 la propria posizione riguardo al conflitto georgiano, sostenendo di essere neutrale e in linea con l'Unione europea.\nJurij Lucenko, capo del Movimento Civile \"Autodifesa Popolare\" (parte del Blocco Ucraina Nostra-Autodifesa Popolare), afferm\u00f2 che la rottura della coalizione era stata provocata dal Segretariato del Presidente e che l'\"Autodifesa del Popolo\" era categoricamente contro questa azione.\nI media stranieri hanno riportato che la crisi politica era stata generata dal conflitto armato tra Russia e Georgia che aveva avuto inizio nell'agosto 2008 ed inizi\u00f2 con una disputa tra il Presidente Viktor Ju\u0161\u010denko e il Primo Ministro Julija Tymo\u0161enko sulla reazione dell'Ucraina a tale conflitto. Il Presidente diede il proprio sostegno alla Georgia e critic\u00f2 fortemente la Russia, mentre altri partiti si dimostrarono pi\u00f9 neutrali ed assunsero posizioni pi\u00f9 bilanciate riguardo alle due parti in guerra. Il 16 settembre, il crollo della coalizione BJuT/NU-AP fu annunciata ufficialmente. Dopo il fallimento della ricostruzione della coalizione, il Parlamento ucraino fu sciolto dal Presidente l'8 ottobre 2008, spianando la strada alle terze elezioni parlamentari in tre anni, divenute poi sempre meno probabili a causa della creazione di una nuova coalizione, avvenuta il 16 dicembre 2008, tra il Blocco Julija Tymo\u0161enko, Ucraina Nostra e il Blocco di Litvin; il 19 dicembre 2008, infatti, il Presidente Viktor Ju\u0161\u010denko ha affermato che \"la situazione non \u00e8 pi\u00f9 la stessa di tre mesi fa, e pertanto parlare di elezioni anticipate come risoluzione del problema \u00e8 ora irragionevole\".\nLa crisi si \u00e8 infatti conclusa quando la coalizione arancione \u00e8 stata riportata in vigore con l'inclusione del Blocco di Litvin; questo \u00e8 avvenuto dopo che Volodimir Litvin \u00e8 stato eletto Presidente del Parlamento.\nL'ex Presidente della Polonia Aleksander Kwa\u015bniewski ha affermato che lo scioglimento della Verchovna Rada da parte di Ju\u0161\u010denko \u00e8 stato \"dannoso anche per se stesso. C'era una possibilit\u00e0 di formare una larga grande coalizione composta da Blocco Julija Tymo\u0161enko, Ucraina Nostra e Blocco di Litvin, e vi stavamo lavorando. Il Presidente Ju\u0161\u010denko potrebbe subire un contraccolpo inaspettato\".\nAccuse di tradimento.\nDurante il conflitto tra Russia e Georgia, il Presidente dell'Ucraina Ju\u0161\u010denko emise un decreto in cui chiedeva di conoscere in anticipo i movimenti della flotta russa nel Mar Nero in ingresso e in uscita dal porto ucraino di Sebastopoli. Egli si dichiar\u00f2 fortemente sostenitore del Presidente della Georgia Mikheil Saaka\u0161vili, condannando gli attacchi russi alla Georgia. La Tymo\u0161enko e il suo blocco si misero in un atteggiamento meno critico nei confronti della Russia e il Primo Ministro stesso rimase lontana dalla prima linea per quasi tutto il conflitto. Il 18 agosto 2008 Ju\u0161\u010denko accus\u00f2 il Primo Ministro di aver assunto una posizione morbida per cercare di ottenere il sostegno della Russia alle elezioni presidenziali del 2010. Andrij Kyslynskij, il Capo dello Staff presidenziale, afferm\u00f2 che le azioni della Tymo\u0161enko mostravano \"segni di alto tradimento e di corruzione politica\", aggiungendo che i documenti che sostenevano tali accuse erano stati consegnati alle autorit\u00e0 competenti. Julija Tymo\u0161enko neg\u00f2 le accuse e rigett\u00f2 le accuse di essere morbida nei confronti della Russia, affermando che sosteneva la \"sovranit\u00e0 e l'integrit\u00e0 territoriale della Georgia\", non essendo d'accordo con la durezza del Presidente e difendendo la propria posizione definendola \"in linea con l'Unione europea\" e \"mirata a non trascinare l'Ucraina nel conflitto\".\nAndrij Sem\u010denko, membro del Parlamento del Blocco Tymo\u0161enko, chiam\u00f2 il Presidente e il Capo del Segretariato del Presidente Viktor Baloha per spingerlo a scusarsi con il Primo Ministro prima che vi potesse essere un danno per la coalizione. Afferm\u00f2 che non era appropriato per il Presidente e Baloha diffondere informazioni secondo le quali la Tymo\u0161enko era una traditrice.\nCrollo della coalizione.\nIl 1\u00ba settembre 2008 il Primo Ministro Tymo\u0161enko ha proposto una legislazione che avrebbe facilitato la procedura di impeachment, nonostante abbia sottolineato che tale legge non avrebbe avuto impatti sul Presidente Ju\u0161\u010denko, in quanto pensata per i Presidenti futuri. Quando la legge giunse alla votazione in Parlamento due giorni dopo, il Blocco della Tymo\u0161enko vot\u00f2 insieme al Partito delle Regioni e al Partito Comunista d'Ucraina per approvarla. Essi approvarono anche una norma limitante i poteri del Presidente, che mirava invece ad aumentare i poteri del Primo Ministro. In particolare, i partiti approvarono la legge che avrebbe tolto al Presidente il diritto di rifiutare un candidato a Primo Ministro, a Ministro della Difesa, dell'Interno e degli Esteri e gli avrebbe tolto il diritto a nominare il capo del Servizio di Intelligence. Ju\u0161\u010denko promise il veto alla legge.\nDopo il voto il blocco del Presidente Ju\u0161\u010denko si pose al di fuori della coalizione di governo affermando che la Tymo\u0161enko stava prendendo accordi con la coalizione e il Presidente minacci\u00f2 un'elezione anticipata se a tempo debito non si fosse formata una nuova coalizione. Egli accus\u00f2 inoltre la Tymo\u0161enko di cercare di instaurare una \"dittatura del Primo Ministro\" e defin\u00ec il voto parlamentare un \"colpo di stato politico e costituzionale\". La Tymo\u0161enko rigett\u00f2 le accuse e afferm\u00f2 che la vera ragione di tali affermazioni era che il Presidente \"le aveva dichiarato guerra per assicurarsi la vittoria alle prossime elezioni presidenziali\". Nonostante ci\u00f2, il Primo Ministro chiese ripetutamente di ricostruire la coalizione tra i due gruppi. Difese anche la propria posizione sulla Georgia, definendola \"in linea con l'Unione europea e mirata a non trascinare l'Ucraina nei conflitto.\" La Verchovna Rada increment\u00f2 i poteri del Primo Ministro approvando la legislazione che obbligava il Presidente ad avere il consenso del Primo Ministro per la nomina del Procuratore Generale e che dava al governo il potere di nominare i capo dei governi locali, in caso essi fossero rifiutati dal Presidente.\nL'8 settembre, il membro parlamentare di Ucraina Nostra Parubij sostenne che la Tymo\u0161enko e il Partito delle Regioni avevano gi\u00e0 raggiunto un accordo sulla formazione di un nuovo governo e si stavano spartendo le poltrone di un nuovo governo (affermazione smentita dalla Tymo\u0161enko). Egli afferm\u00f2 anche che se si fosse formata una coalizione tra il blocco della Tymo\u0161enko e il Partito delle Regioni, Ucraina Nostra si sarebbe appellata alla Corte Costituzionale dell'Ucraina per stabilire la legalit\u00e0 dei cambiamenti costituzionali del dicembre 2004 che, se avessero avuto successo, avrebbero restituito gran parte dei poteri al Presidente. Durante il programma \"Libert\u00e0 di Parola\" del 9 settembre 2008, la Tymo\u0161enko afferm\u00f2 che era \"categoricamente contro\" i decreti emanati dal Presidente riguardo alla Flotta Russa del Mar Nero, sostenendo che rischiavano di provocare una risposta da parte russa.\nIl 10 settembre la Tymo\u0161enko ripropose di ricostruire la coalizione, ma afferm\u00f2 che non avrebbe accettato precondizioni da parte di Ucraina Nostra. Afferm\u00f2 anche che al momento non stava prendendo accordi per formare alcuna altra coalizione. Julija Tymo\u0161enko aggiunse che un'altra elezione anticipata avrebbe \"distrutto la normale vita della nazione\", e che pertanto non doveva essere considerata un modo per uscire dalla crisi.\nLo stesso giorno, Jan Bernazyuk, emissario di Ju\u0161\u010denko presso il governo della Tymo\u0161enko, disse che i rappresentanti del Segretariato Presidenziale non erano stati autorizzati a partecipare alle riunioni di governo. Bernazyuk sostenne che la ragione era che il governo stava discutendo quattro articoli che erano \"chiaramente favorevoli al Cremlino\", essendo riguardanti i \"permessi per l'uso dei prodotti minerali senza contesto o vendita\". Ju\u0161\u010denko spinse i rappresentanti e i membri dei consigli regionali, di distretto e cittadini ad unirsi contro la formazione di una nuova coalizione mantenendo la \"coalizione democratica\" all'interno dei governi locali, e invitando le altre \"forze nazionali\" ad unirsi. Disse che la nuova relazione tra la Tymo\u0161enko e il Partito delle Regioni era un \"serio pericolo per la scelta democratica dell'Ucraina\".\nLe alte cariche del Partito delle Regioni accusarono Ju\u0161\u010denko di aver pianificato di imporre il dominio presidenziale diretto sciogliendo il Parlamento senza proclamare nuove elezioni. Allo stesso tempo, alcuni membri della Commissione Elettorale Centrale favorevoli a Ju\u0161\u010denko si sarebbero dimessi, prolungando il periodo senza un Parlamento in funzione. Un'altra accusa affermava che Ju\u0161\u010denko aveva segretamente spinto i governatori degli oblast a richiedere l'imposizione del governo presidenziale diretto da parte di Ju\u0161\u010denko e sosteneva che egli si stava preparando a un colpo di stato militare. Ju\u0161\u010denko neg\u00f2 di aver pianificato di risolvere la crisi con la forza, affermando che l'Ucraina poteva risolvere la crisi in \"modo democratico\" attraverso il dialogo.\nIl 16 settembre fu ufficialmente annunciato il crollo della coalizione BJuT/NU-AP. Julija Tymo\u0161enko diresse uno dei suoi attacchi pi\u00f9 forti al Presidente Ju\u0161\u010denko, accusandolo di aver distrutto le conquiste della rivoluzione arancione affondando le speranze di ricostruzione della coalizione. \"Dal 2004 questo Presidente cerca di distruggere ogni cosa: la fiducia popolare negli ideali della rivoluzione e la fiducia nel Presidente stesso - solo il 5% lo sostiene ancora,\" disse ai giornalisti dopo una riunione di governo. \"Sfortunatamente, questo Presidente lascer\u00e0 a pezzi le promesse \"arancioni\" e le coalizioni democratiche, della sua fazione politica e di quella dei suoi amici\".\" La Tymo\u0161enko critic\u00f2 Ju\u0161\u010denko anche per \"tutto ci\u00f2 che avverr\u00e0 nelle future relazioni tra Ucraina e Russia\", chiedendo all'Ucraina di perseguire una politica pi\u00f9 \"bilanciata\" nei confronti della Federazione Russa. Ju\u0161\u010denko accus\u00f2 la Tymo\u0161enko e il Partito delle Regioni di aver cercato di creare un sistema bipartitico in Parlamento. I due blocchi unirono le forze nella redazione e nella votazione di una nuova legge in Parlamento il 17 settembre che avrebbe introdotto un sistema di elezioni per il Parlamento a doppio turno, che avrebbe probabilmente portato il BJuT e il Partito delle Regioni ad essere gli unici due partiti a sopravvivere alla Verchovna Rada dopo le successive elezioni. Viktor Janukovy\u010d afferm\u00f2 che il suo partito non voleva nuove elezioni e aggiunse che \"la Costituzione deve essere modificata solo per migliorare l'efficienza delle autorit\u00e0.\"\nIl 18 settembre Julija Tymo\u0161enko si rifiut\u00f2 di dimettersi da Premier, come stabilito da un patto di coalizione, affermando che \"la coalizione non \u00e8 crollata... Sono il Presidente e parte della sua squadra che hanno tradito la coalizione democratica e l'hanno lasciata unilateralmente.\" Si rifer\u00ec anche al sospetto avvelenamento che aveva quasi ucciso il Presidente Viktor Ju\u0161\u010denko nel 2004 affermando che \"il principale avvelenamento \u00e8 l'avvelenamento da poteri illimitati, una grave intossicazione presidenziale.\" Ju\u0161\u010denko accus\u00f2 la Tymo\u0161enko di non fornire adeguati fondi all'esercito ucraino e chiese quando lei avrebbe rispettato i soldati ucraini.\nIl Presidente Ju\u0161\u010denko afferm\u00f2 in seguito che la Tymo\u0161enko stava operando con il Partito delle Regioni e il Partito Comunista su decisioni che miravano a destabilizzare la nazione per stabilire un nuovo regime politico. Jurij Jechanurov, Ministro della Difesa e membro del blocco \"Ucraina Nostra\" di Ju\u0161\u010denko, disse che lui e il suo partito politico avrebbero intrapreso tutte le azioni necessarie a mantenere la stabilit\u00e0 nel Paese. Il 19 settembre Julija Tymo\u0161enko chiese informazioni sull'esistenza di una coalizione informale tra BJuT, il Partito delle Regioni e il Partito Comunista d'Ucraina. Il Premier credeva che la divulgazione di tale informazione avesse lo scopo di cambiare lo scenario delle forze politiche in vista delle presidenziali del 2010. Il Primo Ministro afferm\u00f2 anche: \"Penso che ci\u00f2 [la creazione di una coalizione diversa] possa essere l'ultimo spiraglio e un passo obbligatorio prima dello scioglimento della Verchovna Rada; i comunisti non c'entrano nulla.\u201d Il 22 settembre Ucraina Nostra rilasci\u00f2 un comunicato in cui affermava: \"L'Unione del Popolo Ucraina Nostra chiede a tutti coloro per i quali i valori dell'indipendenza e della libert\u00e0 sono pi\u00f9 importanti degli interessi personali e di gruppo, di unirsi intorno al Presidente Viktor Ju\u0161\u010denko, come garante dello stato nazionale, e intorno a Ucraina Nostra, come unica forza che difende gli interessi ucraini nell'attuale Parlamento\" e chiese ai membri del BJuT di \"porre gli interessi della nazione prima di quelli dei leader di partito, per evitare di essere complici dei misfatti (modificare la Costituzione e dare tutti i poteri ai parlamentari oligarchi filo-russi) e prendere parte al processo di unificazione delle forze democratiche ucraine.\"\nIl 26 settembre 2008 Julija Tymo\u0161enko ha affermato che lo svolgimento di elezioni parlamentari e presidenziali anticipate potrebbe essere un modo per uscire dalla crisi. La Tymo\u0161enko ha poi detto in Parlamento che avrebbe accettato le condizioni di Ucraina Nostra per non gettare la nazione nella crisi. Le trattative per la re-istituzione della coalizione arancione hanno avuto inizio nei primi giorni di ottobre, ma l'8 ottobre non si era ancora giunti ad un accordo; nella serata dello stesso giorno, mentre si trovava in visita in Italia, il Presidente Ju\u0161\u010denko ha annunciato le terze elezioni politiche in meno di tre anni mediante un discorso pre-registrato per la televisione ucraina.\nOpposizione al decreto presidenziale.\nMoltissimi politici, anche tra i pi\u00f9 vicini alleati del Presidente, hanno criticato il decreto, con anche alcuni simpatizzanti e alleati del partito del Presidente, che hanno ventilato l'ipotesi di sfidare il decreto per le vie legali. Il 10 ottobre il leader di Autodifesa del Popolo, Jurij Lucenko ha annunciato che tutte le forze democratiche dovrebbero unirsi in un singolo blocco democratico come il BJuT. Alcuni membri di Autodifesa hanno per\u00f2 manifestato disaccorso e hanno continuato a collaborare con Ucraina Nostra.\nAnche le reazioni internazionali sono state negative: l'Unione europea ha espresso la speranza che non vi fossero elezioni anticipate e l'ex Presidente della Polonia Aleksander Kwa\u015bniewski ha affermato che lo scioglimento della Verchovna Rada da parte di Ju\u0161\u010denko \u00e8 stato \"dannoso anche per se stesso. C'era una possibilit\u00e0 di formare una larga grande coalizione composta da Blocco Julija Tymo\u0161enko, Ucraina Nostra e Blocco di Litvin, e vi stavamo lavorando. Il Presidente Ju\u0161\u010denko potrebbe subire un contraccolpo inaspettato\".\nIl Tribunale del Distretto di Kiev ha sospeso l'11 ottobre 2008 la proclamazione delle elezioni da parte di Viktor Ju\u0161\u010denko, a seguito di un ricorso effettuato dal BJuT. La Tymo\u0161enko ha rifiutato di approvare i fondi per le elezioni, affermando che l'Ucraina non pu\u00f2 permettersi elezioni anticipate e che si aspetta che il Parlamento rifiuti i fondi necessari. Ju\u0161\u010denko ha fatto ricorso contro la sospensione, dato che egli stesso aveva licenziato il giudice che ha poi bloccato la proclamazione. I sostenitori della Tymo\u0161enko hanno pensato di montare una veglia presso il tribunale per impedire lo svolgimento di azioni illegali. Il Procuratore di Kiev ha inoltre avviato un'investigazione sul giudice che aveva sospeso il decreto con la motivazione di \"aver approvato una risoluzione contro la legge\".\nDopo le iniziali resistenze, il Consiglio dei ministri ha attuato modifiche al progetto di utilizzo del budget nazionale per finanziare le elezioni. Le elezioni sarebbero costate circa 417 milioni di grivnie (circa 60 milioni di euro o, equivalentemente, 80 milioni di dollari).\nSondaggi.\nSecondo i sondaggi condotti nei primi mesi del 2008, il sostegno all'attuale Primo ministro Julija Tymo\u0161enko ed al suo blocco era cresciuto ed era divenuta la percentuale maggiore in assoluto rispetto al periodo in cui tale partito era al governo.\nFine della crisi.\nIl 22 ottobre il Presidente Ju\u0161\u010denko ha affermato che la data precisa delle elezioni non poteva essere determinata finch\u00e9 il Parlamento (i lavori del Parlamento furono bloccati dalle proteste dal 21 ottobre fino al 24 ottobre) non avesse approvato i finanziamenti per le elezioni e non avesse votato la legislazione per aiutare l'Ucraina ad uscire dalla crisi economica mondiale. Fino ad ora, il Parlamento non ha ancora approvato i fondi. Il 12 novembre 2008 Ju\u0161\u010denko afferm\u00f2 in una intervista pubblicata nel quotidiano di Varsavia \"Rzeczpospolita\" che le elezioni non si sarebbero potute tenere nel 2008 in quanto prima dovevano essere intraprese le misure anti-crisi.\nAll'inizio del dicembre 2008 vi furono negoziati tra il Blocco Julija Tymo\u0161enko e il Partito delle Regioni per formare una coalizione, ma dopo che Volodimir Litvin fu eletto Presidente della Verchovna Rada il 9 dicembre 2008, egli annunci\u00f2 la creazione di una coalizione tra il suo Blocco di Litvin, BJuT e Ucraina Nostra. Dopo i negoziati i tre partiti firmarono ufficialmente l'accordo il 16 dicembre. Non \u00e8 certo se la coalizione bloccher\u00e0 le elezioni anticipate nonostante il Presidente Volodimir Litvin abbia affermato che il Parlamento rester\u00e0 in carica fino al 2012."}
{"id": "2017001", "revid": "124948183", "url": "https://it.wikipedia.org/wiki?curid=2017001", "title": "Paolo Fregoso", "text": "Viene ricordato per aver istituito a Genova la festa di precetto della Decollazione di San Giovanni Battista e l'istituzione ligure del Monte di Piet\u00e0 grazie alla collaborazione con il beato Angelo Carletti.\nBiografia.\nVita ecclesiastica.\nFiglio del doge Battista Fregoso quest'ultimo eletto nel 1437 e di Ilaria Guinigi, \u00e8 ricordato dalle memorie storiche come \"figura sinistra\" nel panorama politico e religioso genovese, tanto che alcuni storici misero in dubbio la sua reale vocazione religiosa suffragata tra l'altro dalla nascita di ben cinque figli. Nonostante la sua grande passione per la politica, soprattutto quella in ambito genovese dove la sua famiglia sal\u00ec pi\u00f9 volte al potere dogale, fu il pontefice Niccol\u00f2 V, nativo della cittadella del levante ligure di Sarzana, che convinse con la sua dottrina religiosa Paolo ad intraprendere gli studi ecclesiastici che comp\u00ec a Pavia.\nTerminati gli studi fu nominato canonico del capitolo della cattedrale Nostra Signora Assunta di Savona il 23 luglio del 1448; trasferitosi a Sestri Ponente nel 1451, presso l'abbazia cistercense di Sant'Andrea, venne nel 1453 eletto abate dello stesso complesso. Grazie all'espressiva richiesta di suo fratello Pietro Fregoso, doge in carica, riusc\u00ec ad insediarsi cos\u00ec in breve tempo nel panorama religioso della Genova medievale con la successiva nomina, il 7 febbraio del 1453 e a soli ventisei anni, a nuovo arcivescovo dell'arcidiocesi di Genova. Ricevette inoltre nel 1470 la nomina di abate commendatario del monastero di San Bernardo di Fontevivo nel parmense.\nNominato cardinale a Roma nel 1480, ricevette il titolo cardinalizio di Sant'Anastasia fino al 1489. Nella citt\u00e0 papale attrezz\u00f2 per Genova ventuno navi partite da Civitavecchia e fu ricevuto dal papa Sisto IV nel concistoro pubblico. Nel suo mandato \"religioso\" fu nominato come ammiraglio della Santa Sede a capo di una spedizione navale, alleata con la flotta navale napoletana di Ferdinando I di Napoli, dal pontefice Sisto IV contro la flotta turca ad Otranto (Battaglia di Otranto).\nSi dimise dalla carica arcivescovile e cardinalizia il 13 febbraio del 1495. Nuovamente eletto vescovo dell'arcidiocesi genovese il 29 luglio 1496 conserv\u00f2 la carica ecclesiastica fino alla morte avvenuta il 22 marzo del 1498.\nVita politica.\nPi\u00f9 turbolenta e in alcuni casi violenta fu invece la vita politica di Paolo Fregoso che, in ben tre diversi momenti, riusc\u00ec a salire alla massima carica repubblicana contrastando, tra l'altro, alcuni componenti a lui vicini della sua famiglia in primis il cugino e doge Lodovico Fregoso e la stessa popolazione genovese. Fu infatti Lodovico a lasciare il proprio mandato in favore del cugino il 14 maggio del 1462. Il dogato fu s\u00ec relativamente molto breve, quasi quindici giorni, ma di grande importanza storica in quanto Paolo Fregoso divenne in quel breve periodo a capo sia del potere spirituale, grazie alla nomina arcivescovile, sia di quello temporale poich\u00e9 mantenne ambe le cariche su Genova e Liguria; secondo le fonti storiche tale nomina fu approvata da papa Pio II.\nDopo la settimanale carica governativa del Governo di quattro Capitani artefici dal 1\u00ba giugno all'8 giugno 1462 e con la nuova nomina a doge di Lodovico, i rapporti d'odio tra i due cugini minarono in continuazione la popolazione genovese, divisa ora tra l'\"arcivescovo Fregoso\" e il \"doge Fregoso\". Ottenuta nuovamente da quest'ultimo la nomina alla massima carica dogale la trentanovesima nella storia repubblicana non rinunci\u00f2 ancora al potere ecclesiastico e come per un qualsiasi condannato diede l'ordine d'arresto per il cugino Lodovico che fu condotto, strisciando, alla fortezza di Castelletto e rinchiuso per un determinato periodo. Oltre al danno dell'insensato arresto, Lodovico fu costretto a cedere inoltre la propria propriet\u00e0 acquisita della stessa fortezza del Castelletto nelle mani del neo doge Paolo.\nNuovamente spodestato nell'aprile del 1464 dopo vari episodi discutibili tra i quali viene ricordata la proposta di cacciare da Genova la famiglia Adorno con l'aiuto dei Fieschi o ancora le frequenti lotte intestine dei Fregoso porteranno infine il Consiglio degli Anziani a richiamare nel territorio genovese e ligure la protezione della Signoria Sforzesca per quasi tredici anni (1464-1477), che si tramut\u00f2 di fatto in una nuova dominazione milanese a Genova. Paolo Fregoso, esiliato, trov\u00f2 rifugio a Mantova alla corte dei Gonzaga, assieme ai figlioletti Fregosino ed Alessandro, che qui ricevettero la prima educazione umanistica.\nNominato cardinale nel 1480, fu eletto per la terza e ultima volta quarantunesimo doge della Repubblica il 25 novembre del 1483. Una successiva ribellione dei Genovesi contro il potere di Paolo lo porteranno ad una spontanea fuga da Genova il 6 gennaio 1488; gli successe un'ulteriore dedizione verso gli Sforza. Nonostante il mantenimento della carica cardinalizia e arcivescovile su Genova, confermata nel 1496, fu costretto all'esilio forzato dalla stessa citt\u00e0 e dai territori della Repubblica, che lo costrinsero a trovare rifugio in Piemonte, in Veneto e persino a Roma.\nNella citt\u00e0 papale si trasfer\u00ec l'8 dicembre del 1488 nella basilica dei Santi XII Apostoli e accompagn\u00f2 papa Innocenzo VIII ad una visita ad Ostia il 15 novembre del 1489; nel 1490, il 10 agosto, fu nominato cardinale del titolo cardinalizio di San Sisto partecipando al conclave del 1492. Lott\u00f2 fino alla morte, avvenuta nel 1498, ma senza successo contro la dominazione di Carlo VIII di Francia.\nDiscendenza.\nPaolo Fregoso ebbe cinque figli, tra questi: "}
{"id": "2017003", "revid": "124123", "url": "https://it.wikipedia.org/wiki?curid=2017003", "title": "Nati nel 750", "text": ""}
{"id": "2017004", "revid": "124123", "url": "https://it.wikipedia.org/wiki?curid=2017004", "title": "Nati nel 755", "text": ""}
{"id": "2017005", "revid": "124123", "url": "https://it.wikipedia.org/wiki?curid=2017005", "title": "Nati nel 767", "text": ""}
{"id": "2017006", "revid": "124123", "url": "https://it.wikipedia.org/wiki?curid=2017006", "title": "Nati nel 768", "text": ""}
{"id": "2017007", "revid": "124123", "url": "https://it.wikipedia.org/wiki?curid=2017007", "title": "Nati nel 769", "text": ""}
{"id": "2017008", "revid": "164044", "url": "https://it.wikipedia.org/wiki?curid=2017008", "title": "Barnsley F.C.", "text": ""}
{"id": "2017011", "revid": "124123", "url": "https://it.wikipedia.org/wiki?curid=2017011", "title": "Nati nel 789", "text": ""}
{"id": "2017014", "revid": "124123", "url": "https://it.wikipedia.org/wiki?curid=2017014", "title": "Nati nel 795", "text": ""}
{"id": "2017015", "revid": "124123", "url": "https://it.wikipedia.org/wiki?curid=2017015", "title": "Nati nel 797", "text": ""}
{"id": "2017021", "revid": "34862", "url": "https://it.wikipedia.org/wiki?curid=2017021", "title": "Nazionale di pallavolo femminile dell'Olanda", "text": ""}
{"id": "2017028", "revid": "34862", "url": "https://it.wikipedia.org/wiki?curid=2017028", "title": "Nazionale di pallavolo maschile dell'Olanda", "text": ""}
{"id": "2017037", "revid": "729019", "url": "https://it.wikipedia.org/wiki?curid=2017037", "title": "Nazionale di pallavolo maschile dell'Unione Sovietica", "text": "La nazionale di pallavolo maschile dell'Unione Sovietica \u00e8 stata una squadra europea, attiva fino al 1991, composta dai migliori giocatori di pallavolo dell'Unione Sovietica ed \u00e8 stata posta sotto l'egida della Federazione pallavolistica dell'Unione Sovietica."}
{"id": "2017038", "revid": "6923", "url": "https://it.wikipedia.org/wiki?curid=2017038", "title": "Veicolo atipico", "text": "Nella categoria di veicolo atipico o con caratteristiche atipiche, ai sensi dell'articolo 59 del Codice della strada, sono compresi i veicoli che per le loro specifiche caratteristiche non rientrano fra quelli definiti al TITOLO III. Si tratta di veicoli le cui caratteristiche, indicate nel libretto di circolazione, non rispondono in tutto o in parte alle specifiche tecniche necessarie al momento della loro immatricolazione e quindi sono soggetti a normative speciali.\nLe principali categorie previste dal codice della strada italiano sono:\nVeicoli d'epoca.\nSono considerati appartenenti alla categoria di veicoli con caratteristiche atipiche i motoveicoli e gli autoveicoli d'epoca, nonch\u00e9 i motoveicoli e gli autoveicoli di interesse storico e collezionistico, ai sensi dell'articolo 60 del Codice della Strada e, ai sensi dell'articolo 80 del Codice della Strada, devono essere sottoposti a revisione annualmente. Fanno eccezione, dall'inizio del 2010,\ni veicoli storici per cui le nuove leggi portano a cadenza biennale la revisione.\nPer i veicoli atipici senza specifico regolamento, il Ministro dei trasporti e della navigazione, sentiti i Ministri interessati, stabilisce, con proprio decreto:\na) la categoria, fra quelle individuate nel presente capo, alla quale i veicoli atipici devono essere assimilati ai fini della circolazione e della guida; \nb) i requisiti tecnici di idoneit\u00e0 alla circolazione dei medesimi veicoli individuandoli, con criteri di equivalenza, fra quelli previsti per una o pi\u00f9 delle categorie succitate. "}
{"id": "2017040", "revid": "34862", "url": "https://it.wikipedia.org/wiki?curid=2017040", "title": "Nazionale di pallavolo maschile della Germania Ovest", "text": ""}
{"id": "2017046", "revid": "34862", "url": "https://it.wikipedia.org/wiki?curid=2017046", "title": "Nazionale di pallavolo maschile di Serbia e Montenegro", "text": ""}
{"id": "2017060", "revid": "122246", "url": "https://it.wikipedia.org/wiki?curid=2017060", "title": "Nazionale di pallavolo maschile della Serbia e Montenegro", "text": ""}
{"id": "2017061", "revid": "767487", "url": "https://it.wikipedia.org/wiki?curid=2017061", "title": "Stan Miasek", "text": ""}
{"id": "2017068", "revid": "1534511", "url": "https://it.wikipedia.org/wiki?curid=2017068", "title": "Equazioni di London", "text": "Le equazioni di London sono le pi\u00f9 semplici relazioni costitutive per descrivere la superconduttivit\u00e0. Il maggiore risultato di tali equazioni \u00e8 quello di riuscire a descrivere l'effetto Meissner-Ochsenfeld, che non \u00e8 spiegabile semplicemente con le equazioni di Maxwell. Sono state sviluppate nel 1935 dai due fratelli Fritz e Heinz London.\nFormulazione.\nUna possibile formulazione delle equazioni di London \u00e8:\nformula_1\nnelle quali formula_2 \u00e8 la permeabilit\u00e0 magnetica del vuoto, mentre formula_3 \u00e8 detta lunghezza di penetrazione di London, che ha le dimensioni di una lunghezza. Tale parametro \u00e8 definito come\nformula_4\ncon formula_5 pari alla carica elettrica elementare, formula_6 pari alla massa dell'elettrone mentre formula_7 \u00e8 un parametro fenomenologico detto densit\u00e0 volumica di superportatori.\nLa prima equazione.\nLa prima equazione di London descrive la prima delle due caratteristiche di un superconduttore, cio\u00e8 l'assenza di resistenza DC. Per ricavare tale equazione, \u00e8 sufficiente considerare il modello di Drude per la conducibilit\u00e0 elettrica nei metalli.\nDerivazione dell'equazione.\nIl modello di Drude per le correnti DC propone la seguente equazione che descrive il movimento degli elettroni:\nformula_8\ndove formula_5 \u00e8 pari alla carica elettrica elementare, formula_6 \u00e8 pari alla massa dell'elettrone e formula_11 viene detto tempo di rilassamento, e rappresenta il tempo medio che separa due collisioni distinte di un elettrone all'interno del reticolo di ioni del metallo.\nEssendo la conducibilit\u00e0 elettrica formula_12 direttamente proporzionale a formula_11, si pu\u00f2 immaginare che in un materiale in cui non c'\u00e8 resistenza il tempo di rilassamento sia molto grande, tendente all'infinito. Se formula_14, l'equazione di Drude si semplifica in\nformula_15\nImmaginando che solo una densit\u00e0 volumica formula_7 degli elettroni del materiale sia superconduttiva, e ricordando la definizione di formula_17, si ottiene:\nformula_18\nche \u00e8 proprio la prima equazione di London.\nLa seconda equazione.\nLa seconda equazione fu introdotta dai fratelli London per ovviare alle limitazioni imposte dalla prima equazione in termini di diamagnetismo perfetto.\nInsufficienza della prima equazione.\nLa prima equazione modella bene l'assenza di resistenza ma non pu\u00f2 descrivere l'effetto Meissner-Ochsenfeld. Difatti, applicando le equazioni di Maxwell ad essa si ottiene:\nformula_19\nIntegrando tale relazione nel tempo in un intervallo formula_20 si ricava:\nformula_21\ncon formula_22 campo magnetico all'istante formula_23. Tale equazione ammette una soluzione particolare formula_24, cio\u00e8 un campo costante, che \u00e8 incompatibile con l'effetto Meissner-Ochsenfeld, in quanto esso prevede un diamagnetismo perfetto, quindi assenza totale di campi magnetici.\nDescrizione del diamagnetismo perfetto.\nVenne quindi proposta l'equazione:\nformula_25\nTale equazione descrive perfettamente l'effetto Meissner-Ochsenfeld. Difatti, applicando la legge di Ampere formula_26 al primo membro, e ricordando formula_27 si ricava:\nformula_28\nConsiderando la soluzione particolare in una dimensione formula_29 (con formula_30 sulla superficie del conduttore e formula_31 all'interno del materiale):\nformula_32\nsi vede come il campo magnetico si riduca esponenzialmente con la distanza dalla superficie, modellando un diamagnetismo perfetto. Si capisce cos\u00ec anche il significato fisico di formula_3, che \u00e8 la distanza dalla superficie del conduttore in cui il campo si \u00e8 ridotto di un fattore formula_34.\nRiscrittura della seconda equazione.\nLa seconda equazione di London pu\u00f2 essere scritta anche in un'altra forma, ricordando la definizione di potenziale vettore:\nformula_35\nSostituendo nella seconda equazione di London si ricava:\nformula_36\nin cui si nota una diretta proporzionalit\u00e0 tra la densit\u00e0 di corrente e il potenziale vettore magnetico."}
{"id": "2017091", "revid": "124123", "url": "https://it.wikipedia.org/wiki?curid=2017091", "title": "Nati nel 920", "text": ""}
{"id": "2017097", "revid": "599013", "url": "https://it.wikipedia.org/wiki?curid=2017097", "title": "Chick Halbert", "text": ""}
{"id": "2017099", "revid": "124123", "url": "https://it.wikipedia.org/wiki?curid=2017099", "title": "Nati nel 942", "text": ""}
{"id": "2017101", "revid": "767487", "url": "https://it.wikipedia.org/wiki?curid=2017101", "title": "Bodhiruci", "text": "Originario dell'India settentrionale, Bodhiruci \u00e8 stato uno dei pi\u00f9 prolifici traduttori dal sanscrito al cinese di opere buddhiste. Nel Tempio di Sh\u00e0ol\u00edn, situato nei pressi dell'allora capitale Luoyang, Bodhiruci complet\u00f2 la traduzione di oltre trenta sutra e commentari mah\u0101y\u0101na. \u00c8 ricordato soprattutto per aver operato su testi della scuola Cittam\u0101tra come il \"La\u1e45k\u0101vat\u0101ras\u016btra\" e il \"Sa\u1e43dhinirmocana-Sutra\", ma anche su altri sutra mah\u0101y\u0101na come il \"Sutra del Diamante\" e il \"Sutra del Loto\".\nA Bodhiruci si attribuiscono, tra le altre, le seguenti traduzioni:\nIl Bodhiruci del VI secolo non va tuttavia confuso con un omonimo monaco indiano traduttore che oper\u00f2 nel VII secolo, sotto la Dinastia Tang a cui si deve, ad esempio, la traduzione, tra il 706 e il 713, del \"D\u00e0 b\u01ceoj\u012b j\u012bng\" (\u5927\u5bf6\u7a4d\u7d93, \"Ratnak\u016b\u1e6das\u016btra\", giapp. \"Daih\u014dshakuky\u014d\", Sutra del cumulo di gioielli, T.D. 310.11.1-687) in 120 fascicoli."}
{"id": "2017102", "revid": "124123", "url": "https://it.wikipedia.org/wiki?curid=2017102", "title": "Nati nel 944", "text": ""}
{"id": "2017104", "revid": "124123", "url": "https://it.wikipedia.org/wiki?curid=2017104", "title": "Nati nel 946", "text": ""}
{"id": "2017110", "revid": "125346986", "url": "https://it.wikipedia.org/wiki?curid=2017110", "title": "Justice League (serie animata)", "text": "Justice League \u00e8 una serie televisiva animata statunitense dedicata al gruppo supereroistico della DC Comics Justice League. Prodotta dalla Warner Bros. Animation, la serie \u00e8 stata creata da Bruce Timm e Paul Dini. Composta da due stagioni per un totale di 52 episodi, \u00e8 stata trasmessa per la prima volta il 17 novembre 2001 su Cartoon Network (prima serie del DC Animated Universe ad essere trasmessa su questo canale), mentre si \u00e8 conclusa il 29 maggio 2004. In lingua italiana \u00e8 stata trasmessa solo la prima stagione dal canale Boing del digitale terrestre, dal settembre 2005. La seconda invece rimane inedita per motivi sconosciuti.\nInserita nella continuity del DC Animated Universe, cronologicamente parlando si colloca subito dopo la fine della serie \"Superman\". Nel 2004 la serie ha avuto un seguito, \"Justice League Unlimited\", che vide aumentare di numero i personaggi dell'universo DC, nonch\u00e9 modificare il tipo di narrazione, pi\u00f9 orientato verso storie autoconclusive che alle saghe da due o tre episodi. In questa serie i pi\u00f9 grandi eroi della Terra, Superman, Batman, Wonder Woman, Flash, Lanterna Verde, Alata e Martian Manhunter, si uniscono per formare la Justice League, un team che dovr\u00e0 affrontare minacce come Lex Luthor, Darkseid, Brainiac e la Lega dell'ingiustizia.\nGrazie al grande successo riscontrato, \u00e8 stata realizzata una serie a fumetti e diverse action-figure. La serie ha raccolto i favori del pubblico. Nel gennaio 2009, il sito \"IGN\" ha inserito la serie al 20\u00ba posto nella classifica delle migliori serie televisive animate di tutti i tempi. Inoltre, sempre per \"IGN\", la serie si \u00e8 classificata insieme al suo successore, al 3\u00ba posto nella lista dei 10 migliori adattamenti televisivi tratti dal fumetto.\nTrama.\nQualche anno \u00e8 passato da quando Superman \u00e8 tornato in s\u00e9 dopo essere stato ipnotizzato dagli Apokalittici e Darkseid obbligandolo a conquistare la Terra, prima di essere rinsavito grazie a Supergirl e Lois Lane. Riconquistatosi la fiducia della gente con l'aiuto di Batman, con il quale ha proposto l'idea di fondare un gruppo di supereroi per salvare la Terra quando da soli non possono, Superman si ritrova ad affrontare una conquista aliena provenienti da Marte. Non si tratta di marziani, in quanto sono stati sterminati dagli stessi alieni, bens\u00ec di una razza aliena mutaforma debole alla luce del Sole. Superman viene quindi contattato dall'ultimo marziano superstite, J'onn J'onzz (in grado di cambiare aspetto e leggere nella mente), e assieme a Batman lo liberano dalla sua prigione e si uniscono a lui per fermare l'avanzata aliena. Ad aiutarli giungono pure la Lanterna Verde John Stewart, la Thanaghariana Shayera Hol, detta l'Alata, il superveloce Flash e la misteriosa amazzone di Themiscyra Diana, detta Wonder Woman. I sette eroi salvano la Terra dagli alieni, unendo le loro forze, e a missione compiuta, decidono di fondare la Justice League e una Torre di Controllo spaziale per monitorare la Terra e possibili minacce spaziali.\nIl gruppo, inoltre, riesce nell'impresa di incastrare Lex Luthor nel rivelare pubblicamente le sue azioni criminose che \u00e8 sempre riuscito a coprire, approfittando di un suo momento di debolezza dovuto ad un cancro causato dalle radiazioni di Kryptonite, che riesce a contrastare usando un'armatura creatagli da Ultra-Humanite. Lex quindi mette su un gruppo di criminali e nemici dei membri della Justice League e fonda l'Injustice Gang con, Humanite, Solomon Grundy, Star Sapphire, Copperhead, l'Ombra, Cheetah e anche, seppur riluttante, il Joker. Tra problemi interuniversali e problemi personali, la Justice League affronta anche pi\u00f9 di una volta Vandal Savage, un preistorico che divenne immortale grazie ad un meteorite e che tent\u00f2 di cambiare la storia, iniziando con il rimpiazzare Hitler durante la Seconda guerra mondiale; fermare il super-intelligente Gorilla Grodd che tenta pi\u00f9 di una volta di formare un gruppo migliore della Injustice Gang; e fermare il Joker dal far impazzire la gente con un quintetto di ragazzini dai poteri soprannaturali usati dal Governo, la Banda della Scala Reale. La Justice League, ad un certo punto, si ritrova a che fare anche con una loro controparte proveniente da una dimensione parallela, i Justice Lords. Inizialmente identici alla controparte originale, quando il Presidente degli Stati Uniti Lex Luthor uccise Flash, Superman distrusse l'uomo bruciandolo con lo sguardo, diventando dopo tale azione malvagio, assieme ai suoi colleghi, e governando la loro Terra con pugno di ferro. La League, inoltre, riesce a liberarsi di Brainiac e Darkseid in un colpo solo, distruggendo il meteorite dell'androide dove il signore di Apokolips si ritrovava al momento dell'esplosione, per quanto Superman sia convinto che risentiranno parlare di entrambi.\nTra un'avventura e l'altra, Lanterna Verde e Alata legano sempre di pi\u00f9, diventando infine una coppia. Tuttavia, questa relazione non \u00e8 destinata a durare: poco dopo l'inizio della loro relazione, i Thanghariani arrivano sulla Terra rivelando che Alata era uno scout della loro armata, ma non per conquistarli ma per proteggerli da una minaccia pi\u00f9 grande. I Gordoniani sono in procinto di raggiungere la Terra e distruggerla, ma non se i Thanghariani montano per loro uno scudo protettivo. In realt\u00e0 per\u00f2, tale scudo \u00e8 solo un portale per consentire a i Thanghariani di superare lo scudo Gordoniano e batterli una volta per tutte nel loro pianeta natale, ma l'attivazione del portale porter\u00e0 alla distruzione della Terra. La Justice League tenter\u00e0 di fermare tale progetto, mentre l'Alata \u00e8 combattuta se aiutare la sua gente o aiutare i suoi amici, facendo la scelta giusta al momento cruciale e salvando la Terra. Col portale distrutto grazie a Batman, che ha schiantato la Torre di Controllo contro, i Thanghariani sono costretti ad andarsene, ma radiano l'Alata dall'esercito. Anche la Justice League \u00e8 combattuta se lasciare che Alata rimanga, ma questa decide di propria scelta di andarsene dal gruppo. Intanto, il gruppo inizia a progettare una nuova Torre di Controllo.\nEpisodi.\nEsistono inoltre tre episodi speciali che fanno da crossover con la serie animata \"Static Shock\", anch'essa prodotta dalla Warner Bros. Animation e inserita nel DC Animated Universe.\nProduzione.\nConcezione.\nDopo la chiusura di \"Batman of the Future\", la Warner Bros. chiese all'animatore Bruce Timm, co-produttore di \"Batman\" e \"Superman\" degli anni '90, di realizzare una serie che si concentri sulla Justice League. In un'intervista a Bruce Timm, nel 1998, l'animatore disse che \"\u00e8 uno spettacolo difficile da fare. Abbiamo tutti questi personaggi, ed \u00e8 difficile mantenere due eroi impegnati in una scena d'azione allo stesso tempo.\" In un'altra intervista un anno dopo, Bruce Timm ha riaffermato la difficolt\u00e0 nel realizzare una serie del genere, dicendo che \"avendo tanti personaggi principali in uno spettacolo di ventidue minuti, \u00e8 difficile focalizzare la personalit\u00e0 in ogni personaggio. La bellezza di una serie come \"Batman\" \u00e8 che puoi davvero entrare in quel personaggio, nella sua personalit\u00e0\".\nIl presidente della Warner Bros. Animation Jean MacCurdy, ha dichiarato di non riuscire a pensare a nessuno pi\u00f9 appropriato o qualificato per dare vita a \"Justice League\" di Bruce Timm. Ha proseguito poi dicendo che \"come ha brillantemente dimostrato con \"Batman\" e \"Superman\", \u00e8 entusiasta di creare una serie divertente e dinamica che appassioner\u00e0 le schiere di fan di \"Justice League\" in tutto il mondo, oltre a presentare ad un'intera nuova generazione di fan questi personaggi classici.\nSviluppo.\nConosciuti ai telespettatori come \"I Superamici\" della serie realizzata tra il 1973 e il 1985 dalla Hanna-Barbera, i membri della Justice League del 2001 sono totalmente diversi dai propri corrispondenti di due decenni prima, poich\u00e9 questa serie si ispira fortemente agli altri lavori di Paul Dini, Bruce Timm e Alan Burnett nel DC Animated Universe. Oltre a una maggiore fedelt\u00e0 all'originale, \"Justice League\" propone caratterizzazioni adulte dei personaggi, sia per gli eroi che per i loro antagonisti, unitamente ad una valenza educativa, non risparmiando avvenimenti spiacevoli ai propri protagonisti. Eloquenti a tal proposito sono la cacciata di Wonder Woman dalla sua isola natale Themyscira nonostante ne abbia salvato le sorti, a causa di un'antica legge; oppure la saga che vede Superman catturato e portato nell'alieno Pianeta della guerra, dove un tiranno offre spettacoli gladiatori perch\u00e9 il popolo, entusiasta delle lotte, non pensi alla mancanza di lavoro e di cibo.\nQuando \"Justice League\" debutt\u00f2 su Cartoon Network nel 2003, alcuni fan rimasero sorpresi dalla formazione della squadra. Mentre il gruppo includeva standard come Batman, Superman e Wonder Woman, la Justice League della DCAU includeva John Stewart, una Lanterna Verde meno conosciuta e Alata. Inizialmente per\u00f2 Bruce Timm realizz\u00f2 uno schizzo in cui veniva rappresentata la squadra pi\u00f9 tradizionale, con Aquaman e Hal Jordan al posto di Alata e Johns Stewart. Alla fine, sia John Stewart che Alata sono stati aggiunti per dare diversit\u00e0 al cast dello show. Mentre Aquaman e un'altra Lanterna Verde, Kyle Rayner, erano gi\u00e0 apparsi su \"Superman\", divennero solo guest star della Justice League.\nSecondo il commento audio del DVD della seconda stagione, la seconda parte di \"Starcrossed\", si pensava potesse essere l'ultimo episodio della serie. Tuttavia, nel febbraio 2004, Cartoon Network ha annunciato un seguito, \"Justice League Unlimited\", che \u00e8 stato presentato in anteprima il 31 luglio 2004 e presentava un maggior numero di personaggi.\nAnimazione.\nAnche se la serie \u00e8 in animazione tradizionale come il resto delle serie del DC Animated Universe, la sigla d'apertura \u00e8 stata realizzata in 3D con l'uso del \"cel-shading\". L'intro \u00e8 stato utilizzato per tutti i 52 episodi fin quando non comparve pi\u00f9 nel seguito \"Justice League Unlimited\". In un'illustrazione della Justice League realizzata da Bruce Timm, gli eroi come Superman, Batman e Aquaman conservavano ancora l'aspetto che avevano nelle precedenti incarnazioni (la serie \"Superman\" e \"Batman - Cavaliere della notte\"). In seguito \u00e8 stato adottato un nuovo abbigliamento e design per Superman (il quale indossa uno slip non pi\u00f9 blu ma rosso e, almeno per la prima stagione, ha un aspetto pi\u00f9 invecchiato), per Batman (il suo costume \u00e8 una fusione delle due bat-suit indossate nelle precedenti serie, mentre Bruce Wayne ha gli occhi neri e non pi\u00f9 blu come in \"Cavaliere della notte\") e Aquaman (il suo design \u00e8 stato quello maggiormente stravolto, ed \u00e8 pi\u00f9 simile alla versione fumettistica degli anni '90).\nCasting.\nKevin Conroy riprende il suo ruolo di Batman dopo aver doppiato il personaggio nella serie \"Batman\" (1992-1995), \"Batman - Cavaliere della notte\" (1997-1999) e \"Batman of the Future\" (1999-2001). Il costume di Batman \u00e8 stato nuovamente ridisegnato, ma questa volta si tratta di una combinazione delle ultime tre versioni. La tuta rimane quella della serie \"Cavaliere della notte\", ma con il mantello blu della prima serie \"Batman\" e le lunghe orecchie del costume di \"Batman of the Future\". Tim Daly, che ha doppiato Superman nella serie animata omonima, inizialmente avrebbe dovuto riprendere il suo ruolo ma ha dovuto rinunciare il suo ruolo a causa del coinvolgimento con \"Il fuggiasco\" (remake di una sola stagione della serie \"Il fuggiasco\" del 1963) ed \u00e8 stato sostituito da George Newbern. Superman fu inizialmente ridisegnato con l'aggiunta di piccole rughe sul viso che dovevano farlo sembrare pi\u00f9 vecchio, oltre ad avere un'evidente striscia brillante sui capelli; inoltre sarebbe dovuto apparire pi\u00f9 possente fisicamente rispetto alla versione precedente della serie \"Superman\".\nContinuity.\nLa maggior parte dei personaggi che compaiono nella serie conservano le loro origini e la loro storia dai fumetti, fatta eccezione per Wonder Woman. Nella continuity della serie e del DC Animated Universe, il primo episodio della serie \"Secret Origins\" non presenta la storia della gara di Diana contro le sue sorelle Amazzoni per essere l'ambasciatrice della pace nel mondo degli uomini, ma decide di fuggire dal suo mondo per andare in soccorso della Justice League, nella quale \u00e8 l'ultima arrivata. Gli episodi successivi mostrano i suoi tentativi di adattarsi al nuovo mondo. In un'intervista sul cofanetto in DVD della prima stagione, il co-creatore della serie Bruce Timm ha affermato di aver inizialmente affrontato alcune questioni legali sull'utilizzo del personaggio Wonder Woman, ma l'animatore statunitense si era detto convinto che sarebbe riuscito ad inserirla nella serie. Inoltre, il personaggio di Flash viene mostrato come un po' pi\u00f9 giovane e significativamente pi\u00f9 sfacciato rispetto alla prima apparizione nel DC Animated Universe (nella serie \"Superman\") e alla controparte fumettistica, assomigliando a tratti a quella che \u00e8 la personalit\u00e0 di Plastic Man, che fornisce un tono comico ai fumetti della JLA. Cambiamenti importanti sono stati fatti anche ad Hawkgirl (chiamata in italiano Alata) che, nel corso della serie, intrattiene una relazione con John Stewart, alias Lanterna Verde. Viene accennata anche una storia d'amore tra Batman e Wonder Woman (poi approfondita nella serie \"Justice League Unlimited\"), che non avrebbero voluto abbinare Wonder Woman con Superman nonostante le richieste dei fan. A differenza della serie \"I Superamici\", Robin non fa da spalla a Batman in questa serie animata e non compare quasi mai tranne in un cameo.\nColonna sonora.\nUna colonna sonora di 4 dischi con le musiche salienti di entrambe le stagioni di \"Justice League\" \u00e8 stata pubblicata da La-La Land Records nel luglio del 2016. Si tratta di un'edizione limitata di 3000 unit\u00e0 e pu\u00f2 essere ordinata sul sito ufficiale della La-La Land Records. Il set comprende tracce degli episodi preferiti dai fan come \"A Better World\", \"Hereafter\", \"Wild Cards\" e \"Starcrossed\".\nLa-La Land spera di rilasciare una colonna sonora anche per \"Justice League Unlimited\", a condizione che le vendite della colonna sonora della \"Justice League\" migliorino significativamente e che ci sia una domanda sufficiente dai fan.\nDistribuzione.\nLa serie \u00e8 stata trasmessa dal 2001 al 2004 sul canale statunitense Cartoon Network all'interno del blocco Toonami.\nIn Italia la serie \u00e8 stata trasmessa da Italia 1 a partire dal 4 settembre 2004, poi da Boing dal 23 aprile 2006 ed \u00e8 stata replicata su Cartoon Network l'11 giugno 2007. La serie \u00e8 stata ritrasmessa dall'11 marzo 2019 in orario notturno su Italia 1.\nEdizione italiana.\nL'edizione italiana \u00e8 curata da Guido Rutta, gi\u00e0 autore del doppiaggio della serie di \"Batman\", per la Merak Film di Milano.\nLa seconda stagione non \u00e8 stata doppiata per motivi sconosciuti e quindi rimane inedita in Italia.\nEdizioni home video.\nSono usciti 2 cofanetti di DVD contenenti le due stagioni della serie; dal 2004 la Warner Italia ha commercializzato la prima stagione della \"Justice League\".\nAccoglienza.\nCritica.\nLa serie ha avuto recensioni generalmente positive da parte della critica.\nNel gennaio 2009, il sito \"IGN\" ha inserito la serie al 20\u00ba posto nella classifica delle migliori serie televisive animate di tutti i tempi. Inoltre, sempre per \"IGN\", la serie si \u00e8 classificata insieme al suo successore, al 3\u00ba posto nella lista dei 10 migliori adattamenti televisivi tratti dal fumetto.\nNell'agosto 2015 \"IGN\" ha stilato una speciale classifica delle 12 migliori storie d'amore dei supereroi in TV, nel quale viene \u00e8 presente quella tra Lanterna Verde e Alata.\nRiconoscimenti.\nAnnie Awards\nper l'episodio \"Comfort &amp; Joy\" - Paul Dini (nominato)\nper episodio \"Clash\" - Dan Riba (nominato)\nMotion Picture Sound Editors\nPrimetime Emmy Awards\nRondo Hatton Classic Horror Awards\nWriters Guild of America Award\nGold Derby Awards\nCinema Audio Society Awards\nOpere derivate.\nFilm.\nNel 2004 Bruce Timm ha annunciato che stavano lavorando ad un film direct-to-video sulla serie. Il film avrebbe dovuto fare da ponte tra la seconda stagione di \"Justice League\" e la prima di \"Justice League Unlimited\". Dwayne McDuffie scrisse la sceneggiatura e Andrea Romano ha formato il cast, ma la Warner Bros. ha scartato il progetto. Tuttavia, nel 2010, la trama del film \u00e8 stata utilizzata per il film \"\", in cui per\u00f2 sono stati rimossi tutti i riferimenti al DC Animated Universe e John Stewart \u00e8 stato sostituito da Hal Jordan come Lanterna Verde della Justice League.\nIl 30 marzo 2019 \u00e8 uscito il film \"Justice League vs. the Fatal Five\" in Digital HD, e in 4K Ultra HD, Blu-ray e DVD il 16 aprile 2019. Nonostante la canonicit\u00e0 con il DC Animated Universe sia dubbia, il produttore esecutivo Bruce Timm considera il film come canonico. Il cast comprende Kevin Conroy, Susan Eisenberg e George Newbern che riprendono rispettivamente i ruoli di Batman, Wonder Woman e Superman, della serie animata di \"Justice League\" e da altre produzioni DC.\nFumetti.\nCome per le precedenti serie del DC Animated Universe, sono state prodotte due serie a fumetti per le due serie animate sulla Justice League: la prima \u00e8 nota con il nome di \"Justice League Adventures\" basata sulla serie \"Justice League\" del 2001, e la seconda \"Justice League Unlimited\" basata sulla serie omonima. In entrambe le serie, che non fanno parte della continuity del cartone animato, compaiono personaggi mai visti sul piccolo schermo come Blue Beetle, Mary Marvel, Guy Gardner, Power Girl, Fulmine Nero e Firestorm e che contraddicono alcune vicende che si vedono nella serie.\nMerchandising.\nNel giugno 2018, \u00e8 stato annunciato che per tutti coloro che sono iscritti al nuovo servizio in streaming della DC Comics, DC Universe, saranno disponibili sei action-figure realizzate da DC Collectibles e basate sulla serie \"Justice League\" e \"Justice League Unlimited\", raffiguranti i principali membri della JLA (Superman, Batman, Wonder Woman, Flash, Lanterna Verde, Alata, Martian Manhunter e in pi\u00f9 Aquaman)."}
{"id": "2017115", "revid": "124123", "url": "https://it.wikipedia.org/wiki?curid=2017115", "title": "Nati nel 967", "text": ""}
{"id": "2017125", "revid": "124123", "url": "https://it.wikipedia.org/wiki?curid=2017125", "title": "Nati nel 981", "text": ""}
{"id": "2017126", "revid": "124123", "url": "https://it.wikipedia.org/wiki?curid=2017126", "title": "Nati nel 985", "text": ""}
{"id": "2017127", "revid": "124123", "url": "https://it.wikipedia.org/wiki?curid=2017127", "title": "Nati nel 989", "text": ""}
{"id": "2017131", "revid": "53508", "url": "https://it.wikipedia.org/wiki?curid=2017131", "title": "La conquista dell'America. Il problema dell'altro", "text": "La conquista dell'America. Il problema dell'\u00abaltro\u00bb \u00e8 un libro del filosofo Cvetan Todorov del 1984 edito da Einaudi, uscito in Francia nel 1982 col titolo \"La conqu\u00eate de l'Am\u00e9rique. La question de l'autre\".\nTratta del rapporto con \"l'altro\" analizzando gli avvenimenti storici avvenuti durante la Conquista del Messico. Todorov osserva come durante le varie fasi della conquista si verifichino due comportamenti: o gli indigeni sono identificati come diversi, ma in tal caso inferiori e quindi adatti ad essere conquistati e sfruttati; oppure essi sono riconosciuti come uguali ed in tal caso devono essere assimilati alla cultura spagnola. In ogni caso, il comportamento degli spagnoli in questo frangente, ma in generale di tutti gli europei nella conquista dell'America, \u00e8 stato tale da portare sempre alla distruzione della cultura indigena.\nSuddivisione dei capitoli.\nIl libro \u00e8 suddiviso in quattro parti. Nella prima, \"Scoprire\", Todorov analizza il comportamento di Cristoforo Colombo di fronte agli abitanti delle prime isole scoperte nel Mar dei Caraibi. \u00c8 il momento di una comprensione ingenua, nel quale un Colombo ermeneuta interpreta i segni provenienti dalla natura per i propri fini e d\u00e0 nomi a luoghi e popolazioni indigene per appropriarsene.\nNella seconda parte, \"Conquistare\", l'autore analizza il livello della conoscenza dell'altro a cui giungono i due comandanti contrapposti: Hern\u00e1n Cort\u00e9s in campo spagnolo e l'imperatore Montezuma degli Aztechi. Mentre Cort\u00e9s giunger\u00e0 ad un alto livello di comprensione dei rituali e delle regole sociali azteche, Montezuma finir\u00e0 col non agire nell'incertezza sulla cosa giusta da fare. In questa parte del libro, l'autore confronta due sistemi culturali, quello europeo, di comunicazione tra gli uomini, e quello azteco, di comunicazione con il mondo e con il divino - una comunicazione rituale che si basa sulla tradizione e che lascia spiazzate le popolazioni indigene di fronte alla novit\u00e0 rappresentata dalla conquista.\nNella terza parte, \"Amare\", Todorov confronta la comprensione della cultura del Nuovo Mondo cui giungono gli europei. I principali personaggi a confronto in questa sezione sono Hern\u00e1n Cort\u00e9s e Bartolom\u00e9 de Las Casas. Sebbene il primo giunga ad una conoscenza superiore della cultura indiana, la utilizza per distruggere le societ\u00e0 amerindie. Las Casas invece agisce per proteggere le popolazioni indigene e, verso la fine della sua vita, giunge a rinnegare l'essenza stessa dell'evangelizzazione cristiana.\nLa quarta parte, \"Conoscere\", \u00e8 invece dedicata ai due principali studiosi, Diego Dur\u00e1n e Bernardino de Sahag\u00fan, che permetteranno la conservazione della conoscenza della cultura indigena. Entrambi monaci, il primo domenicano, il secondo francescano, imparano la lingua indigena, il nahuatl, e nelle loro opere riportano la versione degli indigeni sulle ultime vicende storiche. Nonostante il loro punto di vista non possa essere assente, riescono a fornire le versioni pi\u00f9 fedeli del pensiero indigeno ed a permetterne la conservazione della cultura.\nRicezione.\nIl saggio ha goduto di un largo consenso tra antropologi, psicologi e filosofi. L'analisi di Todorov, recepita pi\u00f9 come moralista che come storica, permette di leggere l'episodio dello scontro tra Europei e Indios come un modello paradigmatico del processo di conoscenza del s\u00e9, processo che pu\u00f2 avere effetti egualmente sconcertanti e distruttivi.\nLo storico Carlo Ginzburg ha scritto: \"un libro da cui ho imparato molto, nonostante la sua impostazione scarsamente storica (e anche grazie ad essa)\"."}
{"id": "2017134", "revid": "767487", "url": "https://it.wikipedia.org/wiki?curid=2017134", "title": "Frankie Baumholtz", "text": ""}
{"id": "2017135", "revid": "124123", "url": "https://it.wikipedia.org/wiki?curid=2017135", "title": "Nati nel 1003", "text": ""}
{"id": "2017137", "revid": "124123", "url": "https://it.wikipedia.org/wiki?curid=2017137", "title": "Nati nel 1004", "text": ""}
{"id": "2017148", "revid": "124123", "url": "https://it.wikipedia.org/wiki?curid=2017148", "title": "Nati nel 1018", "text": ""}
{"id": "2017152", "revid": "124123", "url": "https://it.wikipedia.org/wiki?curid=2017152", "title": "Nati nel 1023", "text": ""}
{"id": "2017156", "revid": "339392", "url": "https://it.wikipedia.org/wiki?curid=2017156", "title": "Giulio Feltrio della Rovere", "text": ""}
{"id": "2017161", "revid": "124123", "url": "https://it.wikipedia.org/wiki?curid=2017161", "title": "Nati nel 1035", "text": ""}
{"id": "2017167", "revid": "83531", "url": "https://it.wikipedia.org/wiki?curid=2017167", "title": "Telemetro a coincidenza", "text": "Il telemetro a coincidenza era un tipo particolare di telemetro utilizzato nei sistemi di puntamento delle navi da guerra, impiegato dai primi anni del XX secolo.\nStoria.\nIl primo telemetro a coincidenza ad essere adottato dalla marina inglese nel 1892, fu il prototipo sviluppato da A. Barr e W. Stroud.\nI telemetri a coincidenza, di produzione britannica, furono utilizzati con successo dalla marina imperiale giapponese, nel corso della battaglia di Tsushima nel 1905.\nAll'inizio della prima guerra mondiale, i telemetri a coincidenza equipaggiavano le artiglierie, i mortai e le squadre di mitragliatitici della maggior parte degli eserciti. Le ditte Zeiss e Barr &amp; Stroud furono i maggiori fornitori di questi strumenti durante la prima guerra mondiale (la Barr &amp; Stroud forn\u00ec 16.000 telemetri all'esercito inglese e 3.300 a quello francese).\nIl pi\u00f9 grande telemetro, costruito nel 1919, fu installato presso le difese costiere del porto di Singapore, aveva una base di 100 piedi (30,48m).\nAllo scoppio della prima guerra mondiale i telemetri ottici equipaggiavano le direzioni di tiro delle navi da guerra delle potenze belligeranti.\nNel corso della Seconda guerra mondiale i telemetri ottici iniziarono ad essere sostituiti, sulle navi da guerra, dal radar.\nNegli anni cinquanta si complet\u00f2 l'abbandono di tali strumenti da parte delle marine militari; la diffusione, negli anni sessanta dei telemetri laser, decretarono la fine dell'utilizzo dei telemetri ottici in campo militare.\nFunzionamento.\nNella misurazione delle distanze sulle navi dell'epoca ci si serviva di due metodi: \nPrima dell'avvento dello stereotelemetro, la Regia Marina adottava un telemetro a coincidenza monoculare il cui uso era molto semplice. Nei telemetri a coincidenza si aveva un campo visivo circolare, diviso orizzontalmente in due semicerchi, la cui parte inferiore era fissa e la parte superiore mobile. Osservando l'albero di una nave, ad esempio, lo si vedeva diviso in due \"tronconi\". Tramite un bottone di collimazione, girandolo verso destra o verso sinistra, si portava il \"troncone\" superiore a coincidere con quello della parte inferiore fissa. In questo modo si otteneva la distanza della nave inquadrata. Gli schemi soprastanti e sottostanti fanno comprendere il funzionamento descritto.\n_________________________________________________________________________________________________________________________________\n Misurazione notturna di distanze di punti luminosi\nPer misurare la distanza di qualsiasi punto luminoso, accanto al bottone di collimazione ne era disponibile uno pi\u00f9 piccolo che, ruotato, inseriva all'interno dello strumento una lente; questa \"allungava\" i detti punti luminosi, s\u00ec da permettere la collimazione che consentiva di leggere la misurazione della distanza. "}
{"id": "2017168", "revid": "124123", "url": "https://it.wikipedia.org/wiki?curid=2017168", "title": "Nati nel 1056", "text": ""}
{"id": "2017169", "revid": "287204", "url": "https://it.wikipedia.org/wiki?curid=2017169", "title": "Hong Kong New World Tower", "text": "LHong Kong New World Tower (in cinese \u9999\u6e2f\u65b0\u4e16\u754c\u5927\u53a6), pi\u00f9 noto come K11, \u00e8 un grattacielo di Shanghai, in Cina. Progettato, su commissione del miliardario hongkonghese Adrian Cheng, dagli architetti Bergman e Hamann, \u00e8 stato completato nel 2002."}
{"id": "2017170", "revid": "124123", "url": "https://it.wikipedia.org/wiki?curid=2017170", "title": "Nati nel 1063", "text": ""}
{"id": "2017171", "revid": "1745361", "url": "https://it.wikipedia.org/wiki?curid=2017171", "title": "Babilonia (provincia persiana)", "text": "Babilonia fu una satrapia dell'impero achemenide.\nStoria.\nNel 539 a.C. Ciro, re dei Persiani, invase Babilonia, sconfiggendo i Babilonesi nella battaglia di \u00d2pis (giugno 539 a.C.) e conquistando poco dopo Sippara. Nabonido, l'ultimo re dei Babilonesi, fugg\u00ec a Babilonia, e due giorni dopo la conquista di Sippara, \"i soldati di Ciro entrarono a Babilonia senza neanche combattere.\" Nabonido venne deposto e Babilonia occupata dalle truppe persiane. Il persiano Gobria fu nominato governatore della provincia di Babilonia.\nCiro rivendicava il titolo di successore legittimo degli antichi re Babilonesi e il vendicatore di Bel-Marduk, che si presumeva fosse infuriato per l'empiet\u00e0 di Nabonido che aveva rimosso le immagini degli dei locali dai loro ancestrali santuari per spostarle a Babilonia. \nL'invasione di Babilonia a opera di Ciro fu senza dubbio facilitata dall'esistenza di discordie interne nello stato babilonese e dalla presenza di popoli costretti a vivere in esilio lontano dalla loro patria come ad esempio gli Ebrei. Uno dei primi atti di Ciro fu quello di permettere a questi esiliati di ritornare nelle loro terre d'origine, portando con s\u00e9 le loro reliquie e le immagini dei loro dei. In questo modo Ciro ottenne il consenso del popolo e si autoproclam\u00f2 \"Re di Babilonia\". Babilonia divenne una satrapia dell'Impero persiano achemenide.\nUn anno prima della sua morte, nel 529 a.C., Ciro nomin\u00f2 il figlio Cambise II re di Babilonia, riservandosi per se il titolo di \"re delle (altre) province\" dell'Impero. Alla morte di Cambise, Dario Istaspe sal\u00ec al trono Persiano e regn\u00f2 come rappresentante della religione Zoroastrita. \nBabilonia per un breve periodo recuper\u00f2 la sua indipendenza sotto Nidinta-Bel, ovvero Nebuchadnezzar III, che regn\u00f2 dall'Ottobre 522 a.C. all'Agosto 520 a.C. Nell'agosto 520 a.C. i persiani di Dario posero di nuovo fine all'indipendenza della citt\u00e0. Alcuni anni dopo, probabilmente nel 514 a.C., Babilonia si rivolt\u00f2 di nuovo sotto Arakha; in questa occasione, dopo che venne riconquistata dai Persiani, le sue mura vennero in parte distrutte. \nIl nome della satrapia venne cambiato in Asuristan in periodo Sasanide. Eccetto brevi periodi di dominazione Romana (Assiria (provincia romana), Mesopotamia (provincia romana); dal 116 al 118), e un pi\u00f9 lungo periodo di dominazione ellenistica (Impero Seleucide, 330 a.C.-250 a.C.), la Mesopotamia (e Babilonia) rimase in mano persiana fino alla Conquista Islamica degli anni 630."}
{"id": "2017172", "revid": "1442080", "url": "https://it.wikipedia.org/wiki?curid=2017172", "title": "Inchiesta su Ges\u00f9", "text": "Inchiesta su Ges\u00f9 \u00e8 un libro di Corrado Augias e del biblista Mauro Pesce pubblicato da Arnoldo Mondadori Editore nel 2006.\n\u00c8 un saggio sviluppato in forma dialogica che tratta prettamente Ges\u00f9 da un punto di vista storico e umano.\nDibattito sul libro.\nDopo l'uscita del libro sono emerse opinioni contrastanti rispetto all'opera di Augias e Pesce, alcune favorevoli, altre fortemente critiche, soprattutto da parte di esponenti del mondo cristiano-cattolico.\nD'altronde:"}
{"id": "2017173", "revid": "124123", "url": "https://it.wikipedia.org/wiki?curid=2017173", "title": "Nati nel 1067", "text": ""}
{"id": "2017174", "revid": "124123", "url": "https://it.wikipedia.org/wiki?curid=2017174", "title": "Nati nel 1072", "text": ""}
{"id": "2017183", "revid": "124123", "url": "https://it.wikipedia.org/wiki?curid=2017183", "title": "Nati nel 1089", "text": ""}
{"id": "2017185", "revid": "124123", "url": "https://it.wikipedia.org/wiki?curid=2017185", "title": "Nati nel 1092", "text": ""}
{"id": "2017186", "revid": "406204", "url": "https://it.wikipedia.org/wiki?curid=2017186", "title": "Settela Steinbach", "text": "Fu per anni considerata il simbolo della persecuzione degli ebrei olandesi, fino a quando non fu riconosciuta nel 1994, appurando cos\u00ec la ragazza non era di origine ebraica, bens\u00ec di etnia sinti.\nBiografia.\nLa Steinbach nacque a Buchten, un piccolo villaggio ora inglobato nel comune di Sittard-Geleen ed era la settima di dieci figli di una famiglia numerosa senza residenza permanente, figlia di Heinrich, un commerciante e suonatore di violino, ed Emilia Toetela. Il 16 maggio del 1944 venne organizzata dalle forze naziste una retata generale della popolazione gitana olandese; anche la ragazzina Sinti venne arrestata nella citt\u00e0 di Eindhoven. Settela e altre 577 persone vennero trasportate al campo di concentramento di Westerbork; 279 persone vennero subito dopo rilasciate perch\u00e9, pur vivendo in carrozzoni, non appartenevano a una delle popolazioni roman\u00ed e quindi non erano perseguibili per motivi razziali. A Westerbork i capelli della Steinbach vennero rasati come misura di prevenzione contro i pidocchi e, come tutte le altre ragazze gitane, Settela indoss\u00f2 un fazzoletto intorno al capo per nascondere la mancanza di capelli.\nIl 19 maggio Settela venne fatta salire su un convoglio misto di gitani, circa 244, ed ebrei alla volta di Auschwitz-Birkenau. Prima che le porte del treno venissero chiuse completamente Settela si affacci\u00f2 ad un'apertura per osservare il passaggio dei soldati nazisti o forse dei loro cani da guardia. Rudolf Breslauer, un prigioniero ebreo internato a Westerbork incaricato dal comandante del campo di filmare un documentario, riprese lo sguardo impaurito di Settela. Crasa Wagner, che viaggiava sullo stesso convoglio, ricorda di aver sentito la madre di Settela chiamarla per nome ed invitarla a ritirare la testa dall'apertura. Crasa Wagner sopravvisse all'internamento ad Auschwitz e fu in grado di identificare Settela nel 1994.\nArrivati ad Auschwitz-Birkenau il 22 maggio, i gitani olandesi, tra cui Settela Steinbach, vennero registrati e portati nella sezione gitana del campo dove rimasero per pochi mesi. Infatti, con l'eccezione di coloro che erano in grado di lavorare e che furono spediti a diverse fabbriche di munizioni in territorio tedesco, il resto, circa 3000 fra cui Settela, la madre, due fratelli, due sorelle, una zia, due nipoti ed una nipote, vennero gassati tra luglio ed agosto. Della famiglia di Settela sopravvisse soltanto il padre, che mor\u00ec nel 1946 e venne sepolto nel cimitero di Maastricht.\nAlla fine della seconda guerra mondiale, il frammento di 7 secondi del filmato in cui compare Settela venne utilizzato in diversi documentari. L'immagine di questa anonima ragazzina che guarda impaurita fuori dal vagone del treno in attesa di essere deportata ad Auschwitz divenne una delle icone dell'Olocausto. Fino al 1994 Settela era conosciuta semplicemente con il nome della \"ragazza con il fazzoletto in testa\". Venne dato per scontato che si trattasse di una ragazzina ebrea, dato che per molti anni poca attenzione venne data al genocidio dei 400\u00a0000, o pi\u00f9, gitani uccisi dalla Germania nazista in tutta Europa.\nNel dicembre del 1992 il giornalista olandese Aad Wagenaar inizi\u00f2 una ricerca per risalire all'identit\u00e0 della ragazza ripresa nel filmato. Seguendo i numeri identificativi del vagone in cui aveva viaggiato (numeri 10, 16 o 18) e l'identit\u00e0 di una valigia che appare nello spezzone del filmato, il giornalista scopr\u00ec che il trasporto era stato organizzato il 19 maggio 1944. Il convoglio era formato da gruppi di gitani olandesi ed ebrei. Il 7 febbraio del 1994 Crasa Wagner identific\u00f2 definitivamente la ragazza: si trattava di Settela Steinbach.\nLa ricerca dell'identit\u00e0 della Steinbach venne documentata nel filmato di Cherry Duyns \"Settela, gezicht van het verleden\" del 1994."}
{"id": "2017188", "revid": "124123", "url": "https://it.wikipedia.org/wiki?curid=2017188", "title": "Nati nel 1101", "text": ""}
{"id": "2017190", "revid": "124123", "url": "https://it.wikipedia.org/wiki?curid=2017190", "title": "Nati nel 1103", "text": ""}
{"id": "2017191", "revid": "330019", "url": "https://it.wikipedia.org/wiki?curid=2017191", "title": "Tarantasio", "text": "Tarantasio era il nome di un drago leggendario che terrorizzava gli abitanti dell'antico lago Gerundo (oggi prosciugato), nella zona di Lodi, in Lombardia. Si riteneva che questo animale mitologico divorasse i bambini, che distruggesse le imbarcazioni e che il suo fiato pestilenziale ammorbasse l'aria e causasse una strana malattia denominata febbre gialla.\nA testimonianza della leggenda, il drago ha dato il proprio nome a una frazione di Cassano d'Adda denominata Taranta appunto.\nLa leggenda.\nSecondo le leggende popolari, il lago Gerundo sarebbe stato abitato da un dragone chiamato \"Tar\u00e0nto\" o pi\u00f9 comunemente conosciuto come Tarantasio, il quale si sarebbe nutrito soprattutto di bambini. Sono sorte poi numerose leggende riguardo al drago, le quali sono tutte accomunate dalla concomitanza tra l'uccisione di Tar\u00e0nto e il prosciugamento del lago. Una leggenda popolare racconta che il drago sarebbe nato dalle carni putrefatte del condottiero Ezzelino III da Romano, morto proprio in quelle terre. Alcune fonti popolari attribuiscono il prosciugamento e la bonifica del lago a san Cristoforo, che avrebbe sconfitto il drago, altre a san Colombano (famoso uccisore di draghi come per il drago dell'eremo di San Colombano) o a Federico Barbarossa. La pi\u00f9 suggestiva riguarda l'uccisione del drago da parte del capostipite dei Visconti, il quale avrebbe poi adottato come simbolo la creatura sconfitta, ovvero il biscione con il bambino in bocca. In realt\u00e0 della leggenda del drago parla gi\u00e0 nel 1100 il monaco Sabbio nelle sue memorie sulla citt\u00e0 di Lodi:\nDel drago riprese la leggenda, pur servendosi di fonti indirette, il poeta lodigiano Filiberto Villani il quale nella sua ode \"Federigo ovvero Lodi riedificata\" (1650) cos\u00ec scriveva: \nLa pi\u00f9 antica rappresentazione grafica del drago Tarantasio, sarebbe da ricondurre all'XI secolo, in un mosaico conservato presso l'abbazia di San Colombano a Bobbio (PC). Della medesima epoca \u00e8 un affresco presente nell'Abbazia di San Pietro al Monte di Civate (LC) possa rappresentare l'uccisione della medesima creatura, rappresentato qui con sette teste in quanto identificato con quello narrato da san Giovanni nell'Apocalisse. Un riferimento esplicito alla leggenda del drago Tarantasio si trova in un affresco del chiostro della chiesa milanese di San Marco e databile al XIII-XIV sec., dove oltre all'animale mitologico viene raffigurato anche il lago sullo sfondo. Una raffigurazione del drago, nel contesto del celebre episodio di San Giorgio e il drago, sembrerebbe ravvisabile in un affresco della fine del XIV secolo realizzato dal \"maestro del 1388\" nella Chiesa di San Giorgio in Lemine ad Almenno San Salvatore (BG) dove \u00e8 conservata una presunta reliquia del mostro. Una delle raffigurazioni pi\u00f9 recenti del drago Tarantasio venne realizzata da Ulisse Aldrovandi nel Cinquecento.\nLa leggenda del drago del lago Gerundo fu fonte di ispirazione per lo scultore Luigi Broggini che prese a modello Tarantasio per ideare l'immagine del cane a sei zampe, marchio simbolo dell'Agip prima e dell'Eni poi.\nLa leggenda vuole che \"la tomba\" del drago sia situata sull'isolotto Achilli, visibile alla destra del ponte sull'Adda a Lodi, dal 2016 manutenuto dall'associazione culturale \"Num del Burgh\". Un tempo lo scheletro intero del drago era conservato presso la chiesa di Sant'Andrea a Lodi, dove rimase probabilmente sino al XVIII secolo. Una supposta costola del drago era conservata presso la chiesa lodigiana di San Cristoforo dove rimase sino all'epoca napoleonica quando, con l'occupazione della chiesa, se ne persero le tracce. Altre costole del drago sono oggi conservate ancora invece presso la chiesa di San Bassiano a Pizzighettone, Cremona (170 cm), presso la chiesa di San Giorgio in Lemine ad Almenno San Salvatore, Bergamo (260 cm) e presso il santuario della Nativit\u00e0 della Beata Vergine a Sombreno, frazione del comune di Paladina, in provincia di Bergamo (180 cm). Quest'ultima costola venne studiata particolarmente dal naturalista Enrico Caffi nel XIX secolo che la identific\u00f2 come appartenente ad un mammuth.\nL'uccisione di un drago \"tarantasio\" (che nell'economia del racconto indica una specie piuttosto che un singolo individuo) rappresenta l'episodio iniziale del romanzo fantasy \"Donna di spade\" di Giuseppe Pederiali, pubblicato nel 1991."}
{"id": "2017197", "revid": "466539", "url": "https://it.wikipedia.org/wiki?curid=2017197", "title": "Tyler Hynes", "text": "Biografia.\nHa fatto il suo debutto professionale in teatro all'et\u00e0 di otto anni, in una versione del celebre \"Canto di Natale\" di Charles Dickens. Nel 1997 ha preso parte al film \"Piccoli uomini\" (\"Little Men\") insieme ad altri giovani attori quali Michael Caloz, Ricky Mabe, Ben Cook, Justin Bradley, Mickey Toft. Ha partecipato anche a serie televisive come \"Lassie\", \"Hai paura del buio?\", \"15/Love\".\nHa affiancato Andrew Lawrence nel film del 2000 \"Vi presento l'altro me\" (\"The Other Me\"), con il quale hanno ottenuto entrambi una candidatura e una \"vittoria\" agli Young Artist Awards nel 2001. Hynes ha conseguito altre \"nomination\" agli \"Young Artist Awards\" anche nei due anni successivi, 2002 e 2003.\nDoppiatori italiani.\nNelle versioni in italiano dei suoi film, Tyler Hynes \u00e8 stato doppiato da:"}
{"id": "2017198", "revid": "124123", "url": "https://it.wikipedia.org/wiki?curid=2017198", "title": "Nati nel 1115", "text": ""}
{"id": "2017202", "revid": "767487", "url": "https://it.wikipedia.org/wiki?curid=2017202", "title": "Buddy Jeannette", "text": ""}
{"id": "2017203", "revid": "287204", "url": "https://it.wikipedia.org/wiki?curid=2017203", "title": "Indagini su un bandito. Il caso Musolino", "text": "Indagini su un bandito. Il caso Musolino \u00e8 un libro del professore di sociologia Dario Altobelli edito da Salvatorelli nel 2006.\nTratta in modo approfondito la storia del brigante calabrese Giuseppe Musolino con numerosi documenti dell'epoca a testimonianza dei fatti e delle vicende."}
{"id": "2017206", "revid": "124123", "url": "https://it.wikipedia.org/wiki?curid=2017206", "title": "Nati nel 1131", "text": ""}
{"id": "2017207", "revid": "198277", "url": "https://it.wikipedia.org/wiki?curid=2017207", "title": "Storia della nazionale di calcio dell'Italia", "text": "Gli inizi.\nLa Federazione Italiana del Football nacque nel 1898, quando il calcio in Italia era ancora a un livello pionieristico. Il primo tentativo di dar vita a una selezione italiana si ebbe gi\u00e0 nel 1899 (secondo alcune fonti nel 1895) quando la FIF selezion\u00f2 undici giocatori che militavano nel campionato italiano, di cui solo tre italiani, per giocare il 30 aprile un incontro amichevole a Torino, presso il Velodromo Umberto I, contro una rappresentativa svizzera che si impose per due reti a zero. In quell'occasione la rappresentativa italiana indoss\u00f2 una divisa biancobl\u00f9 che era in effetti quella di gioco del Genoa. I giocatori \"italiani\" selezionati per quell'incontro furono Beaton, Bosio, Dobbie, Kilpin, Savage e Albert Weber dell' e Agar, De Galleani, Leaver, Pasteur I e Spensley del Genoa.\nIl 13 gennaio 1910 naque la nazionale italiana, per merito del presidente della Federazione Italia Giuoco Calcio (dall'anno prima nuovo nome della FIF) Luigi Bosisio. A tal fine, in mancanza di allenatori veri e propri ed essendo gli arbitri i pi\u00f9 esperti, tra gli addetti ai lavori, sul tasso tecnico dei diversi giocatori che militavano in Prima Categoria (l'odierna Serie A), la FIGC incaric\u00f2 la Commissione Tecnica Arbitrale di scegliere i giocatori che avrebbero giocato in nazionale per le prime partite. La commissione tecnica, formata da Umberto Meazza (), Alberto Crivelli (), Agostino Recalcati (), Giuseppe Gama () e Giannino Camperio (), design\u00f2 Umberto Meazza come allenatore.\nIl 15 maggio, all'Arena Civica di Milano, l'Italia debutt\u00f2 contro la e vinse 6-2. Nell'occasione, Francesco Cal\u00ec dell'Andrea Doria fu il capitano della selezione, mentre il primo storico gol degli \"Azzurri\" venne messo a segno da Pietro Lana, autore di una tripletta. Nell'occasione, la nazionale debutt\u00f2 indossando maglie bianche con lo stemma di Casa Savoia poich\u00e9 non si era raggiunto ancora l'accordo sui colori della divisa ufficiale.\nPochi giorni dopo l'esordio, l'Italia sfid\u00f2 l', all'epoca assieme all' tra le selezioni pi\u00f9 forti del continente, figlie della \u00ab\"scuola danubiana\"\u00bb che avrebbe dominato fino al primo dopoguerra, accusando una pesante sconfitta. Quella fu la seconda e ultima volta che la nazionale utilizz\u00f2 maglie bianche con lo stemma di Casa Savoia. Fu deciso che dall'incontro successivo (per combinazione, sempre contro gli ungheresi, il 6 gennaio 1911 a Milano) il colore da utilizzare, proprio in onore dei Savoia, fosse l'azzurro della loro bandiera, al centro della quale v'era lo Scudo Sabaudo rosso con una croce bianca all'interno. Da qui il soprannome \"Gli Azzurri\", poi esteso a tutte le altre discipline sportive.\nGiochi olimpici 1912.\nLa prima competizione ufficiale alla quale prese parte la nazionale italiana furono i Giochi olimpici di : il 29 giugno 1912, al Tranebergs Idrottsplats, l'Italia, guidata per la prima volta da Vittorio Pozzo, perse nel turno di qualificazione contro la per 2-3 dopo i tempi supplementari. Franco Bontadini, al 10' segn\u00f2 la prima rete ufficiale della storia azzurra.\nAnni 1920.\nGiochi olimpici 1920.\nAi Giochi olimpici di , la nazionale super\u00f2 il turno di qualificazione battendo a Gand per 2-1 l'. Accedendo per la prima volta al tabellone del torneo olimpico di calcio, gli \"Azzurri\" furono subito eliminati nei quarti di finale, a seguito della sconfitta per 3-1 contro la subita allo stadio Olimpico di Anversa.\nGiochi olimpici 1924.\nQuattro anni dopo i giochi di Anversa, alle Olimpiadi di , l'Italia affront\u00f2 nel turno di qualificazione la : allo Stadio olimpico di Colombes gli \"Azzurri\" vinsero per 1-0, grazie ad una autorete degli iberici, ed ebbero accesso al tabellone del torneo olimpico. Negli ottavi di finale, allo stadio Pershing di Parigi, l'Italia super\u00f2 per 2-0 il , ma venne eliminata ai quarti di finale per mano della , che ebbe la meglio sugli \"Azzurri\" grazie al 2-1 inflitto allo stadio Bergeyre, sempre nella capitale francese.\nGiochi olimpici 1928.\nCon il calcio ormai divenuto un fattore di riferimento culturale per l'identit\u00e0 italiana, tanto che la gara contro l'Ungheria del 25 marzo 1928 ricevette copertura radiofonica, la squadra colse le prime soddisfazioni anche sul piano agonistico, aggiudicandosi la medaglia di bronzo alle Olimpiadi di Amsterdam.\nDopo aver eliminato Francia e , gli azzurri persero in semifinale con l' terminando la manifestazione sul gradino pi\u00f9 basso del podio per la netta vittoria (11-3) contro l'. Nel 1930 giunse invece il successo in Coppa Internazionale, torneo inaugurato nel 1927.\nAnni 1930 e 1940: dai successi di Pozzo al post Superga.\nPur rinunciando a partecipare \u2014 complici le difficolt\u00e0 organizzative e logistiche \u2014 all'edizione inaugurale del campionato del mondo, l'Italia guidata da Vittorio Pozzo in panchina e da Giuseppe Meazza in campo seppe ritagliarsi un ruolo di primo piano nella scena calcistica degli anni '30. Aggiudicatasi la seconda edizione della Coppa Internazionale, nel giugno 1934 la squadra partecip\u00f2 al campionato mondiale da padrona di casa. A gettare ombre sul trionfo azzurro \u2014 consumatosi nella capitale contro una Cecoslovacchia arresasi solamente nei supplementari \u2014 furono polemiche relative agli arbitri, il cui operato venne giudicato favorevole agli azzurri per la pressione esercitata dal regime fascista. Il 14 novembre dello stesso anno la squadra disput\u00f2 un'amichevole contro l'Inghilterra, rimasta negli annali come battaglia di Highbury: al termine di un sofferto incontro, i britannici si imposero per 3-2.\nConfermato il successo in Coppa Internazionale nel 1935, la formazione rimpingu\u00f2 ulteriormente la sua bacheca con l'oro olimpico a Berlino 1936. Decisivo fu il contributo di Annibale Frossi, autore di una doppietta contro l'Austria nella finalissima. Nel 1938 fu poi bissato il titolo mondiale, con la vittoria nell'edizione tenutasi in Francia: l'Italia inizi\u00f2 il suo percorso dagli ottavi di finale eliminando la nei supplementari, i padroni di casa transalpini nei quarti e il in semifinale. La gara con i sudamericani rimane inoltre celebre per il curioso episodio di cui Meazza fu protagonista, marcando il raddoppio su calcio di rigore mentre era impegnato a sorreggere con una mano i calzoncini cadenti; nell'atto conclusivo gli azzurri regolarono per 4-2 l'Ungheria, con doppiette di Piola e Colaussi.\nIl 12 novembre 1939 la sconfitta in amichevole con la Svizzera pose termine a un'imbattibilit\u00e0 aperta il 24 novembre 1935 (Italia-Ungheria 2-2): i 30 risultati utili consecutivi di Pozzo saranno poi superati da Marcello Lippi, commissario tecnico del nuovo millennio. A caratterizzare le vicissitudini del dopoguerra furono le gesta del \"Grande Torino\", egemonia riversatasi sulla Nazionale che l'11 maggio 1947 \u2014 nell'incontro con i magiari \u2014 schier\u00f2 tra i titolari ben dieci calciatori granata, con l'unica eccezione rappresentata dal portiere juventino Lucidio Sentimenti. La sciagura di Superga, in cui l'intera squadra torinese per\u00ec, impover\u00ec notevolmente gli azzurri sotto il profilo tecnico: in segno di lutto, la rappresentativa indoss\u00f2 per un anno la fascia nera al braccio.\nAnni 1950 e 1960: il periodo buio e la rinascita.\nLa doppia delusione mondiale (1950-1954).\nLa difficile ricostruzione che interess\u00f2 il movimento calcistico nazionale rivers\u00f2 i propri effetti gi\u00e0 sui Mondiali 1950, cui gli azzurri si presentarono tra l'altro da campioni in carica per via del titolo conquistato in Francia nel 1938. Nel timore di nuovi incidenti aerei, la squadra si rec\u00f2 in Brasile per via marittima ma durante la traversata non pot\u00e9 svolgere un'adeguata preparazione. Sconfitta di misura dalla nel primo incontro, non super\u00f2 la fase a gironi malgrado la successiva vittoria sul .\nGli ulteriori fallimenti cui la squadra and\u00f2 incontro \u2014 con l'eliminazione alle Olimpiadi di Helsinki e il penultimo posto in Coppa Internazionale \u2014 indussero la FIGC a istituire un comitato del quale facevano parte, tra gli altri, Lajos Czeizler e l'ex campione mondiale Angelo Schiavio: venne quindi creata una formazione giovanile riservata ad atleti d'et\u00e0 inferiore ai 22 anni, con una divisa da gioco verde, che nelle intenzioni avrebbe rappresentato un serbatoio da cui attingere per la consorella maggiore. Bench\u00e9 passato alla storia col nome di \"Primavera\", il contingente giovanile non forn\u00ec un contributo significativo all'undici principale: ammessa ai Mondiali 1954 dopo aver eliminato l', la selezione usc\u00ec al primo turno perdendo due volte contro la Svizzera.\nLa mancata qualificazione al mondiale 1958.\nA tener banco nelle cronache dell'epoca fu il tema degli oriundi, calciatori d'origine straniera \u2014 perlopi\u00f9 sudamericana \u2014 naturalizzati per difendere la maglia azzurra: del gruppo fecero parte Schiaffino, Ghiggia, Montuori, Da Costa e Angelillo. Concludendo un decennio pressoch\u00e9 fallimentare, gli azzurri mancarono l'appuntamento con i Mondiali 1958. Nel dicembre 1957 la sfida con l' venne trasformata in amichevole per il mancato arrivo dell'arbitro Zsolt, il cui volo aereo fu impedito dalla nebbia: una gara caratterizzata da violenti scontri in campo e sulle tribune fin\u00ec 2-2. Sconfiggendo per 3-0 il l'Italia parve ipotecare il biglietto, dacch\u00e9 un pari nel recupero con i britannici sarebbe stato sufficiente per qualificarsi al torneo.\nLa seconda gara si tenne a Belfast il 15 gennaio 1958, ma la sconfitta per 2-1 precluse agli azzurri il raggiungimento della fase finale. A evidenziare il precario stato di forma del calcio tricolore fu poi il presidente del CONI Giulio Onesti, espressosi duramente nei confronti delle societ\u00e0 per gli ingenti sforzi economici \u2014 a suo dire eccessivi \u2014 e per il tesseramento di atleti stranieri, sollevando dubbi sull'effettivo contributo fornito da essi al campionato nazionale. Il clima di tensione sfoci\u00f2, nell'agosto 1958, nel commissariamento della federazione al cui vertice dirigenziale fu posto Bruno Zauli.\nLe ulteriori disfatte (1962-1966).\nLa tendenza a investire negli oriundi rappresent\u00f2 una costante anche degli anni successivi, con i nomi di Sivori, Altafini, Sormani e Maschio. Disertata per scelta la partecipazione al primo campionato d'Europa \u2014 in programma nel 1960 \u2014 l'Italia cerc\u00f2 riscatto con il mondiale del 1962 in Cile, cui approd\u00f2 eliminando agevolmente . Ad aprire la manifestazione fu un pareggio senza gol contro la , mentre nel secondo match gli azzurri sfidarono i padroni di casa del . L'ambiente locale fu surriscaldato dai critici commenti della stampa europea, mentre in Sudamerica si registrava un'accesa acredine nei confronti degli oriundi per la loro decisione di schierarsi in favore di altri paesi; un duro incontro \u2014 su cui pes\u00f2 la direzione di gara del britannico Ken Aston, con l'espulsione di due azzurri e l'impunit\u00e0 verso la violenza dei cileni \u2014 si risolse nella sconfitta italiana, ponendo di fatto termine al Mondiale azzurro.\nUn'altra pagina nera del calcio italiano venne scritta nel mondiale del 1966 in Inghilterra, quando la formazione italiana guidata da Edmondo Fabbri perse contro la : una rete di Pak Doo Ik risped\u00ec a casa gli azzurri gi\u00e0 al primo turno; al rientro in patria, i tifosi bersagliarono di pomodori i componenti della spedizione e Fabbri, con fare piuttosto paranoico, si dichiar\u00f2 vittima di un presunto complotto ordito dallo staff medico. Sul fronte interno, la ritorsione nei confronti degli stranieri raggiunse l'apice, tanto che la Federazione imped\u00ec il tesseramento di calciatori esteri a partire dalla stagione corrente.\nEuro 1968: il trionfo continentale.\nDopo l'eliminazione dal mondiale, la nazionale consegu\u00ec agevolmente la qualificazione all'europeo del 1968 \u2014 la cui fase finale si tenne proprio sui campi italiani \u2014 superando nel loro girone , e Svizzera. Nei quarti di finale l'undici guidato da Ferruccio Valcareggi super\u00f2 la , registrando peraltro il debutto del ventiseienne portiere Dino Zoff.\nLa semifinale di Napoli contro l' termin\u00f2 senza gol, con il passaggio alla finalissima deciso da una monetina: il lancio premi\u00f2 l'Italia, permettendo ai padroni di casa di contendere alla \u2014 capace di estromettere i campioni mondiali dell'Inghilterra \u2014 il primato continentale. L'incontro si risolse in parit\u00e0, con reti di D\u017eaji\u0107 e Domenghini, causando la ripetizione a 48 ore di distanza; nella seconda gara gli \"Azzurri\" trionfarono per 2-0, con gol di Riva e Anastasi, conquistando il primo titolo europeo della loro storia.\nAnni 1970.\nMondiale 1970.\nI neocampioni d'Europa sostennero, dopo il titolo continentale conquistato, le qualificazioni per il campionato mondiale del 1970, superando e . Giunta alla fase finale con buone aspettative, complice anche l'affermazione ad alti livelli di Riva, la squadra super\u00f2 il primo turno con un solo gol all'attivo: Domenghini realizz\u00f2 infatti la rete che decise l'incontro con la Svezia, prima dei pareggi a reti inviolate con e .\nNei quarti di finale la formazione sconfisse i padroni di casa del , col netto risultato di 4-1. A entrare negli annali del calcio fu poi la semifinale contro la , ribattezzata \u00abpartita del secolo\u00bb per le emozioni offerte e il contesto agonistico: a conclusione di un incontro sofferto, l'Italia vinse per 4-3 nei supplementari. Il probante impegno con i tedeschi rivers\u00f2 le proprie conseguenze sulla finale, in cui gli uomini di Valcareggi non riuscirono a contrastare atleticamente il Brasile di Pel\u00e9: al vantaggio dei sudamericani rispose Boninsegna nel primo tempo, ma nella ripresa i verdeoro prevalsero poi per 4-1. In quella partita, oltre all'assegnazione del titolo di \"campione del mondo\", venne messa in palio definitivamente la coppa Jules Rimet: infatti, per il regolamento della FIFA, la prima squadra che si fosse aggiudicata per tre volte il torneo avrebbe ottenuto la coppa originale, e dall'edizione successiva sarebbe cambiata. Italia e Brasile si presentarono entrambe all'atto conclusivo con due coppe del mondo conquistate e, in conseguenza del risultato della finale, il trofeo and\u00f2 ai sudamericani.\nMondiale 1974.\nValcareggi, criticato da stampa e tifosi per l'inserimento di Rivera solo negli ultimi minuti della finale con il Brasile, dopo un torneo caratterizzato dalla \u00abstaffetta\u00bb tra il rossonero e Mazzola, fall\u00ec la qualificazione all'europeo del 1972: archiviato senza patemi il girone, nei quarti di finale i campioni in carica furono battuti dal . Non sfugg\u00ec invece la partecipazione ai Mondiali 1974, conseguita in un raggruppamento con avversarie di scarsa caratura; nell'autunno 1973 la Nazionale viol\u00f2 inoltre lo storico Wembley di Londra, vincendo l'amichevole contro gli inglesi con una rete di Fabio Capello.\nNella fase finale del mondiale diputato in Germania Ovest la nazionale italiana, considerata tra le favorite alla vigilia, invece non supera la prima fase a gironi: dopo la vittoria iniziale contro arrivano infatti il pareggio contro l' e soprattutto la sconfitta contro la , che condanna gli \"Azzurri\". Il fallimento in terra tedesca chiude un'era, in quanto lasciano la nazionale il commissario tecnico Valcareggi e giocatori del calibro di Enrico Albertosi, Tarcisio Burgnich, Gianni Rivera, Sandro Mazzola e Gigi Riva.\nMondiale 1978.\nDal settembre del 1974 la Federazione conferisce a Fulvio Bernardini il compito di portare avanti il ricambio generazionale; la nuova formazione riparte da elementi quali Gentile, Scirea, Antognoni, Tardelli, Bettega e Graziani. Dal 1975 Enzo Bearzot affianca Bernardini, che diventa direttore tecnico. La nazionale, ancora in costruzione, manca l'accesso al (preceduta nel girone da Paesi Bassi e Polonia, seconda e terza classificata al precedente mondiale). A partire dal 1977, Bearzot assume in solitaria l'incarico di commissario tecnico: la qualificazione per il arriva a scapito degli inglesi (con cui il bilancio degli scontri diretti era in parit\u00e0, a causa di una vittoria per 2-0 a testa), sopravanzati per differenza reti. Nel computo totale dei gol, \u00e8 determinante il 6-1 conseguito contro la nell'ottobre 1977.\nNel campionato del mondo svolto in Argentina la nazionale, fondata sul cosiddetto \u00ab\u00bb, vince a punteggio pieno il girone con Francia, Ungheria e Argentina. Nella seconda fase a gironi, comprendente anche Germania Ovest e Austria, gli \"Azzurri\" si piazzano dietro ai Paesi Bassi, e disputano quindi la finale per il terzo posto, persa contro il Brasile per 2-1. L'Italia, partita senza clamori, viene indicata come la nazionale che ha saputo mostrare il gioco pi\u00f9 bello durante il torneo.\nAnni 1980.\nEuro 1980.\nNel 1980 l'Italia ospit\u00f2 per la seconda volta il campionato d'Europa, giunto alla sua ottava edizione. Il torneo inaugurava una nuova formula, con la qualificazione diretta per lo Stato ospitante e la partecipazione complessiva di 8 nazionali. Tuttavia, lo scoppio del caso \"Totonero\" e le conseguenti sanzioni privarono la squadra di elementi importanti, su tutti Bruno Giordano, Manfredonia e Rossi.\nInseriti nel gruppo B, gli azzurri esordirono nel torneo il 12 giugno 1980 a Milano contro la : fin\u00ec 0-0. Una rete di Tardelli valse poi la vittoria contro l', ma con il ci fu un altro pari a reti inviolate: la situazione di uguaglianza nella differenza reti (1) premi\u00f2 i \"Diavoli Rossi\", autori di 3 gol contro l'unico degli italiani. A questi ultimi tocc\u00f2 la finale di consolazione contro la , detentrice del titolo. Al 90' il risultato era di 1-1: di comune accordo tra le formazioni non si disputarono i supplementari, ma direttamente i rigori dove l'Italia venne sconfitta per 9-8; l'errore decisivo fu di Collovati, il cui tiro fu parato.\nMondiale 1982: la terza Coppa del mondo.\nL'Italia di Bearzot si qualifica al mondiale di Spagna 1982 dopo aver superato un girone facile, pur non riuscendo a convincere nel periodo precedente alla rassegna: la squadra vince 2 partite su 9 nell'anno 1981, delude al Mundialito in Uruguay, fatica nelle amichevoli (Giuseppe Bergomi esordisce nella sconfitta esterna con la Germania Est, a pochi mesi dal mondiale spagnolo) e il CT inizia a essere inviso alla stampa a causa di alcune mancate convocazioni (su tutte quella del romanista Roberto Pruzzo, capocannoniere delle due precedenti stagioni).\nLa nazionale del \"Bel Paese\" \u00e8 sorteggiata con , e e passa il turno con tre pareggi e in seconda posizione grazie al maggior numero di gol segnati nei confronti del Camerun. Nella seconda fase a gironi, l'Italia si ritrova con Argentina e Brasile: la squadra vince 2-1 contro la selezione di Maradona e 3-2 col Brasile, decisa dalla tattica contropiedista imposta da Bearzot che consente a Rossi di realizzare una tripletta. \nRossi \u00e8 protagonista anche della semifinale con la privata di Boniek (0-2), segnando anche in finale contro la Germania Ovest \u2013 reduce dalla notte di Siviglia con la Francia di Platini \u2013 dopo il rigore sbagliato nel primo tempo da Cabrini. Il secondo e il terzo gol per l'Italia portano la firma rispettivamente di Tardelli e del subentrante Altobelli; a tempo ormai scaduto, Breitner sigla il vano gol della bandiera. L'11 luglio 1982, a Madrid, l'Italia vince il suo terzo campionato del mondo.\nMondiale 1986.\nNel biennio post-1982 un gruppo azzurro \"a posteriori\" arrivato alla fine di un ciclo manc\u00f2 l'accesso alla fase finale del , risultato di opache e deludenti prove nel girone qualificatorio contro modeste avversarie quali , Romania e Svezia. Da campioni del mondo in carica, gli azzurri ottennero la qualificazione d'ufficio al in Messico. L'inizio dell'avventura non fu dei migliori, dato che l'arrivo della nazionale venne accolto dalle polemiche per un mancato incontro della squadra con la stampa locale. L'Italia super\u00f2 la fase a gironi, spinta dal centravanti Altobelli che realizz\u00f2 4 gol in tre partite, ma al primo ostacolo degli ottavi di finale venne estromessa dalla Francia campione d'Europa in carica (0-2), segnando di fatto il capolinea della generazione \"mundial\".\nEuro 1988.\nIl conseguente addio di Bearzot fu accompagnato, nell'estate 1986, da un nuovo scandalo di scommesse che interess\u00f2 l'Italia del pallone. Onde ripartire, dalla selezione giovanile (per elementi sotto i 21 anni) fu scelto Azeglio Vicini come nuovo allenatore. La federazione gli affid\u00f2 il compito di rimpiazzare la precedente generazione azzurra, con l'eccezione del confermato Altobelli; che superata la soglia dei 30 anni, risult\u00f2 ancora fondamentale nella rincorsa al . In una nazionale dal gioco propositivo, inizi\u00f2 a brillare la figura di Gianluca Vialli, che nel novembre 1987 realizz\u00f2 una doppietta decisiva nella gara contro la valida per le qualificazioni al campionato europeo. Il sampdoriano, inizialmente schierato come spalla di Altobelli, prese progressivamente il posto di \"Spillo\" come centravanti, ma l'attacco era il reparto nel quale si riteneva vi fosse la maggiore carenza tecnica.\nNella fase finale del torneo, disputata in Germania Ovest, l'Italia pag\u00f2 invece i prevedibili limiti di una squadra costruita su colonne giovani che, pur discretamente abili dal punto di vista tecnico, non possedevano ancora la necessaria maturit\u00e0 internazionale. Il cammino s'arrest\u00f2 in semifinale, di fronte all'Unione Sovietica. L'europeo coincise con l'addio di Altobelli, che lasci\u00f2 la nazionale dopo 8 anni di militanza.\nAnni 1990.\nMondiale 1990.\nEsentata - a norma di regolamento - dalle eliminatorie per il mondiale casalingo, la formazione azzurra si prepar\u00f2 all'evento tramite le amichevoli. Soddisfatto da un bilancio complessivamente positivo, il commissario tecnico punt\u00f2 su Schillaci: il venticinquenne centravanti andava affermandosi nella Juventus, dopo una proficua gavetta nelle categorie minori.\nGi\u00e0 nella partita di debutto contro l'Austria, \"Tot\u00f2\" risolse la contesa a 4' dal suo ingresso in campo. L'Italia sconfisse poi gli Stati Uniti e la Cecoslovacchia, vincendo a punteggio pieno il girone; nel corso della gara con i boemi, Roberto Baggio segn\u00f2 un gol giudicato come il pi\u00f9 bello della rassegna. Gli azzurri accedettero poi alle semifinali, battendo in successione l'Uruguay e l'Irlanda (rispettivamente per 2-0 e 1-0). L'ingresso in finale venne sbarrato dall'Argentina, che pareggi\u00f2 con Caniggia l'iniziale vantaggio di Schillaci: per Zenga si tratt\u00f2 del primo gol incassato durante il torneo. I sudamericani prevalsero quindi ai rigori, complici gli errori di Serena e Donadoni. La finale di consolazione si tenne a Bari, dove la formazione pieg\u00f2 per 2-1 l'Inghilterra aggiudicandosi il bronzo (del quale non era mai stata insignita precedentemente). Schillaci vinse la palma di cannoniere con 6 gol, mentre il risultato fu vissuto pi\u00f9 come una delusione che un trionfo.\nL'Italia pag\u00f2 le scorie delle fatiche mondiali durante la stagione seguente, in cui fu impegnata nelle qualificazioni all'europeo 1992. Nonostante la vittoria della Scania Cup, nel giugno 1991, Vicini rilasci\u00f2 dichiarazioni sul possibile addio alla panchina. La squadra non riusc\u00ec a qualificarsi per la manifestazione continentale, perdendo punti decisivi nelle trasferte in Norvegia e Unione Sovietica. Ancor prima che la fase eliminatoria terminasse, Vicini fu sostituito da Arrigo Sacchi: il nuovo tecnico, che aveva guidato con successo il Milan negli anni passati, era propugnatore di una nuova filosofia calcistica rispetto al tradizionale gioco all'italiana.\nLa \"rivoluzione culturale\" di Sacchi (1991-1996).\nSacchi siede sulla panchina azzurra con intenti di \u00abrivoluzione culturale\u00bb, \"a posteriori\" infruttuosa, tentando di riproporre in nazionale il gioco e gli schemi che tanti successi avevano portato al Milan: il fusignanese, fautore della difesa a zona, introduce infatti a Coverciano il fuorigioco e il pressing sistematico a centrocampo, concetti all'epoca ancora poco radicati nel calcio italiano. Il primo banco di prova per il tecnico di Fusignano sono le eliminatorie del mondiale 1994. Nel novembre 1993, grazie all'ottimo girone di qualificazione disputato (primo posto con un bilancio di 7 vittorie, 2 pareggi e una sconfitta), l'Italia sale al primo posto della classifica mondiale della FIFA (istituita ad agosto di quell'anno), posizione che mantiene per un mese.\nMondiale 1994.\nQualificatasi per il mondiale di USA '94 vincendo il girone comprendente anche , , , ed , negli Stati Uniti l'Italia affronta , e . Alla clamorosa sconfitta all'esordio contro l'Irlanda (1-0 nel caldo torrido del Giants Stadium di New York) segue la vittoria contro la Norvegia (1-0, gol di Dino Baggio) sempre al Giants Stadium, in una partita resa difficile dall'espulsione del portiere Gianluca Pagliuca e dall'infortunio al menisco di Franco Baresi. Il pareggio contro i messicani (1-1, gol del vantaggio di Daniele Massaro) consente all'Italia di superare la fase a gironi come una delle quattro migliori terze, dopo aver chiuso il girone dietro a Messico e Norvegia.\nGli azzurri proseguono il cammino mondiale eliminando la con sofferenza. A Foxboro gli africani si portano in vantaggio nel primo tempo con Emmanuel Amunike. La reazione azzurra produce nella ripresa un palo del subentrato Dino Baggio, ma a un quarto d'ora dalla fine l'arbitro commina una controversa espulsione a Gianfranco Zola. A due minuti dall'eliminazione Roberto Baggio realizza il gol del pareggio che porta la sfida ai tempi supplementari, dove \u00e8 lo stesso fuoriclasse della a realizzare, su calcio di rigore, il gol del definitivo 2-1.\nAi quarti di finale l'Italia affronta la Spagna, il cui CT Javier Clemente predispone una \"diga\" di centrocampo. L'umidit\u00e0 rende la sfida particolarmente complicata e combattuta, ma gli azzurri riescono a portarsi in vantaggio con una rete di Dino Baggio, vanificata nella ripresa dal pareggio di Jos\u00e9 Luis Caminero. Mauro Tassotti rompe il naso a Luis Enrique con una gomitata, ma l'arbitro non interviene. A due minuti dalla fine, con un letale contropiede, Roberto Baggio aggira il portiere e da posizione defilata infila in rete il pallone del 2-1. L'avversaria in semifinale \u00e8 la temibile , che qualche giorno prima ha battuto l' nella fase a gironi (2-0) e ai quarti ha eliminato la campione del mondo in carica (2-1). Al Giants Stadium gli azzurri giocano bene e vanno a segno con una doppietta di Roberto Baggio, cui risponde su calcio di rigore Hristo Stoi\u010dkov. Nella ripresa il risultato non cambia: per l'Italia si aprono le porte della quinta finale mondiale della sua storia.\nLa finale del Rose Bowl di Pasadena mise di fronte Italia e Brasile ventiquattro anni dopo l'atto conclusivo di . Per esigenze televisive si gioca alle 12:30, sotto un caldo soffocante (36 gradi, 70% di umidit\u00e0). Contrariamente alle intenzioni annunciate, Sacchi schiera all'ultimo sia Franco Baresi (recuperato a soli 25 giorni da un infortunio al menisco) sia Roberto Baggio, correndo il massimo dei rischi. La partita vede un sostanziale equilibrio, con le squadre ben disposte tatticamente in campo.\nIl risultato di 0-0 non muta neanche nei tempi supplementari e cos\u00ec, per la prima volta nella storia del mondiale, il trofeo \u00e8 assegnato ai tiri di rigore. Dal dischetto sono fatali gli errori proprio dei due infortunati Baresi e Baggio, oltre a quello di Massaro. Va tuttavia ricordato che, nonostante il clamore suscitato dall'errore al dischetto del fantasista, la squadra brasiliana avrebbe dovuto ancora effettuare l'esecuzione del proprio quinto rigore; pertanto l'eventuale realizzazione di Baggio avrebbe potuto non bastare per proseguire la serie a oltranza.\nEuro 1996.\nDopo il mondiale la selezione azzurra consegue risultati altalenanti, riuscendo comunque a presentarsi all'europeo inglese. Gli azzurri chiudono infatti il gruppo 4 delle qualificazioni europee al secondo posto, a pari punti con la , con lo stesso ruolino di marcia dei croati (7 vittorie, 2 pareggi, una sconfitta), ma con una differenza reti lievemente peggiore (+14 contro +17) e mettendosi dietro , , ed . Nella fase finale la vittoria ottenuta dagli azzurri contro la Russia (2-1) \u00e8 resa vana dalla sconfitta contro la (1-2). Obbligata alla vittoria nell'ultimo incontro con la , la formazione italiana spreca varie occasioni da gol e fallisce anche un calcio di rigore con Gianfranco Zola: lo 0-0 finale qualifica l\"undici\" di Vogts ed elimina la squadra di Arrigo Sacchi dal torneo continentale.\nIl 5 ottobre 1996 l'Italia apre la campagna di qualificazione al battendo per 3-1 la in trasferta; per Sacchi sar\u00e0 il terz'ultimo match ufficiale sulla panchina azzurra, mentre l'ultimo \u00e8 una sconfitta in rimonta patita il successivo 6 novembre, in amichevole, contro la meno quotata allo Stadion Ko\u0161evo di Sarajevo. Poche settimane dopo il tecnico fusignanese, ormai inviso a Federcalcio, stampa e tifosi, e prendendo la palla al balzo della panchina vacante al , presenta le dimissioni da CT e torna a Milano. La Federazione lo rimpiazza nel dicembre 1996 con Cesare Maldini, gi\u00e0 vice di Bearzot nella vittoriosa campagna di e pluridecorato selezionatore dell'Under-21 vincitrice di tre europei di categoria di fila.\nIl biennio di Maldini.\nIl nuovo CT, che si trova nell'insolita condizione di allenare il figlio Paolo, esordisce il 22 gennaio 1997 con una vittoria in amichevole contro l' (2-0) allo Stadio La Favorita di Palermo. Il 12 febbraio, nella partita successiva, valida per le qualificazioni al , coglie uno storico successo a Wembley contro l' (0-1, gol di Gianfranco Zola). Il 29 marzo, nella terza partita, vinta per 3-0 allo Stadio Nereo Rocco di Trieste contro la nell'ambito delle qualificazioni mondiali, Maldini fa esordire Christian Vieri, che bagna il proprio debutto siglando il millesimo gol della storia della nazionale italiana. \nNel giugno del 1997 la nazionale di Maldini prende parte, insieme ad altre blasonate nazionali, al Torneo di Francia, sorta di prova generale in vista del mondiale francese dell'anno successivo. Dopo il negativo esordio del 4 giugno allo Stadio della Beaujoire di Nantes (sconfitta per 2-0 contro gli inglesi), l'8 giugno allo Stade de Gerland di Lione l'Italia affronta il e si porta sul 2-0 e poi sul 3-1. Il risultato finale del match, il primo in azzurro per il giovane attaccante Filippo Inzaghi, \u00e8 un 3-3 (doppietta di Del Piero e autorete di Aldair) che attira gli elogi di media e tifosi di tutto il mondo per come le due squadre si sono affrontate senza tatticismi, riservando spettacolo e gol. Nell'ultimo incontro del torneo, il 10 giugno al Parco dei Principi di Parigi, l'Italia pareggia per 2-2 contro la Francia padrona di casa, rimontando due volte lo svantaggio (con Casiraghi e il calcio di rigore di Del Piero).\nL'obiettivo della qualificazione diretta al mondiale francese svanisce all'ultima giornata del girone eliminatorio, l'11 ottobre 1997 contro l' allo Stadio Olimpico di Roma: gli azzurri, costretti alla vittoria, non vanno oltre un pari a reti bianche e, pur imbattuti in otto gare (5 vittorie e 3 pareggi) a differenza degli inglesi, concludono al secondo posto il girone vinto proprio dalla squadra allenata da Glenn Hoddle. Lo spareggio-mondiale, il primo della storia azzurra, oppone l'Italia alla . La partita di andata, disputata il 29 ottobre 1997 a Mosca sotto una tormenta, finisce 1-1 (gol di Christian Vieri e autorete di Fabio Cannavaro nel secondo tempo) e segna l'esordio in nazionale del 19enne Gianluigi Buffon, che al 54' subentra all'infortunato Gianluca Pagliuca. Nella gara di ritorno, il 15 novembre al San Paolo di Napoli, un gol di Pierluigi Casiraghi d\u00e0 all'Italia la qualificazione.\nMondiale 1998.\nNella fase finale del mondiale l'Italia \u00e8 inserita in un girone comprendente anche , e . Il tecnico ha lasciato fuori dalla rosa Gianfranco Zola e l'infortunato Ciro Ferrara, mentre ha convocato Roberto Baggio dopo l'ottima stagione disputata con il . All'esordio, a Montpellier contro i cileni, Baggio \u00e8 titolare al posto di Alessandro Del Piero, che siede in panchina. Fabrizio Ravanelli, febbricitante, \u00e8 rimpiazzato da Enrico Chiesa, mentre in porta Gianluca Pagliuca sostituisce l'infortunato Angelo Peruzzi. Il vantaggio azzurro di Christian Vieri \u00e8 vanificato dalla doppietta di Marcelo Salas, ma un rigore trasformato da Roberto Baggio consente all'Italia di ottenere il pari (2-2). La seconda partita, contro il Camerun, nel nuovo stadio di Saint-Denis, vede gli azzurri vittoriosi per 3-0 con rete di Luigi Di Biagio e doppietta di Vieri. Durante la terza e ultima sfida del girone, contro l'Austria, l'Italia perde Alessandro Nesta per un grave infortunio, ma vince l'incontro per 2-1 con marcature di Vieri e Baggio, prima del gol della bandiera austriaco al 90'.\nAgli ottavi la squadra di Maldini si impone sulla temibile , che nel turno precedente ha battuto il e che viene da 17 risultati utili consecutivi. A decidere la sfida \u00e8 un gol di Vieri. Si giunge cos\u00ec al quarto di finale pi\u00f9 atteso, quello tra l'Italia e la Francia padrona di casa. La sfida del 3 luglio al Saint-Denis non decreta un vincitore neanche dopo i tempi supplementari e si decide ai tiri di rigore. \u00c8 decisivo l'errore di Di Biagio al decimo tiro. Gli azzurri rimediano, cos\u00ec, la terza eliminazione consecutiva dal dischetto in una fase finale del mondiale.\nIl 22 luglio 1998 la FIGC affida la panchina azzurra a Dino Zoff in vista del . Il nuovo CT conduce i suoi alla qualificazione all'europeo vincendo il girone eliminatorio con , , e con un bilancio di 4 vittorie, 3 pareggi e una sconfitta.\nAnni 2000.\nEuro 2000 con Zoff.\nNella fase finale Zoff \u00e8 costretto a rinunciare a Vieri e Buffon, entrambi fuori per infortunio. Gli azzurri sono inseriti nel raggruppamento con , e . Al successo per 2-1 dell'11 giugno ad Arnhem contro i turchi (reti di Antonio Conte e Filippo Inzaghi su calcio di rigore da lui stesso procurato) segue la convincente vittoria per 2-0 a Bruxelles contro i belgi padroni di casa (gol di Francesco Totti e Stefano Fiore), risultati che assicurano agli azzurri il primo posto indipendentemente dal risultato dell'ultima partita, pur vinta contro la Svezia, il 19 giugno a Eindhoven, con una formazione zeppa di seconde linee (i gol sono di Di Biagio e Del Piero).\nAi quarti l'Italia batte 2-0 la con reti nel primo tempo di Totti e Inzaghi, quindi in semifinale se la vede con i . Pur in superiorit\u00e0 numerica a causa dell'espulsione di Gianluca Zambrotta per doppio cartellino giallo al 34', la nazionale ospitante spreca due rigori (con De Boer e Patrick Kluivert)) e non riesce a segnare. L'Italia resiste, portando la sfida ai supplementari, quindi ai tiri di rigore. Dagli undici metri \u00e8 Di Biagio a segnare al primo tiro, poi si esalta Francesco Toldo, che para il primo rigore olandese, ancora di Frank de Boer. Gianluca Pessotto segna il penalty del 2-0, prima dell'errore di Jaap Stam (tiro alto sulla traversa). Il \"cucchiaio\" di Francesco Totti che beffa Edwin van der Sar per il 3-0, poi Kluivert segna tenendo in vita le speranze olandesi. L'errore successivo di Paolo Maldini \u00e8 ininfluente, perch\u00e9 Paul Bosvelt si fa parare la conclusione da Toldo, consentendo agli azzurri di ottenere la seconda finale europea della sua storia.\nL'atto conclusivo del 2 luglio a Rotterdam oppone la nazionale italiana a quella francese campione del mondo in carica, a due anni dalla sfida del mondiale di Francia vinto dai \"bleus\" ai tiri di rigore. Marco Delvecchio apre le marcature dell'incontro al decimo della ripresa, poi gli azzurri falliscono con Del Piero due ottime chance per raddoppiare. La selezione allenata da Roger Lemerre spinge nel finale e trova il pari con Sylvain Wiltord allo scadere dei minuti di recupero. Al 103' \u00e8 David Trezeguet a firmare il golden goal che vale il titolo per la Francia. All'indomani della sfida Zoff rassegna le dimissioni dall'incarico.\nIl quadriennio di Trapattoni (2000-2004).\nIl 6 luglio 2000 Giovanni Trapattoni, l'allenatore pi\u00f9 blasonato - a livello di club - nella storia del calcio tricolore, succede a Zoff.\nNella composizione della rosa scelta per competere al mondiale nippo-coreano Trapattoni include volti nuovi: il difensore centrale Materazzi e il trequartista Doni, entrambi fattisi notare militando in formazioni \u00abdi provincia\u00bb ( il primo, il secondo). Malgrado la rinuncia a Baggio - scelta che desta perplessit\u00e0 nei fan del \"Codino\" - la squadra non manca di qualit\u00e0, soprattutto in attacco: il reparto offensivo vede infatti la coesistenza di elementi tecnicamente dotati (Del Piero e Totti) e di punte pure (Inzaghi, Montella e Vieri).\nMondiale 2002.\nAl mondiale di Corea del Sud e Giappone la formazione di Trapattoni \u00e8 inserita in un girone assieme a Croazia, e Messico. L'Italia ne esce al secondo posto, frutto del successo sull'Ecuador (2-0; doppio Vieri), della sconfitta patita con la selezione balcanica (1-2; gol di Vieri) e del pari col Messico (1-1; gol di Del Piero) raggiunto solo nel finale di partita. L'ottavo di finale oppone la Corea del Sud padrona di casa all'Italia: Buffon respinge un rigore di Ahn a inizio partita, quindi al 18' Vieri porta in vantaggio l'Italia. Nel finale di partita, la Corea del Sud pareggia con la rete di Seol Ki-Hyeon e la sfida prosegue ai tempi supplementari. L'Italia attacca in cerca del nuovo vantaggio, tuttavia l'arbitro Byron Moreno espelle Totti per simulazione (somma di ammonizioni) in seguito a un contrasto in area. Nonostante l'inferiorit\u00e0 numerica, l'Italia va nuovamente a segno con Damiano Tommasi, ma la rete \u00e8 annullata per presunto fuorigioco. Il mondiale di Trapattoni termina al 116' di gioco: Ahn sigla il 2-1 finale di testa, golden goal che pone fine alle ostilit\u00e0. Le numerose polemiche riguardo all'arbitraggio dell'ecuadoriano Byron Moreno nate durante e dopo l'incontro, e alimentate da controverse decisioni arbitrali che paiono favorire i sudcoreani nelle partite precedenti e successive, portano a un'indagine da parte della FIFA, che non rivela alcun tentativo di illecito o di corruzione.\nDopo il torneo Paolo Maldini (giunto alla quota record di 126 presenze) annuncia il proprio ritiro dalla nazionale.\nEuro 2004.\nLe avversarie nel girone di qualificazione al sono , , e . Dopo un inizio stentato, la squadra di Trapattoni ottiene quattro vittorie nelle ultime cinque partite e vince il girone proponendo a tratti un buon calcio e subendo complessivamente solo quattro gol.\nIn vista della fase finale di Euro 2004 in Portogallo, Trapattoni punta sul giovane Antonio Cassano rinunciando a Baggio, che termina la propria carriera con l'onore di vedere organizzata per lui la gara d'addio in azzurro contro la . Al debutto, con la , finisce 0-0: Totti sputa a Christian Poulsen, venendo squalificato tramite la prova televisiva. L'Italia non supera nemmeno la Svezia (1-1): al gol iniziale di Cassano, gli scandinavi replicarono con il pari di Zlatan Ibrahimovi\u0107, autore di un pregevole colpo di tacco al volo. Resta l'ultimo match con la Bulgaria: il successo ottenuto per 2-1 (Perrotta e Cassano le reti azzurre) non basta per qualificarsi, nonostante i 5 punti in classifica, poich\u00e9 la contemporanea sfida tra Danimarca e Svezia termina, non senza polemiche e sospetti (mai provati) di combine, con l'unico punteggio che garantisce a entrambe il passaggio del turno, 2-2. L'Italia \u00e8 dunque eliminata in ragione del maggior numero di gol segnati dalle due scandinave, a parit\u00e0 di differenza reti e a parit\u00e0 di punti in classifica (5).\nLa prima gestione Lippi (2004-2006).\nDopo la deludente spedizione lusitana, Lippi (ex tecnico della Juventus) sostitu\u00ec Trapattoni. Il viareggino, gi\u00e0 dalle prime partite, dette spazio a nuovi giocatori: integr\u00f2 infatti Barzagli, De Rossi, Gilardino (provenienti dall'Under-21) e Toni. Dalle sue convocazioni fu per\u00f2 escluso Cassano: il barese non venne mai preso in considerazione dal tecnico, complici anche i controversi episodi con le squadre di club.\nMondiale 2006: la quarta stella.\nAlla vigilia del mondiale in Germania, il calcio italiano fu colpito dallo scandalo noto come \"Calciopoli\": i suoi effetti ricaddero, soprattutto in termini mediatici, sul ritiro degli azzurri. Durante il campionato, l'Italia supera la fase a gironi \u2013 con , e \u2013 e nella fase a eliminazione diretta esclude (1-0 su rigore di Totti al 95'), (3-0), e Germania (2-0 ai supplementari, reti di Grosso al 119' e di Del Piero nel recupero) approdando alla finale del mondiale contro la Francia. Dopo l'1-1 dei tempi regolamentari (Materazzi replica al rigore realizzato da Zidane), i supplementari sono segnati dall'espulsione dello stesso Zidane che, provocato sul terreno di gioco proprio da Materazzi, rifila al difensore italiano una testata in petto. Ai calci di rigore, dopo l'errore del francese Trezeguet, \u00e8 decisivo il quinto penalty calciato da Fabio Grosso, che regala all'Italia il suo quarto titolo mondiale. A fine anno il capitano Fabio Cannavaro, tra i protagonisti del successo di Berlino, vinse il Pallone d'oro (davanti al compagno azzurro Gianluigi Buffon) e il FIFA World Player.\nLippi non aveva comunque dimenticato le polemiche della vigilia e, durante la prima conferenza stampa al rientro in Italia, rassegn\u00f2 le sue dimissioni. Il mondiale 2006 segn\u00f2 anche gli addii alla nazionale di due bandiere come Totti e Nesta.\nEuro 2008 con Donadoni.\nPer raccogliere l'eredit\u00e0 di Lippi, venne chiamato Roberto Donadoni. Non senza qualche difficolt\u00e0 iniziale, il tecnico cisanese porta gli \"Azzurri\" al .\nNella fase finale in Austria e Svizzera, l'Italia passa un girone complicato dopo aver perso con i Paesi Bassi per 3-0 \u2013 mai era successo che la formazione debuttasse perdendo nella rassegna continentale \u2013 pareggiato con la Romania 1-1 (Buffon para anche un rigore a Mutu, pareggio azzurro per opera di Christian Panucci) e vinto con la Francia per 2-0 (Pirlo su rigore, e De Rossi) trovando la Spagna sulla propria strada ai quarti di finale. Gli iberici, provenienti da un girone vinto a punteggio pieno, dominarono l'incontro, che tuttavia rimase bloccato sullo 0-0 anche nei supplementari. Dal dischetto, l'Italia si arrese: De Rossi e Di Natale fallirono i propri tiri, mentre Buffon par\u00f2 soltanto una conclusione avversaria.\nSubito dopo l'eliminazione dal torneo, Donadoni \u00e8 esonerato per lasciar spazio al ritorno di Lippi.\nIl Lippi bis (2008-2010).\nConfederations Cup 2009.\nNel giugno del 2009 il tecnico viareggino guida l'Italia nella sua prima partecipazione alla Confederations Cup, schierando in Sudafrica i giocatori meno utilizzati. La formazione italiana esce alla fase a gironi dopo aver battuto gli Stati Uniti (3-1) e aver perso contro (1-0) e Brasile (3-0).\nAnni 2010 e 2020.\nMondiale 2010.\nNell'autunno seguente la squadra consegue la qualificazione al mondiale di : il girone \u00e8 chiuso al primo posto da imbattuti e con 24 punti in classifica. La rosa che va ad affrontare da campione uscente l'impegno mondiale conta in gran parte sui reduci del trionfo in Germania: novit\u00e0 di spicco, rispetto a quei 23, sono il portiere di riserva Marchetti e il centrale difensivo Bonucci. Lippi non punta sul ricambio generazionale, lasciando a casa elementi come Mario Balotelli (messosi in luce con la maglia dell'Inter) e il redivivo Cassano, tornato su buoni livelli di rendimento,\nIl sorteggio della fase finale vede l'Italia favorita del girone con , e , tuttavia gli azzurri compiono mezzi passi falsi sia coi sudamericani (1-1: Antol\u00edn Alcaraz e Daniele De Rossi) sia, soprattutto, contro i modesti neozelandesi (1-1: Shane Smeltz e Vincenzo Iaquinta su rigore), arrivando cos\u00ec a giocarsi la qualificazione nell'ultimo incontro con gli slovacchi: la squadra danubiana compie l'impresa, ottenendo uno storico successo per 3-2 (grazie alla doppietta di Vittek e al gol di Kamil Kop\u00fanek, inutili i gol di Di Natale e Quagliarella) ed eliminando i detentori del titolo. La sfida con la Slovacchia diviene l'ultima in azzurro per i campioni del mondo del 2006 Cannavaro e Gennaro Gattuso.\nIl quadriennio di Prandelli (2010-2014).\nGi\u00e0 prima del torneo, la Federazione aveva annunciato il nome del successore di Lippi: Cesare Prandelli, proveniente da un buon triennio alla guida della Fiorentina. Al nuovo commissario tecnico fu cos\u00ec affidato l'oneroso incarico di ricostruire una squadra fiaccata nel morale e nei risultati. La squadra offr\u00ec da subito risposte positive, qualificandosi per l'europeo 2012 in anticipo e mantenendo l'imbattibilit\u00e0. I mesi precedenti il torneo furono segnati dalle polemiche, sia per un nuovo scandalo di scommesse che per i deludenti risultati.\nEuro 2012.\nAll'europeo, l'Italia debutt\u00f2 con un pari contro la Spagna: gli iberici detenevano sia il titolo mondiale sia continentale. Dopo un nuovo 1-1 con la Croazia, gli azzurri si qualificarono per i quarti battendo l'Irlanda di Trapattoni. Nella fase a eliminazione diretta, furono battute l'Inghilterra (ai rigori) e la Germania (per 2-1). La squadra trov\u00f2 cos\u00ec la terza finale europea della propria storia, dopo quelle del 1968 e 2000: nell'ultimo incontro sfid\u00f2 nuovamente la Spagna, venendo surclassata per 4-0 (peggior sconfitta azzurra dal 1955). Il secondo posto nella rassegna iridata qualific\u00f2 gli azzurri alla Confederations Cup, in quanto le \"Furie Rosse\" erano gi\u00e0 state ammesse per la vittoria dei Mondiali 2010.\nDopo l'europeo, la squadra prese parte alle eliminatorie per il mondiale 2014. Nel giugno 2013 partecip\u00f2 invece alla Confederations Cup, con Prandelli che approfitt\u00f2 del torneo per utilizzare giocatori che avevano trovato minor spazio.\nConfederations Cup 2013.\nLa manifestazione vide l'Italia esordire con un successo, per 2-1 ai danni del Messico: le reti furono siglate da Pirlo (alla centesima presenza in nazionale) e Balotelli. La successiva vittoria contro il assicur\u00f2 il passaggio del turno, rendendo ininfluente la sconfitta per 4-2 con il Brasile. In semifinale, la formazione perse ai rigori contro la Spagna. Gli uomini di Prandelli conquistarono il terzo posto, battendo sempre dagli undici metri l'Uruguay.\nNel settembre 2013, l'Italia conquist\u00f2 la qualificazione ai Mondiali brasiliani. Chiudendo il girone con due pareggi, risult\u00f2 tuttavia esclusa dal novero delle teste di serie. Di conseguenza, il sorteggio present\u00f2 un raggruppamento complicato: alla si aggiunsero infatti l'Inghilterra e l'Uruguay.\nMondiale 2014.\nPrima del mondiale, Prandelli raggiunse un accordo con la Federazione per rimanere in panchina anche dopo il torneo. Nella rosa selezionata per l'evento mancava il nome di Riccardo Montolivo, infortunatosi gravemente in un'amichevole. La squadra esord\u00ec battendo di misura l'Inghilterra (reti di Marchisio e Balotelli), ma nel secondo incontro perse con i centramericani. Per qualificarsi agli ottavi, sarebbe stato sufficiente un pari contro la \"Celeste\". Chiuso il primo tempo senza gol, nella ripresa la formazione dovette fronteggiare l'espulsione di Marchisio: subendo il gol di Diego God\u00edn nel finale, perse la gara e venne eliminata. Dopo la seconda eliminazione consecutiva al primo turno, Prandelli comunic\u00f2 in diretta televisiva le dimissioni dall'incarico: fu imitato da Giancarlo Abete, che lasci\u00f2 vacante la carica di presidente della FIGC.\nEuro 2016 con Conte.\nNell'agosto 2014 furono resi noti i nomi dei successori: Carlo Tavecchio venne eletto presidente della Federazione, mentre Antonio Conte sedette in panchina. Il nuovo commissario tecnico, reduce da tre scudetti vinti consecutivamente con la Juventus, esord\u00ec battendo i Paesi Bassi (classificatisi terzi al mondiale 2014) in amichevole per 2-0. Gli azzurri presero quindi parte alle qualificazioni per l'europeo 2016 e chiusero il proprio girone davanti alla Croazia. In vista della fase finale, il CT diede spazio a nuovi elementi: Simone Zaza, Graziano Pell\u00e8, \u00c9der.\nL'Italia esord\u00ec nella manifestazione, ospitata in Francia, con una vittoria per 2-0 ai danni del Belgio (gol di Emanuele Giaccherini e Graziano Pell\u00e8), che occupava il primo posto del ranking FIFA. Anche la partita con la Svezia ebbe un esito favorevole agli azzurri, che, vincendo con un gol di \u00c9der nel finale, si assicurarono il passaggio del turno. La prima fase fu chiusa da un'indolore sconfitta di misura con l'Irlanda, che garant\u00ec il superamento del gruppo agli stessi \"Green\".\nAgli ottavi di finale la squadra azzurra affront\u00f2 la Spagna campione uscente, battendola per 2-0 (Giorgio Chiellini e ancora Pell\u00e9 le marcature). Fu poi eliminata dalla Germania nei quarti, cedendo ai rigori dopo che i supplementari si erano conclusi 1-1 (\u00d6zil e Bonucci su rigore): in precedenza, l'avversaria tedesca non era mai prevalsa sugli azzurri in competizioni internazionali.\nGi\u00e0 prima dell'inizio dell'europeo era stato annunciato che Gian Piero Ventura (all'epoca tecnico del Torino) avrebbe sostituito Conte al termine del torneo.\nLa mancata qualificazione al mondiale 2018.\nIl primo e, \"a posteriori\", unico banco di prova per Ventura fu la fase eliminatoria di qualificazione per il campionato del mondo 2018, in cui la Spagna era testa di serie. Gli iberici costrinsero l'Italia al pari a Torino, rimanendo avanti in classifica per la differenza-gol. L'Italia termin\u00f2 il 2016 al 16\u00ba posto nel ranking FIFA, peggior piazzamento di sempre in chiusura di anno solare. La sconfitta per 3-0 a Madrid contro gli iberici del settembre 2017 indirizz\u00f2 - di fatto - gli azzurri verso i play-off, interrompendo contestualmente un'imbattibilit\u00e0 degli italiani nelle qualificazioni mondiali cominciata nel 2004. Concludendo il girone al secondo posto, gli azzurri furono abbinati alla Svezia per lo spareggio.\nAll'andata, a Stoccolma, una rete di Johansson (propiziata dal tocco di De Rossi) consegn\u00f2 la vittoria agli scandinavi. Nel ritorno, a San Siro, un pareggio senza gol comport\u00f2 - per la prima volta in 60 anni - la clamorosa esclusione degli \"Azzurri\" dal torneo. A seguito del fallimento, Ventura fu esonerato da Tavecchio che, a sua volta, di l\u00ec a breve si dimise. La doppia sfida rappresent\u00f2 il canto del cigno per Buffon: l'estremo difensore pose \"de facto\" fine alla carriera in azzurro dopo un ventennio, segnalandosi per il primato europeo di presenze.\nLa gestione Mancini (2018-presente).\nIl 14 maggio 2018, dopo il breve \"interim\" di Luigi Di Biagio, selezionatore dell'Under-21, e il sorteggio della nuova UEFA Nations League che contrappose l'Italia a Polonia e Portogallo, la FIGC annunci\u00f2 Roberto Mancini quale nuovo commissario tecnico. L'allenatore jesino, chiamato a rivitalizzare una nazionale in piena crisi, volle procedere sin dalle prime battute a un ampio ricambio generazionale, escludendo gran parte dei giocatori pi\u00f9 attempati e concedendo maggior spazio ai giovani talenti provenienti dall'Under-21, tra i quali Berardi, Kean e Zaniolo. Il cammino in UEFA Nations League inizi\u00f2 con un pari interno contro i polacchi (1-1), cui fece poi seguito la sconfitta di misura (1-0) in casa dei futuri campioni lusitani. La vittoria esterna sulla Polonia a Chorz\u00f3w (0-1) permise agli azzurri di assicurarsi l'obiettivo minimo della permanenza in Lega A; tuttavia, pareggiando a reti bianche nel successivo match di Milano contro il Portogallo, la squadra non and\u00f2 oltre il secondo posto nel girone, mancando cos\u00ec la qualificazione alla \"final four\" del torneo.\nAl termine di questo impegno, l'Italia si ritrov\u00f2 inserita nel gruppo J delle qualificazioni al : dopo il vittorioso debutto in casa contro la (2-0), la successiva goleada a scapito del port\u00f2 subito gli azzurri in vetta al girone. Nei mesi seguenti la nazionale riusc\u00ec a inanellare una striscia di successi che culmin\u00f2, nell'ottobre 2019, con la vittoria per 2-0 sulla , che valse la certezza aritmetica del primo posto nel girone: gli uomini di Mancini raggiunsero la qualificazione alla fase finale con tre giornate di anticipo, un risultato fino ad allora mai conseguito nella storia azzurra. Le successive vittorie contro , e , quest'ultima travolta per 9-1 (massimo scarto in favore degli azzurri dopo il 9-0 agli Stati Uniti al torneo olimpico di , e a pari merito con l'11-3 all' ai Giochi di ), consentirono al \"cit\u00ec\" di portare a 11 la striscia di successi di fila e superare cos\u00ec il record di vittorie consecutive in nazionale che perdurava dalla gestione di Vittorio Pozzo, nonch\u00e9 alla nazionale di chiudere per la prima volta un girone di qualificazione con sole vittorie. Nel dicembre 2019 la squadra azzurra risal\u00ec al 13\u00ba posto del \"ranking\" FIFA, risultando la nazionale europea che aveva compiuto i maggiori progressi (+5 posizioni) nella graduatoria in un anno solare.\nIl 17 marzo 2020, a seguito dello scoppio della pandemia di COVID-19, lo svolgersi di Euro 2020 fu rinviato di un anno e la compagine azzurra prese quindi parte all'edizione 2020-2021 di UEFA Nations League, venendo sorteggiata nel gruppo 1 della Lega A con Paesi Bassi, Polonia e Bosnia ed Erzegovina: la tornata di sfide culmin\u00f2 con il conseguimento del vertice del girone, grazie a cui gli azzurri poterono accedere di diritto alla fase finale del torneo, ospitata proprio dall'Italia. La nazionale chiuse da imbattuta il biennio 2019-2020 grazie a 22 risultati utili consecutivi, la terza migliore serie positiva della storia azzurra (meglio fecero solo Pozzo nel 1935-1939, 30 partite, e Lippi nel 2004-2006, 25).\nEuro 2020: il secondo titolo europeo.\nIl sorteggio della fase finale del campionato d'Europa 2020, posticipato all'estate del 2021 a causa della pandemia di COVID-19, riserv\u00f2 all'Italia il gruppo A con , e , nonch\u00e9 la possibilit\u00e0, in quanto facente parte delle nazioni ospitanti l'europeo itinerante, di giocare tutte le partite della fase a gironi tra le mura amiche dello stadio Olimpico di Roma. Accolta come possibile \u00aboutsider\u00bb \u2014 in ragione degli ottimi risultati conseguiti nel biennio precedente e in virt\u00f9 di una rosa di buona qualit\u00e0, capace di abbinare giovani talenti come Barella, Chiesa, Donnarumma e Locatelli ai \"senatori\" Bonucci e Chiellini, ormai di provata esperienza e sicuro valore \u2014, nella partita inaugurale del torneo la squadra esord\u00ec battendo per 3-0 i turchi, per poi vincere contro gli elvetici con lo stesso punteggio; pur facendo ricorso a un corposo \"turnover\", nella terza gara gli azzurri sconfissero anche il Galles (1-0, gol di Matteo Pessina) e si garantirono il primo posto nel girone, oltre a mantenere la porta inviolata, cosa che nella fase a gironi non era mai riuscita ad alcuna nazionale nella storia del campionato europeo.\nAgli ottavi di finale gli azzurri eliminarono l' dopo i tempi supplementari (2-1, reti di Chiesa e ancora Pessina, prima del gol della bandiera austriaco di Kalajd\u017ei\u0107, che pose fine all'imbattibilit\u00e0 di Donnarumma), per poi avere la meglio anche del , all'epoca capolista del \"ranking\" FIFA, ai quarti: Barella sblocc\u00f2 il risultato dopo mezz'ora di gioco e allo scadere del primo tempo Lorenzo Insigne raddoppi\u00f2, mettendo a segno un gol considerato fra i pi\u00f9 belli della manifestazione; a poco valse il calcio di rigore trasformato in gol da Romelu Lukaku nel recupero della prima frazione di gioco. Nella ripresa il punteggio non cambi\u00f2 e l'Italia ebbe accesso alle semifinali, dove elimin\u00f2, come nell'edizione precedente, la , stavolta battendola per 4-2 ai tiri di rigore dopo l'1-1 dei 120 minuti di gioco (gol di Chiesa e pareggio iberico di Morata), approdando per la quarta volta, la seconda delle ultime tre edizioni del campionato d'Europa, alla finale.\nNell'atto conclusivo dell'europeo, svoltosi allo stadio londinese di Wembley, la squadra di Mancini sfid\u00f2 i padroni di casa dell', di fronte a pi\u00f9 di 67.000 spettatori paganti, di cui appena 6.000 tifosi italiani. L'Italia, per la prima volta nel torneo, pass\u00f2 in svantaggio nei minuti iniziali per mano di Luke Shaw, ma seppe pervenire al pareggio nella ripresa grazie a Bonucci. Stante l'1-1 maturato al termine dei tempi supplementari, come nella semifinale, anche l'esito della finale fu determinato dai rigori (com'era gi\u00e0 avvenuto nella storia dell'europeo per l'edizione di ): dagli undici metri gli azzurri si imposero per 3-2, grazie alla decisiva parata di Donnarumma sul quinto tentativo inglese, quello di Bukayo Saka, aggiudicandosi cos\u00ec il loro secondo titolo continentale a cinquantatr\u00e9 anni dall'unico precedente.\nIl successivo 2 settembre, con il pareggio casalingo per 1-1 contro la Bulgaria nelle qualificazioni mondiali, l'Italia raggiunse i 35 risultati utili consecutivi, eguagliando il record internazionale di imbattibilit\u00e0 di Brasile (1993-1996) e Spagna (2007-2009), per poi infrangerlo tre giorni dopo nel pari a reti bianche in casa della Svizzera. La striscia d'imbattibilit\u00e0 (37 partite) si interruppe un mese dopo, il 6 ottobre 2021, contro la Spagna, vittoriosa per 1-2 al Meazza di Milano nella semifinale di UEFA Nations League; quattro giorni dopo gli azzurri piegarono nuovamente il Belgio per 2-1 allo Juventus Stadium di Torino, risultato che permise loro di guadagnare il terzo posto nell'edizione. Forte dei risultati conseguiti nei mesi precedenti, sul finire del 2021 la nazionale si iss\u00f2 al quarto posto della classifica mondiale della FIFA, migliore piazzamento azzurro nella graduatoria dal gennaio 2013. L'anno solare si chiuse, tuttavia, in modo deludente, con due pareggi nelle qualificazioni mondiali contro svizzeri e nordirlandesi che relegarono gli azzurri al secondo posto nel girone (alle spalle degli elvetici), costringendoli a spareggiare per l'accesso alla fase finale in Qatar."}
{"id": "2017209", "revid": "124123", "url": "https://it.wikipedia.org/wiki?curid=2017209", "title": "Nati nel 1132", "text": ""}
{"id": "2017212", "revid": "124123", "url": "https://it.wikipedia.org/wiki?curid=2017212", "title": "Nati nel 1139", "text": ""}
{"id": "2017215", "revid": "1543377", "url": "https://it.wikipedia.org/wiki?curid=2017215", "title": "Asuristan", "text": "L'Asuristan (Assiria) era una satrapia dell'Impero Sasanide (226\u2013651). Il territorio venne conquistato tra il 224 e il 226, durante la caduta dell'Impero dei Parti. I Sasanidi ribattezzarono Babilonia in Asuristan. La regione era nota in precedenza con il nome di Mesopotamia e corrisponde all'incirca all'odierno Iraq.\nLa provincia si estendeva per lo pi\u00f9 da Mosul a Adiabene.\nSebbene la religione ufficiale dell'Impero Sasanide fosse il Zoroastrismo durante il III e il IV secolo, in Asuristan Ebrei e Cristiani superavano in numero i zoroastriani.\nI suoi abitanti erano per lo pi\u00f9 agricoltori."}
{"id": "2017216", "revid": "124123", "url": "https://it.wikipedia.org/wiki?curid=2017216", "title": "Nati nel 1148", "text": ""}
{"id": "2017217", "revid": "599013", "url": "https://it.wikipedia.org/wiki?curid=2017217", "title": "Fabricio Vay", "text": ""}
{"id": "2017221", "revid": "1543377", "url": "https://it.wikipedia.org/wiki?curid=2017221", "title": "The One (singolo Elton John)", "text": "The One \u00e8 un brano scritto ed interpretato da Elton John, estratto come singolo dall'omonimo album, uscito nel 1992. Il testo \u00e8 stato composto da Bernie Taupin. \u00c8 una delle sue hits pi\u00f9 conosciute.\nIl testo e la melodia.\nIl testo \u00e8 stato definito dallo stesso Elton (nella VHS \"World Tour 1992/93 - Video Tour Book\") come uno dei pi\u00f9 belli mai scritti dal paroliere, perch\u00e9 pu\u00f2 riferirsi all'amore, alla fede, a una donna e in generale a tutto ci\u00f2 che si pu\u00f2 amare e dalla quale si pu\u00f2 essere amati: quindi, ripropone tematiche strettamente personali e universalistiche a scapito del particolarismo. Il verso \"For each man in his time is Cain/Until he walks along the beach\", molto amato da John, riproduce le condizioni della superstar al momento della produzione dell'album, inteso dalla critica come uno dei pi\u00f9 maturi del musicista inglese: infatti, Elton si \u00e8 appena disintossicato e liberato da tutta una serie di fantasmi che lo avevano perseguitato. Dopo aver sviluppato una maturit\u00e0 e una rinnovata quiete interiore, libera la sua vita dagli eccessi e questa serenit\u00e0 si intravede chiaramente nella melodia del brano in questione: basata prevalentemente sul pianoforte, inaugura un nuovo periodo nella carriera di Elton John, che da allora inizier\u00e0 a privilegiare le ballate a scapito del rock che aveva caratterizzato il periodo d'oro degli anni '70. Il sound elettronico della canzone non ne scalfisce l'unicit\u00e0; particolarmente degno di nota l'accompagnamento strumentale delle tastiere suonate da Elton, che si pu\u00f2 ascoltare nella parte centrale del brano e in quella finale.\n\"The One\" raggiunse la decima posizione nelle classifiche inglesi, la nona nella classifica statunitense \"Billboard Hot 100\" e la seconda in quella italiana."}
{"id": "2017225", "revid": "729019", "url": "https://it.wikipedia.org/wiki?curid=2017225", "title": "Powidl", "text": "Il powidl (o \"powidel\", dalla ceco \"povidla\" o dal polacco \"powid\u0142a\") \u00e8 una composta di prugne. A differenza della marmellata e della \"Pflaumenmus\" (confettura di prugne tedesca), il powidl viene preparato senza aggiungere dolcificanti o agenti gelatificanti.\nIl \"powidl\" viene cotto per diverse ore fino a raggiungere la necessaria consistenza e dolcezza. Le prugne devono essere raccolte il pi\u00f9 tardi possibile, il momento ideale \u00e8 dopo le prime gelate, in modo che contengano abbastanza zucchero.\nIn Austria e in Boemia, il \"powidl\" serve per preparare i Buchteln, la \"torta di powidl\" e i \"Germkn\u00f6del\", ma si mangia anche spalmato sul pane. Il \"powidl\" si conserva a lungo, specialmente se tenuto nei vasi tradizionali.\nPer tradizione, grandi quantit\u00e0 di powidl come provvista per l'inverno e dolcificante naturale venivano preparate in comune alla fine dell'autunno. Poich\u00e9 mescolare continuamente la composta durante la cottura era un lavoro estenuante, i membri della comunit\u00e0 facevano a turno e si dedicavano a lavori pi\u00f9 leggeri tra un turno e l'altro.\nLa parola ceca \"povidla\" \u00e8 probabilmente derivata dal verbo \"v\u00edt\" (nel ceco moderno \"intessere\", nel ceco antico anche \"girare\", \"rimestare\", nel senso di \u00absucco di frutta cotto e rimestato\u00bb). Altri studiosi la considerano una parola arcaica indoeuropea, imparentata al sanscrito \"pavitra\" \u00abcolato\u00bb."}
{"id": "2017226", "revid": "124123", "url": "https://it.wikipedia.org/wiki?curid=2017226", "title": "Nati nel 1158", "text": ""}
{"id": "2017227", "revid": "1924342", "url": "https://it.wikipedia.org/wiki?curid=2017227", "title": "The Big Picture (Elton John)", "text": "The Big Picture \u00e8 il trentanovesimo album (il ventiseiesimo in studio) dell'artista britannico Elton John, pubblicato il 22 settembre 1997.\nIl disco.\n\u00c8 dedicato a Gianni Versace, grande amico di Elton assassinato proprio in quell'anno. Musicalmente parlando, il CD mette in evidenza brani lenti e recanti testi di notevole riflessivit\u00e0; tematiche intimiste, ad esempio, si trovano nel singolo \"Recover Your Soul\" e in \"Live Like Horses\" (registrata durante le sessioni di registrazione di \"Made in England\" e poi reincisa). \nLa presenza di codesti temi influenza le composizioni eltoniane, imponenti e orchestrali; ci\u00f2 nonostante, secondo la critica, la produzione di Chris Thomas, ancora una volta fin troppo votata all'elettronica, appesantisce anche i brani pi\u00f9 validi; per avere una decisiva rinascita artistica occorrer\u00e0 attendere \"Songs from the West Coast\" (2001).\n\"The Big Picture\", a livello di vendite, non replic\u00f2 lo stesso successo dell'album precedente, anche perch\u00e9 venne distribuito subito dopo la pubblicazione del famoso brano \"Candle in the Wind 1997\", che, con grande delusione del pubblico, non era incluso nell'album (sebbene \"Something About the Way You Look Tonight\" facesse parte del singolo di beneficenza come ulteriore A-side). L'eccessiva esposizione mediatica di \"Candle in the Wind\", alla lunga, danneggi\u00f2 l'immagine della carriera artistica di Elton, poco aiutata da una stampa che preferiva il gossip alla sua musica. Comunque, \"The Big Picture\" riusc\u00ec a raggiungere una #9 USA e una #3 UK, e persino un'inaspettata prima posizione nella classifica italiana. Vennero estratti tre singoli: le gi\u00e0 citate \"Something About the Way You Look Tonight\" e \"Recover Your Soul\" e \"If the River Can Bend\" (quest'ultimo \u00e8 l'unico a non possedere un videoclip). \"Something About the Way\" usc\u00ec anche come singolo in Europa senza \"Candle in the Wind 1997\" (ma non nel Regno Unito).\n\"The Big Picture\" risulta l'album meno preferito di Bernie Taupin tra quelli composti dal duo, secondo quanto emerge da un'intervista di Elton del 2006.\nTracce.\nTutti i brani sono stati composti da Elton John e Bernie Taupin.\nOuttakes.\nDurante le sessioni di registrazione di \"The Big Picture\" furono registrate \"Past Imperfect\" e una versione alternativa di \"Recover Your Soul\": nessuna delle due \u00e8 stata ancora pubblicata ufficialmente."}
{"id": "2017229", "revid": "124123", "url": "https://it.wikipedia.org/wiki?curid=2017229", "title": "Nati nel 1161", "text": ""}
{"id": "2017230", "revid": "124123", "url": "https://it.wikipedia.org/wiki?curid=2017230", "title": "Nati nel 1163", "text": ""}
{"id": "2017231", "revid": "125858946", "url": "https://it.wikipedia.org/wiki?curid=2017231", "title": "Lancia ECV", "text": "La Lancia ECV (acronimo di \"Experimental Composite Vehicle\" ovvero \"\"veicolo sperimentale in compositi\") \u00e8 un prototipo costruito dalla Lancia nel 1986 per partecipare al campionato del mondo rally nel nuovo Gruppo S, che si sarebbe dovuto inaugurare l'anno successivo come sostituto del Gruppo B.\nContesto.\nA met\u00e0 degli anni ottanta, nell'automobilismo si diffonde l'uso degli innovativi telai a vasca in materiale composito, caratterizzati da maggiore leggerezza e rigidezza torsionale rispetto a una corrispondente versione con struttura a traliccio o monoscocca in materiale metallico. Nei rally di Gruppo B, la Ford RS200 \u00e8 la prima vettura dotata di questa soluzione, mentre la Lancia Delta S4 dispone ancora di un telaio a tralicci quadri fissati a pannelli in materiale composito. L'Abarth che si occupava della ricerca e dello sviluppo dei componenti della squadra Lancia, intuisce i benefici in termini prestazionali che comporterebbe un telaio monoscocca in composito e decide allora di realizzarne un modello adatto a montare gli organi meccanici e la carrozzeria della Delta S4. Il prototipo una volta assemblato, viene ribattezzato \"ECV\" \"Experimental Composite Vehicle\"\", in riferimento al telaio realizzato in compositi di kevlar e fibra di carbonio di nuova concezione.\nDescrizione.\nL'auto monta un 4 cilindri da 1759\u00a0cm\u00b3 con alesaggio x corsa di 88,5\u00a0x 71,5\u00a0mm; usava un innovativo sistema di distribuzione chiamato il triflux, in cui le valvole erano poste a \"X\" per poter alimentare con i gas di scarico le due turbine KKK tipo K-26. La prima lavorava fino a 5000 rpm, quando veniva affiancata anche dalla seconda turbina; la pressione raggiungeva i 2,3\u00a0bar, che scendevano a 1,8 nei cambi marcia, con l'auto che montava un cambio a 5 marce a innesti frontali. Per il raffreddamento venivano usati due intercooler. \nLa potenza totale era di 600\u00a0CV a 8000 giri al minuto nella configurazione da sterrato e poteva toccare gli 800\u00a0CV per le gare su fondo asfaltato. La velocit\u00e0 massima era di 230\u00a0km/h. Grazie all'ampio uso di kevlar e fibra di carbonio, strutture a nido d'ape e/o poliuretano schiumato che venivano utilizzati tra l'altro anche per elementi come l'albero di trasmissione e i cerchioni, il peso totale della vettura era di soli 930\u00a0kg. I freni a disco erano autoventilanti all'anteriore e forati al posteriore.\nIl prototipo fu abbandonato definitivamente quando nel 1986, dopo una serie di incidenti mortali culminati con la morte di Henri Toivonen e del suo co-pilota Sergio Cresto al Tour de Corse con una Lancia Delta S4, della quale l'ECV doveva essere l'erede, la FIA decise di sopprimere il Gruppo B e il previsto Gruppo S in favore delle meno pericolose vetture Gruppo A e Gruppo N. Le prestazioni della vettura sarebbero state comunque ridimensionate dalla decisione, gi\u00e0 presa prima della morte di Toivonen, di limitare le auto del Gruppo S a soli 300 CV, annullando cos\u00ec i vantaggi derivanti dal nuovo motore.\nLa ricostruzione.\nPartendo dal telaio di una Lancia Delta S4 e assemblandolo con la componentistica in materiale composito e la carrozzeria originale in carbonio della ECV, smantellata per donarne il telaio in compositi alla sua erede ECV2, il preparatore Giuseppe Volta ha realizzato una ricostruzione quasi totalmente fedele della \"Lancia Delta ECV Evo 87\". Tale vettura, con al volante il due volte campione del mondo rally Miki Biasion, accompagnato dallo stesso Volta, ha partecipato alla competizione per vetture storiche \"Rallylegend 2010\", tenutasi a San Marino e in seguito ha fatto la sua apparizione in altri eventi e manifestazioni motoristiche, tra cui il Monza Rally Show del 2010.\nECV 2.\nLa Lancia ECV 2, evoluzione della ECV, venne presentata nel 1988. Montava lo stesso 4 cilindri da 1759 cm\u00b3, con un rapporto di compressione di 7,5:1. Montava una carrozzeria disegnata da Carlo Gaino, molto pi\u00f9 aerodinamica rispetto a quella della ECV, che port\u00f2 benefici alla vettura. Raggiungeva una velocit\u00e0 massima di 220\u00a0km/h e impiegava 9 secondi per passare da 0 a 200\u00a0km/h. Fu prodotta sulla scocca della ECV (venne quindi ricarrozzato il telaio precedente) in un solo esemplare, che \u00e8 attualmente esposto al Museo Lancia di Torino. La massa venne ridotta di 30 kg."}
{"id": "2017235", "revid": "300067", "url": "https://it.wikipedia.org/wiki?curid=2017235", "title": "Demi\u00e1n Filloy", "text": "Carriera.\nDemi\u00e1n proviene da una famiglia di cestisti: il padre Germ\u00e1n arriv\u00f2 a vestire la canotta della nazionale argentina, mentre i tre fratelli Ariel, Pablo e Juan sono anch'essi cestisti.\nCresce nel settore giovanile del Atenas C\u00f3rdoba, formazione argentina in cui milita fino al gennaio del 2002 quando approda in Italia alla Silver Porto Torres, all'epoca relegata nel campionato di C1. Durante i due anni e mezzo vissuti in terra sarda conquista una doppia promozione con il suo club, dalla C1 alla B1.\nRistabilitosi da un infortunio al ginocchio, nell'agosto del 2004 firma un contratto triennale con il Basket Rimini Crabs.\nNel periodo trascorso con la squadra romagnola si mette in luce tanto da attirare le attenzioni della Sutor Montegranaro, che lo ingaggia nel 2007 facendolo cos\u00ec debuttare nella massima serie. Di rientro dopo una breve parentesi in prestito a Reggio Emilia, la societ\u00e0 sutorina gli affida il ruolo di capitano per la stagione 2009-10, nuovamente disputata in Serie A.\nNell'estate del 2010 il club marchigiano ingaggia l'italo-americano Maestranzi, e complice la regola che permette un unico italiano passaportato a referto, Filloy viene girato con la formula del prestito annuale in quello che \u00e8 stato un ritorno ai Crabs Rimini: nonostante sia un'ala che sfiori appena i due metri, al termine della stagione riesce ad essere il miglior rimbalzista del campionato catturandone in media 9,3 a partita. Il prestito termina, Rimini viene relegata in quarta serie per problemi economici mentre Demi\u00e1n ha una seconda parentesi con la Pallacanestro Reggiana dove resta per altri due anni tra Legadue e Serie A. Terminato il contratto con gli emiliani, Filloy approda in Sicilia a Barcellona Pozzo di Gotto in seconda serie.\nDopo un passaggio in Argentina nella Atenas C\u00f3rdoba, nell'estate del 2015 torna in Italia per giocare nella Pallacanestro Trapani."}
{"id": "2017236", "revid": "256896", "url": "https://it.wikipedia.org/wiki?curid=2017236", "title": "Riserva naturale Campo di Mezzo - Pian di Parrocchia", "text": ""}
{"id": "2017238", "revid": "47767", "url": "https://it.wikipedia.org/wiki?curid=2017238", "title": "Talitha kumi", "text": "Talitha kum (originale aram. traslitterato \"\u0163l\u012bth\u0101 q\u016bm\", si trova anche come \"talitha qoum, talitha cum, talita kum, talita kumi, talita cumi, talitha qumi, thalita cum\") \u00e8 un'espressione in aramaico parlato da Ges\u00f9 nel Vangelo di Marco, e che significa: \"Fanciulla, alzati\" (\"\u03a4\u03b1\u03bb\u03b9\u03b8\u1f70, \u03ba\u03bf\u1fe6\u03bc\u03b9\", \"Thalit\u00e0, kum\" ).\nSi tratta del noto episodio di una bambina, la figlia di Giairo, che viene resuscitata da Ges\u00f9, subito dopo il miracolo dell'emorroissa.\nLa fonte dell'autore del Vangelo di Marco era di origine ebraica, ma i reperti che ne costituiscono l'ossatura furono scritti in un greco antico molto semplice; scritti in ebraico di tale frase, che si scriverebbe \u05d9\u05dc\u05d3\u05d4 \u05d4\u05e2\u05dc\u05d4 , non sono riportati nella storia, il che fa supporre di un aramaico parlato da Ges\u00f9 in un Vangelo di Marco scritto direttamente in un greco antico semplice. Gli esegeti, nella storia, interpretarono quindi l'aramaico \"\u1e6dl\u012bth\u0101 q\u016bm\" come costituito dalla parola \"\u1e6dl\u012bth\u0101\", forma femminile di \"\u1e6dl\u0113\", e che significa \"giovane\". \"Q\u016bm\" \u00e8 il verbo aramaico che indica 'stare in piedi, sollevarsi'. L'imperativo femminile singolare era originariamente \"q\u016bm\u012b\". Comunque, esiste evidenza che nella lingua parlata la -\"\u012b\" finale non si pronunciava, e dunque l'imperativo non distingueva tra il genere femminile e il genere maschile. I manoscritti pi\u00f9 antichi, dunque, usavano una grafia greca che rifletteva la pronuncia, e l'aggiunta di una '\u03b9' finale, sarebbe dovuta ad un copista troppo zelante nel riprodurre l'ortografia aramaica.\nIn sintesi, se scritto in aramaico poteva risultare o \u05d8\u05dc\u05d9\u05ea\u05d0 \u05e7\u05d5\u05de o \u05d8\u05dc\u05d9\u05ea\u05d0 \u05e7\u05d5\u05de\u05d9 (l'aramaico, come tutte le lingue semitiche, si legge da destra a sinistra), con la traduzione in greco antico in \u03ba\u03bf\u03c1\u03af\u03c4\u03c3\u03b9 \u03b5\u03b3\u03b5\u03af\u03c1\u03b5\u03b9 (\"koritsi\"=fanciulla, \"egheirei\"=alzati).\nGirolamo cita questa frase, come esempio per giustificare la validit\u00e0 della sua traduzione \"ad sensum\", dato che a suo avviso anche l'evangelista la applica, aggiungendo ancora \"...io ti dico\" alla traduzione della originale frase in aramaico di Ges\u00f9.\n\"Talitha kumi\" nella letteratura di Dostoevskij.\nLa stessa frase viene ripresa da F\u00ebdor Michajlovi\u010d Dostoevskij sia ne \"I fratelli Karamazov\", che ne \"L'idiota\".\nNe \"I fratelli Karamazov\" nella narrazione del capitolo de \"Il grande inquisitore\", quando una bambina nella Siviglia cinquecentesca viene resuscitata da Ges\u00f9 gi\u00e0 dentro la bara, con in mano un mazzo di rose bianche, poco prima che lo stesso Messia venga arrestato e condannato a morte dal grande inquisitore.\nNe \"L'idiota\" nella narrazione del capitolo VI (Parte III) quando uno dei personaggi descrive il quadro di Cristo morto e appena deposto dalla croce di Hans Holbein il Giovane, che ispir\u00f2 l'intero romanzo; corpo di Cristo che viene rappresentato dall'artista in modo molto umano, deturpato dalle ferite e dalle lesioni subite e quindi condizionato dalle leggi della natura, cui invece era gi\u00e0 stato capace di non sottostare in altre occasioni precedenti resuscitando un paio di persone"}
{"id": "2017239", "revid": "287204", "url": "https://it.wikipedia.org/wiki?curid=2017239", "title": "Critica della propriet\u00e0 e dello stato", "text": "Critica della propriet\u00e0 e dello stato \u00e8 un saggio del 1866 di Pierre-Joseph Proudhon che tratta tematiche economico politiche come il concetto di Stato, federalismo, comunismo e giustizia."}
{"id": "2017242", "revid": "124123", "url": "https://it.wikipedia.org/wiki?curid=2017242", "title": "Nati nel 1195", "text": ""}
{"id": "2017246", "revid": "1793900", "url": "https://it.wikipedia.org/wiki?curid=2017246", "title": "JPMorgan Chase Tower (Houston)", "text": "JPMorganChase Tower \u00e8 un grattacielo di Houston, negli Stati Uniti. Progettato dall'architetto Ieoh Ming Pei, \u00e8 stato completato nel 1982.\n\u00c8 l'edificio pi\u00f9 elevato del Texas e l'edificio a pianta pentagonale pi\u00f9 elevato del mondo.\nUragano Ike.\nIl 13 settembre 2008 \u00e8 stato colpito dall'uragano Ike che ne ha danneggiato molte finestre."}
{"id": "2017247", "revid": "284822", "url": "https://it.wikipedia.org/wiki?curid=2017247", "title": "Talitha cum", "text": ""}
{"id": "2017248", "revid": "1632387", "url": "https://it.wikipedia.org/wiki?curid=2017248", "title": "Thomas Gage", "text": "Biografia.\nThomas Gage nasce nel Sussex nel 1719 (o nei primi mesi del 1720), secondo figlio del Primo Visconte di Gage. Dopo gli studi si arruola nell'esercito e nel 1743 ottiene il grado di capitano e diviene aiutante in campo del Conte di Albemarle, dopo aver preso parte a diverse battaglie nel 1755 viene mandato, con il grado di tenente colonnello, a combattere in America nella guerra Franco-Indiana. Nel 1758 si sposa con Margaret Kemble e nel 1760, dopo aver contribuito a conquistare ai francesi la citt\u00e0 di Montr\u00e9al, viene nominato governatore militare della citt\u00e0 rivelandosi un valente amministratore.\nRitornato a New York viene chiamato a fronteggiare le frequenti incursioni indiane e al posto della battaglia sceglie la via della diplomazia ottenendo una tregua nel 1766. Se la situazione con i nativi si va normalizzando cresce invece la tensione con Londra, che culmina nel 1770 con il massacro di Boston, quando l'esercit\u00f2 inglese spara sulla folla uccidendo cinque civili. Nel 1774, tornato da una lunga licenza nel Regno Unito, Gage viene nominato governatore del Massachusetts ed \u00e8 accolto con favore dalla popolazione, ma, avendo colto il clima, ordina parecchi \"raid\" per sequestrare ai coloni armi e munizioni.\nNonostante ci\u00f2 esita ad attaccare i gruppi di coloni apertamente ribelli e il suo atteggiamento gli costa parecchie critiche. Nell'aprile del 1775 Gage, dopo aver mandato la moglie, colona di nascita, in Inghilterra, si mette alla testa dei propri uomini per dirigersi a Concord con l'obiettivo di sequestrare armi e polvere da sparo. Sia a Concord sia a Lexington Gage e i suoi uomini devono sostenere una dura battaglia che gli costa parecchie perdite e al ritorno a Boston trova la citt\u00e0 assediata. I suoi piani per ribaltare la situazione vengono mandati a monte dai coloni che, in giugno, conquistano un forte posto su un'altura a nord della citt\u00e0.\nGage conquista la posizione, ma i uomini caduti gli fanno perdere il comando e viene rimandato in Inghilterra. Passa gli ultimi anni quasi totalmente in servizio inattivo fino alla morte sopravvenuta il 2 aprile 1787. Un suo ritratto - miniatura su avorio - dipinto da Jeremiah Meyer, \u00e8 conservato alla National Portrait Gallery di Londra."}
{"id": "2017252", "revid": "264444", "url": "https://it.wikipedia.org/wiki?curid=2017252", "title": "Istaro", "text": ""}
{"id": "2017257", "revid": "264444", "url": "https://it.wikipedia.org/wiki?curid=2017257", "title": "Grima vermilinguo", "text": ""}
{"id": "2017258", "revid": "300067", "url": "https://it.wikipedia.org/wiki?curid=2017258", "title": "Ariel Filloy", "text": "Biografia.\nAriel \u00e8 nato da una famiglia di cestisti: suo padre Germ\u00e1n vest\u00ec la canotta della nazionale argentina, mentre i tre fratelli Demi\u00e1n, Pablo e Juan sono anch'essi giocatori di basket.\nCarriera.\nClub.\nCresciuto cestisticamente tra la Sardegna e Rimini, debuttando nel professionismo proprio con i romagnoli, Ariel arriva alla Serie A italiana nel 2008 con l'Olimpia Milano; non termina la stagione per passare in prestito a Cremona. Anche l'anno successivo inizia con l'Olimpia prima di passare nel novembre 2009 alla Bialetti Scafati in Legadue. Nel 2010-11 resta in Legadue con la Tuscany Pistoia disputando 33 partite per 1098 minuti e 343 punti.\nNell'estate 2011 \u00e8 tornato all'Olimpia Milano, dove il suo minutaggio \u00e8 stato di 8,9 minuti a partita. Il 17 agosto 2012, dopo aver risolto il contratto con il club milanese, si \u00e8 trasferito in Legadue all'AcegasAps Trieste. Nell'estate successiva torna in Serie A ingaggiato dalla Pallacanestro Reggiana, squadra in cui giocava il fratello Demi\u00e1n nel biennio precedente.\nNella stagione 2013-2014 vince l'EuroChallenge con Reggio Emilia.\nNelle stagioni 2014-15 e 2015-16 torna a vestire da capitano la maglia di Pistoia, totalizzando 58 presenze e mettendo a referto 511 punti.\nNella stagione 2016-17 passa alla Reyer Venezia con la quale a fine stagione vince il campionato.\nIl 29 maggio 2017 passa alla Scandone Avellino. Nella stagione 2017-2018 la sua squadra si piazza al quarto posto ma viene eliminata ai quarti di finale dei play-off.\nNella stagione successiva 2018-2019, caratterizzata da un buon girone d'andata e un cattivo girone di ritorno, Filloy contribuisce a portare Avellino all'ottavo posto e ai play-off. Verranno eliminati nuovamente ai quarti.\nA fine stagione l'Avellino, vittima di problemi societari, rinuncia all'iscrizione alla serie A1.\nIl 5 luglio 2019, fa ritorno alla Reyer Venezia per la stagione 2019-2020. Il 20 agosto 2020 firma per la Victoria Libertas Pesaro. Il 9 luglio 2021 passa alla neo-promossa Derthona Basket.\nNazionale.\nIl 7 giugno 2006 esordisce nella Nazionale Under-20, con cui nel 2007 partecipa all'Europeo piazzandosi al terzo posto. Dopo quasi 10 anni il 29 luglio 2017 torna a vestire la maglia della Nazionale, stavolta per\u00f2 quella maggiore. Nel 2017 disputa le qualificazioni e le fasi finali dei Campionati Europei arrivando fino ai quarti di finale dove la nazionale viene battuta il 13 settembre dalla Serbia. Dopo l'Europeo continua a giocare nell'Italia le qualificazioni al mondiale, la quale viene raggiunta il 22 febbraio dopo la vittoria contro l'Ungheria. Viene inserito nei 12 partecipanti per il Mondiale 2019.\nStatistiche.\nSerie A.\nLe statistiche escludono le stagioni 2009-2010 e 2010-2011, quando giocava in Serie A2, per mancanza di fonti."}
{"id": "2017269", "revid": "767487", "url": "https://it.wikipedia.org/wiki?curid=2017269", "title": "Howie Dallmar", "text": ""}
{"id": "2017270", "revid": "466539", "url": "https://it.wikipedia.org/wiki?curid=2017270", "title": "Provincia della Georgia", "text": "La provincia della Georgia fu una della colonie meridionali dell'America britannica. Essa fu l'ultima delle tredici colonie inglesi che successivamente formarono il nucleo originale degli Stati Uniti d'America.\nNella sua versione originale, con una stretta striscia di terra si estendeva fino all'Atlantico. Essa comprendeva naturalmente il territorio dell'attuale Stato americano della Georgia\nIl suo primo governatore fu James Edward Oglethorpe, dal 21 aprile 1732, nominato dal re d'Inghilterra Giorgio II, dal quale la colonia prese il nome.\nOglethorpe, emise leggi molto severe che numerosi coloni non gradivano. Egli considerava la provincia come un luogo di riallocazione di debitori britannici e di persone di basso ceto, sebbene non vi fossero stati insediamenti organizzati di debitori o carcerati britannici in Georgia.\nUn altro motivo per fondare la colonia era stato quello di creare uno \u201cstato cuscinetto\u201d od una \u201cprovincia di frontiera\u201d che avrebbe dovuto dar sicurezza alle colonie britanniche settentrionali contro la spagnola Florida. Con la presenza di questo territorio coloniale sarebbe stato inoltre pi\u00f9 difficile per gli schiavi fuggitivi dalla Carolina del Sud raggiungere la Florida, ove essi potevano ottenere facilmente la libert\u00e0.\nOglethorpe immaginava una provincia popolata da robusti agricoltori che potevano sorvegliare il confine: per questo la legge della colonia proibiva lo schiavismo.\nFondazione.\nOglethorpe, accompagnato dai primi coloni, giunse il 12 febbraio 1732, a \"Yamacraw Bluff\", un villaggio di nativi americani \"Yamacraw\", ma Oglethorpe fece in modo che questi se ne andassero. Per la Georgia era stato richiesto un piano per la creazione di una sicura dimora per debitori ma questo scopo non fu mai raggiunto e 116 fra uomini, donne e bambini furono scelti per diventare i futuri coloni. Nella fondazione della colonia non furono coinvolti n\u00e9 debitori n\u00e9 carcerati.\nLo statuto originale specificava che i coloni dovevano stare fra i fiumi Savannah ed Altamaha, fino alle loro sorgenti (quelle dell'Altamaha stanno sul fiume Ocmulgee ) e quindi estendersi verso ovest da \u00abmare a mare\u00bb.\nL'area aveva fatto precedentemente parte della Provincia della Carolina, che era molto vicina alla Georgia. La Carolina del Sud non era mai stata in grado di assumere il controllo dell'area, ma dopo la guerra Yamasee sul la costa georgiana non vi furono pi\u00f9 indiani salvo qualche villaggio di Yamasee sconfitti, cui fu affibbiato il nome \"Yamacraw\" per distinguerli da quegli Yamasee ancora ostili che vivevano in Florida.\nSviluppo.\nIl Consiglio segreto di Sua Maest\u00e0 Britannica concluse il documento che istituiva la Provincia il 9 giugno 1732 ed il Consiglio dei Garanti avrebbe governato la provincia con il sussidio annuo del Parlamento per i due decenni successivi.\nDopo molte difficolt\u00e0 e dopo la partenza di Oglethorpe, i Garanti si dimostrarono incapaci di condurre i coloni titolari della concessione governativa ed il 23 giugno 1752 i coloni sottoposero un atto di riconversione alla corona britannica, un anno prima dello scadere della concessione. Dal gennaio 1755 la Georgia cess\u00f2 di essere una colonia fiduciaria per divenire una colonia della corona britannica.\nDal 1732 fino al 1758 le comunit\u00e0 di livello pi\u00f9 basso furono i distretti e le citt\u00e0. Nel 1758 la provincia di Georgia fu suddivisa in otto parrocchie, cui si aggiunsero altre quattro nel 1765. Nel 1777 furono create le otto originali contee dello stato della Georgia.\nIn pratica gli insediamenti coloniali furono limitati alle vicinanze del fiume Savannah e l'area occidentale della colonia rimase sotto il controllo della Confederazione Creek fin dopo la Guerra d'indipendenza americana\nAll'inizio la colonia ebbe un avvio lento. James Oglethorpe non volle autorizzare i liquori ed ai coloni non fu concesso di possedere pi\u00f9 di 200 acri di terra. Questo rese i coloni piuttosto furiosi ed infine Oglethorpe mitig\u00f2 la legge ed i coloni iniziarono a prosperare. La schiavit\u00f9 fu autorizzata dal 1749. Ci fu una certa opposizione interna, in particolare da parte dei coloni scozzesi, ma fino ai tempi della Rivoluzione Americana la Georgia fu pi\u00f9 o meno uguale agli altri stati meridionali.\nNel 1802 la Georgia consegn\u00f2 al Congresso parte dei suoi territori all'ovest. Questi divennero i Territori del Mississippi e pi\u00f9 tardi, insieme ad altre terre, formarono gli stati americani dell'Alabama e del Mississippi.\nBibliografia.\nin inglese:"}
{"id": "2017272", "revid": "599013", "url": "https://it.wikipedia.org/wiki?curid=2017272", "title": "Bernd Volcic", "text": ""}
{"id": "2017273", "revid": "599013", "url": "https://it.wikipedia.org/wiki?curid=2017273", "title": "Castel Lamberto", "text": "Castel Lamberto (in tedesco Lamprechtsburg) \u00e8 un castello che si trova nel territorio di Lunes (\"Luns\"), una frazione del comune di Brunico, in Provincia di Bolzano.\nIl castello \u00e8 facilmente raggiungibile da Brunico in un'ora di passeggiata, eventualmente in macchina in pochi minuti dal centro abitato di Riscone; \u00e8 anche visibile per un breve tratto dalla ferrovia della Val Pusteria.\nStoria.\nIl castello si trova sopra un picco che d\u00e0 sulla stretta gola della Rienza in Val Pusteria, ad un'altezza di 990 m s.l.m.\nLe prime notizie di questo insediamento si hanno di una \"Curtis\" (un podere) con cappella \"ad S. Lantpertum\" risalgono al 1090. L'attuale castel Lamberto risale invece ai primi anni del XII secolo (Alberto di Rischon), ed era di propriet\u00e0 dei Signori di Rischon, ministeriali dei Vescovi di Bressanone. Da allora essi si fecero chiamare Signori di Rischon e St. Lamprechtsburg.\nDopo l'estinzione di questa stirpe intorno al 1380, i vescovi diedero il castello in feudo a diverse famiglie, tra cui i Conti di Gorizia.\nDurante la guerra di successione del Tirolo (ai tempi di Margarethe Maultasch) il castello fu conquistato e distrutto due volte: nel 1336 da Margravio Carlo (che successivamente divenne l'imperatore Carlo IV di Lussemburgo) e nel 1346 da Ludwig von Brandenburg.\nNel 1692 il vescovo di Bressanone diede il feudo a Johann Winkler von Colz zu Rubatsch, i cui discendenti rimasero in possesso del castello fino al 1811, quando pass\u00f2 in propriet\u00e0 privata. Tra questi discendenti vi fu anche il noto Ambrosius Winkler zu Colz, l'ultimo prelato della Certosa di Senales (deceduto nel 1782). Nel 1812 i Colz vendettero il castello al sacerdote Josef Hauptmann, i cui eredi ne sono tuttora i proprietari.\nLa cappella.\nLa cappelletta del castello risale nella sua forma attuale al XVII secolo ed \u00e8 stata restaurata nel 1962. \u00c8 un santuario molto frequentato, dove fino ai tempi della prima guerra mondiale fu venerata anche la Santa Kummernus, invocata soprattutto dalle donne in difficolt\u00e0."}
{"id": "2017274", "revid": "124123", "url": "https://it.wikipedia.org/wiki?curid=2017274", "title": "Nati nel 1295", "text": ""}
{"id": "2017275", "revid": "122246", "url": "https://it.wikipedia.org/wiki?curid=2017275", "title": "Nazionale di pallavolo femminile del Senegal", "text": "La nazionale di pallavolo femminile del Senegal \u00e8 una squadra africana composta dalle migliori giocatrici di pallavolo del Senegal ed \u00e8 posta sotto l'egida della Federazione pallavolistica del Senegal."}
{"id": "2017278", "revid": "124123", "url": "https://it.wikipedia.org/wiki?curid=2017278", "title": "Nati nel 1307", "text": ""}
{"id": "2017279", "revid": "124123", "url": "https://it.wikipedia.org/wiki?curid=2017279", "title": "Nati nel 1314", "text": ""}
{"id": "2017283", "revid": "124596501", "url": "https://it.wikipedia.org/wiki?curid=2017283", "title": "Filippo Rinaldi", "text": "Religioso della Societ\u00e0 Salesiana di San Giovanni Bosco dal 1867, fu il terzo successore di don Bosco nella carica di Rettor Maggiore dei Salesiani (dal 1922 alla morte): \u00e8 stato beatificato il 29 aprile del 1990 da Papa Giovanni Paolo II.\nIl suo elogio si legge nel Martirologio Romano al 5 dicembre. Il suo corpo \u00e8 conservato a Torino, nella cripta della Basilica di Maria Ausiliatrice, casa madre della congregazione di don Bosco."}
{"id": "2017284", "revid": "380453", "url": "https://it.wikipedia.org/wiki?curid=2017284", "title": "Nazionale di pallavolo maschile della Repubblica Ceca", "text": "La nazionale di pallavolo maschile della Repubblica Ceca \u00e8 una squadra europea composta dai migliori giocatori di pallavolo della Repubblica Ceca ed \u00e8 posta sotto l'egida della Federazione pallavolistica della Repubblica Ceca.\nRosa.\nSegue la rosa dei giocatori convocati per il campionato europeo 2021."}
{"id": "2017285", "revid": "339392", "url": "https://it.wikipedia.org/wiki?curid=2017285", "title": "NK Bonifika Koper", "text": ""}
{"id": "2017286", "revid": "124123", "url": "https://it.wikipedia.org/wiki?curid=2017286", "title": "Nati nel 1329", "text": ""}
{"id": "2017289", "revid": "486946", "url": "https://it.wikipedia.org/wiki?curid=2017289", "title": "Zone di Protezione Speciale", "text": ""}
{"id": "2017290", "revid": "320578", "url": "https://it.wikipedia.org/wiki?curid=2017290", "title": "Siti di Importanza Comunitaria", "text": ""}
{"id": "2017294", "revid": "830939", "url": "https://it.wikipedia.org/wiki?curid=2017294", "title": "Franco Palmieri (scrittore)", "text": "Ha esordito come scrittore nel 1964 con il romanzo \"Le Pecore Nere\" (Rizzoli), libro che vinse il Premio Rapallo. \u00c8 autore di numerosi saggi, tra cui \"Letteratura della terza diaspora\", \"I fiori del male\", \"Eclisse di Roma\", \"Ridere per vivere\", \"Filastrocche e Girotondi\", \"Loana e il Professore\", \"La Memoria Giocosa\", \"I Satiri al Caff\u00e8\".\nCome giornalista, ha collaborato con \"L'Avanti\", \"Il Popolo\" e \"Avvenire\".\nDal 1979 ha una rubrica su \"Studi Cattolici\" (di cui \u00e8 caporedattore della redazione di Roma), dal titolo \"Fax e Disfax\"."}
{"id": "2017295", "revid": "1522738", "url": "https://it.wikipedia.org/wiki?curid=2017295", "title": "Age of Chivalry", "text": "Age of Chivalry \u00e8 un videogioco d'azione basato su un mod del motore grafico Source engine, pubblicato il 3 ottobre 2008 sulla piattaforma Steam. Per poterlo scaricare \u00e8 necessario avere sul proprio account di Steam almeno un gioco che si serve di Source.\n\"Age of Chivalry\" \u00e8 completamente online e gratuito.\nAmbientazione e obiettivi.\nIl gioco \u00e8 ambientato in et\u00e0 medievale, ed \u00e8 possibile scegliere come proprio personaggio uno tra Arciere, Fante e Cavaliere. Non sono presenti per scelta degli sviluppatori elementi magici nel gioco, cercando dunque di ricreare uno scenario medievale il pi\u00f9 realistico possibile. Lo scontro vede opposte due diverse fazioni, gli \"Agathia Knights\" e il \"Mason Order\", impegnati in una guerra per il controllo della nazione.\nGli obiettivi cambiano da mappa a mappa, e non manca neanche il classico \"Capture the flag\".\nOgni classe pu\u00f2 scegliere tre diversi armamenti, per favorire ogni giocatore con la tecnica preferita."}
{"id": "2017297", "revid": "486946", "url": "https://it.wikipedia.org/wiki?curid=2017297", "title": "Paolo Campofregoso", "text": ""}
{"id": "2017298", "revid": "305330", "url": "https://it.wikipedia.org/wiki?curid=2017298", "title": "Sorcini", "text": ""}
{"id": "2017301", "revid": "110157", "url": "https://it.wikipedia.org/wiki?curid=2017301", "title": "Chiesa della Madonna delle Giummare", "text": "Storia.\nLa Regale Abbazia di Santa Maria dell'Alto, chiamata popolarmente Madonna dell'Alto, \u00e8 una chiesa bizantino-normanna fondata dal conte Ruggero I d'Altavilla e dalla figlia Giuditta d'Altavilla nel 1072 a Mazara del Vallo.\nL'Abbazia fu dapprima tenuta dai monaci di rito greco ed \u00e8 citata con in titolo di \"S. Maria de Mazar\"a in un diploma di re Ruggero II, datato 1145, con il quale il re la rende dipendente dall'Archimandritato del Santissimo Salvatore di Messina. Dal 1567 al 1811 fu commenda dei cavalieri della Religione di San Giovanni di Gerusalemme (ora Sovrano militare ordine di Malta). \nLa chiesa sub\u00ec diverse modificazioni e distruzioni nei secoli, ma conserva tuttora molte delle caratteristiche originarie come la facciata, che presenta un protiro sulla cui parete sinistra si aprono due archi a sesto acuto, e il portale del XIV secolo. All'interno della chiesa, sono ancora presenti in due nicchie laterali \"coerenti col rito bizantino\", la \"prothesis\" sul lato a nord e il \"diaconicon\" sul lato a sud, con due affreschi originari bizantini (dei quali uno gravemente mutilo) raffiguranti San Basilio e San Giovanni Crisostomo. Nel 1876 si registrava la presenza nel sito di una urna romana, usata come lavabo e ora custodita nella Cattedrale di Mazara del Vallo, di un capitello in stile corinzio liscio scavato per essere utilizzato come acquasantiera e di una colonnina che lo sosteneva, ora custoditi nel Museo Diocesano. Nella grande nicchia centrale \u00e8 collocata la statua marmorea della Madonna col Bambin Ges\u00f9, firmata \"Iacobi Castegniola manu\" (per gli studiosi Giacomo Cassignola). Rimangono oggi un incensiere con la sua navetta e un ostensorio, tutti in argento e con gli stemmi delle famiglie Burgio e Riggio, con croce di Malta. Nel 1873 fu ceduta alla diocesi di Mazara del Vallo con l'impegno di tenere la chiesa aperta al culto. Dichiarata \"dal punto di vista storico-artistico di importante interesse\" nel 1931 dal Ministero della pubblica istruzione, fu dotata di personalit\u00e0 giuridica con decreto reale del 28 marzo 1938. Solennit\u00e0 dell'Abbazia \u00e8 l'Assunzione della Beata Vergine Maria in cielo il 15 agosto, preceduta da una storica Quindicina. \u00c8 aperta al culto ogni giorno."}
{"id": "2017306", "revid": "124123", "url": "https://it.wikipedia.org/wiki?curid=2017306", "title": "Nati nel 1408", "text": ""}
{"id": "2017310", "revid": "729019", "url": "https://it.wikipedia.org/wiki?curid=2017310", "title": "HMS Fearless (L10)", "text": "La HMS \"Fearless\" (Pennant number L10) fu una nave della Royal Navy in servizio dal 1965 al 2002.\nLa classe Fearless di navi da sbarco (landing platform dock - LPD) della Royal Navy era composta da due unit\u00e0 gemelle, HMS Fearless e HMS Intrepid.\nLa Fearless fu la prima nave da sbarco con bacino allagabile costruita allo scopo; venne impostata e realizzata nei cantieri Harland &amp; Wolff di Belfast (dai quali usc\u00ec anche ad esempio il Titanic).\nEra dotata di ponte di volo per 5 elicotteri da trasporto truppe e ospitava 4 LCU (Landing Craft Utility) e 4 LVTP."}
{"id": "2017313", "revid": "1573940", "url": "https://it.wikipedia.org/wiki?curid=2017313", "title": "Nazionale di pallavolo femminile del Ghana", "text": "La nazionale di pallavolo femminile del Ghana \u00e8 una squadra africana composta dalle migliori giocatrici di pallavolo del Ghana ed \u00e8 posta sotto l'egida della Federazione pallavolistica del Ghana."}
{"id": "2017314", "revid": "129019", "url": "https://it.wikipedia.org/wiki?curid=2017314", "title": "Chiesa della Madonna delle giummare", "text": ""}
{"id": "2017316", "revid": "2033069", "url": "https://it.wikipedia.org/wiki?curid=2017316", "title": "Day Break", "text": "Day Break \u00e8 una serie televisiva statunitense ideata da Paul Zbyszewski e andata in onda negli Stati Uniti sul canale ABC dal 15 novembre 2006 al 2 marzo 2007.\nABC ha trasmesso solo i primi sei dei tredici episodi della serie, a causa dei bassi ascolti; la serie completa \u00e8 stata poi riproposta sul network TV One nel 2008.\nLa serie racconta le vicende del detective Brett Hopper, che un giorno viene accusato ingiustamente dell'omicidio del vice procuratore distrettuale Alberto Garza. Quello stesso giorno lo rivivr\u00e0 continuamente finch\u00e9 non capir\u00e0 come sono andate realmente le cose e sveler\u00e0 l'arcano celato. In Italia la serie \u00e8 stata trasmessa in prima visione dal canale pay Steel dal 26 gennaio 2008. In chiaro \u00e8 passata dal 14 luglio 2008 sul canale digitale Rai 4. Dal 29 gennaio 2009 la serie viene trasmessa anche su Rai 3, che tuttavia ha interrotto la messa in onda, dopo aver trasmesso i primi 8 episodi fino al 19 marzo 2009. La serie torna infine in onda dal 16 maggio 2011 ogni domenica notte su Rai 2.\nTrama.\nL'intera vicenda \u00e8 incentrata sul ripetersi di una giornata incubo del detective Brett Hopper.\nLa mattina di un giorno qualsiasi Brett si sveglia nel letto di Rita, la sua compagna, si fa una doccia, esce a prendere un caff\u00e8 e salva una donna da un autobus fuori controllo. Prima di andare al lavoro il detective fa un salto nel suo appartamento, ritira la posta dalla cassetta delle lettere e sul pianerottolo viene fermato dai vicini che si lamentano degli eccessivi schiamazzi notturni del suo cane, avvertendolo anche della visita di un idraulico per riparare un ipotetico guasto. Una volta entrato in casa Brett trova l'appartamento messo a soqquadro, ma dopo l'iniziale preoccupazione accusa ingiustamente il cane dell'accaduto. Mentre ascolta i messaggi registrati nella segreteria del telefono, tra cui quello di un informatore che il detective protegge, fanno irruzione le squadre speciali che lo arrestano, con l'accusa dell'omicidio del vice procuratore distrettuale Alberto Garza, accaduto la notte precedente.\nNonostante si proclami innocente e abbia un alibi di ferro, il detective viene incastrato da una telefonata anonima e dal ritrovamento della pistola utilizzata per l'omicidio nel ripostiglio del suo appartamento.\nDopo essere stato portato in carcere, nella notte viene narcotizzato e portato in una discarica, dove un misterioso personaggio, che insiste sulle conseguenze delle proprie scelte, gli intima di accusarsi dell'omicidio altrimenti le persone a lui care faranno una brutta fine.\nCapisce quindi che qualcuno sta cercando di incastrarlo, ma non riesce a capire chi e soprattutto perch\u00e9.\nLa mattina seguente Brett si risveglia e con grande stupore si accorge di rivivere la stessa identica giornata.\nBraccato dalla polizia e da una banda di criminali, Hopper scappa per provare la sua innocenza ma ogni mattina la sua giornata ricomincia da capo.\nL'aspetto particolare di \"Day Break\" \u00e8 che il protagonista rivive sempre lo stesso giorno, in cui ad ogni risveglio cerca di cambiare l'esito della giornata, contraddistinta dall'inizio (ore 6:18, lui nel letto insieme a Rita) e dalla fine (catturato e sedato in una cava, con il capo dell'organizzazione che gli dice sempre la stessa frase \u201cDecisione, conseguenza\u201d), lavorando sul concetto di causa / effetto e inserendo ogni volta una nuova tessera nell'intricato puzzle della vicenda.\nPer fermare questo ciclo e tornare alla sua vita normale, Brett Hopper dovr\u00e0 risolvere il mistero: scoprire chi ha ucciso il vice procuratore e chi ha tramato contro di lui.\nScopre, ad un certo punto, che salvando dal suicidio un suo collega ex-poliziotto e dandogli fiducia e amicizia per il futuro, il \"giorno dopo\" avviene una modifica. L'amico gli telefona all'improvviso e gli dice che, senza capirne i motivi, sente la necessit\u00e0 di tornare ad una vita normale e vuole essere accompagnato in una clinica a disintossicarsi.\nA quanto pare l'unica libert\u00e0 di Hopper \u00e8 modificare, radicalmente, la vita di una persona e questa porter\u00e0 la modifica anche negli altri \"giorni\""}
{"id": "2017319", "revid": "122246", "url": "https://it.wikipedia.org/wiki?curid=2017319", "title": "Nazionale di pallavolo maschile della Romania", "text": "La nazionale di pallavolo maschile della Romania \u00e8 una squadra europea composta dai migliori giocatori di pallavolo della Romania ed \u00e8 posta sotto l'egida della Federazione pallavolistica della Romania.\nRosa.\nSegue la rosa dei giocatori convocati per il campionato europeo 2019."}
{"id": "2017322", "revid": "486946", "url": "https://it.wikipedia.org/wiki?curid=2017322", "title": "Shugo Chara", "text": ""}
{"id": "2017325", "revid": "767487", "url": "https://it.wikipedia.org/wiki?curid=2017325", "title": "Ed Sadowski", "text": ""}
{"id": "2017329", "revid": "124665504", "url": "https://it.wikipedia.org/wiki?curid=2017329", "title": "Villa di Poggioreale", "text": "La Villa di Poggioreale fu una villa ubicata a Poggioreale, fuori le mura di Napoli ed uno degli edifici pi\u00f9 importanti del Rinascimento napoletano.\nEra compresa in un'area tra le attuali via del Campo, via Santa Maria del Pianto e le vie nuova e vecchia Poggioreale.\nStoria.\nNell'area dove sorgeva la villa, vi era l'acquedotto della Bolla (o Volla) che, con il serbatoio chiamato Dogliuolo, dal latino \"Doliolum\" o \"Dolium\" (vasca), portava le acque del Sarno in citt\u00e0 con condutture sotterranee. La valle della zona del Dogliuolo era una distesa di terre paludose, nonostante vari tentativi di bonifica di sovrani angioini e aragonesi. Pertanto, nel 1485, il re Ferrante I di Napoli provvedette con dispacci regi alla bonifica della zona: realizz\u00f2, infatti, dei canali di scolo come il \"Fosso reale\" e il \"Fosso del Graviolo\" che debellarono la malaria nella capitale.Nel medesimo periodo, nella zona limitrofa del Guasto, sorsero numerose ville di svago della nobilt\u00e0 napoletana del Rinascimento. Nell'area di Poggioreale, intorno al 1487, il Duca di Calabria e futuro re Alfonso II, acquistando una masseria al \"Dogliolo\", decise di realizzare una residenza reale \"extra moenia\", forse ad imitazione di quelle che andava realizzando il suo alleato Lorenzo il Magnifico.\nPer la costruzione dell'edificio e dei suoi annessi, Alfonso utilizz\u00f2 la sua autorit\u00e0 per espropriare terreni, spesso senza indennizzo, giungendo a togliere l'acqua ad alcuni mulini che appartenevano a Gian Battista Brancaccio, poich\u00e9 passava per il suolo destinato all'edificazione. Il progetto della residenza venne affidato all'architetto fiorentino Giuliano da Maiano che giunto in citt\u00e0 nel 1487 con il modello della villa, elaborato a Firenze, inizi\u00f2 i lavori e continu\u00f2 a dirigere il cantiere fino alla sua morte, avvenuta nel 1490, quando l'edificio era sostanzialmente completato ed in parte utilizzato. L'opera, fu poi continuata, forse da Francesco di Giorgio e allievi del Da Maiano, diventando il luogo privilegiato per i ricevimenti della corte. Il disegno della villa ebbe notevole successo, tanto che la struttura venne citata anche nel Libro III del trattato di architettura cinquecentesco di Sebastiano Serlio.\nNel 1494, a causa dell'invasione francese condotta da Carlo VIII, il re Alfonso fugg\u00ec in Sicilia e dalla villa partenopea raccolse le suppellettili pi\u00f9 preziose; di l\u00ec a poco l'immobile cadde in abbandono e, in seguito, per far fronte a problemi economici, il re Ferdinando II di Napoli cedette parti della villa (compresi i giardini che vennero poi adibiti a coltivazione).\nLa struttura, che ormai era decaduta, si ritrov\u00f2 al centro della battaglia di Odet de Foix per la conquista della citt\u00e0 di Napoli. A causa della distruzione dell'acquedotto si scaten\u00f2 una epidemia di malaria che distrusse l'esercito francese; fu cos\u00ec che i Francesi dovettero ritirarsi e, contemporaneamente, l'area di Poggioreale divenne nuovamente malsana e si dovette aspettare qualche anno per la bonifica dei terreni circostanti.\nLa villa venne utilizzata anche per gli incontri importanti, come quello di Carlo V del 1535, mentre, a causa dei ripetuti terremoti, nel 1582 fu necessario un consolidamento delle sue strutture.\nNel 1604 cominci\u00f2 la rinascita del complesso. Il vicer\u00e9 Juan Alonso Pimentel de Herrera, infatti, decise di abbellire il percorso della villa reale, con filiari di alberi e fontane. Tuttavia, con la peste del 1656, il complesso cade nuovamente in rovina.\nLa collinetta di Poggioreale divenne, da quel momento, luogo di sepoltura per gli appestati e la villa voluta dal re Alfonso II cadde in abbandono e venne ceduta, come attestano i documenti del XVIII secolo, ai Miroballo; uno degli esponenti della famiglia, nel 1789, parla esplicitamente della caducit\u00e0 del palazzo e dei suoi giardini ridotti a colture.\nNel 1762, a breve distanza dal sito reale venne costruito il Cimitero delle 366 Fosse ad opera di Ferdinando Fuga, mentre, al principio del XIX secolo venne progettato da Francesco Maresca, Stefano Gasse, Luigi Malesci e Ciro Cuciniello il Cimitero di Poggioreale, che venne eretto sulle precedenti rovine della villa, determinandone la completa cancellazione, tanto che la stessa localizzazione del sedime dell'edificio risulta difficile.\nDescrizione.\nLa villa fu il punto di arrivo della progressiva conversione alle forme rinascimentale della capitale aragonese, avvenuta sul finire del XV secolo.\nSi pu\u00f2 ancora farsi un'idea dell'aspetto della villa grazie alla riproduzione nel trattato di Sebastiano Serlio e grazie alla sua fortuna critica che la rese esemplare anche per l'architettura del XVI secolo.\nL'edificio principale era caratterizzato da un impianto molto originale, con richiami all'antico adattati alle esigenze contemporanee. La tipologia di base era infatti la villa antica con \"peristilium\", contaminata con esigenze difensive da un castello medievale e con quelle di residenza, svago e rappresentanza legate alle necessit\u00e0 di una corte di fine secolo.\nNe nacque un edificio di dimensioni relativamente contenute, caratterizzato da un corpo principale a base quadrangolare, con quattro ali sporgenti agli angoli, simili a torri angolari, ma di altezza uguale al resto del fabbricato.\nL'edificio era porticato sia sul lato interno, intorno ad un cortile quadrato, pavimentato con mattonelle di ceramica invetriata, infossato per cinque gradini, che richiamava modelli antichi, quali i teatri e le vasche termali.\nIl cortile, secondo un modello di Vitruvio, poteva essere coperto con un solaio ligneo per essere sfruttato per feste e rappresentazioni, oppure essere allagato come effetto scenico.\nIl disegno che ne fa Serlio, che non vide mai l'edificio, non corrisponde perfettamente al costruito, soprattutto perch\u00e9 rappresenta quattro portici al centro dei prospetti esterni che non furono mai realizzati. Inoltre le finestre presenti nella villa erano in pietra e a croce guelfa, come \u00e8 raffigurato in molte delle raffigurazioni pi\u00f9 antiche, non si trattava dunque delle finestre rettangolari, senza montante e di ispirazione settentrionale, cos\u00ec come raffigurate da Serlio, che tra l'altro non prende in considerazione la copertura lignea che sembra trasformasse il cortile interno in un grande sala centrale. Infine l'edificio non costituiva un quadrato perfetto, ma un rettangolo come risulta dalla pur scarsa documentazione iconografica successiva.\nL'edificio principale affacciava su un giardino quadrato antistante e su un grande cortile laterale con edifici di servizio. Il complesso continuava con una loggia su due piani, una peschiera ed aree a giardino, sempre lateralmente rispetto all'edificio principale.\nNell'interno vi erano affreschi realizzati dai pi\u00f9 importanti artisti; tra quiesti spiccavano quelli di Pietro e Ippolito del Donzello che rappresentavano episodi della guerra di Alfonso contro i Baroni di pochi anni prima.\nDi notevole bellezza erano i giardini all'italiana ornati da esuberanti fontane. Notevole era pure la presenza di sculture, anche antiche, che erano sparse sia nell'edificio che nelle varie parti del giardino. Il progetto dei giardini forse fu dovuto, almeno in parte, a Fra' Giocondo ed a Pacello da Mercogliano. I due seguirono Carlo VIII in Francia per occuparsi, soprattutto il secondo, dei giardini delle residenze reali.\nIl complesso era completato da un grande parco, adibito a bandita di caccia, che arrivava al mare."}
{"id": "2017330", "revid": "712828", "url": "https://it.wikipedia.org/wiki?curid=2017330", "title": "Hillk", "text": ""}
{"id": "2017335", "revid": "599013", "url": "https://it.wikipedia.org/wiki?curid=2017335", "title": "Castelvecchio (Siusi)", "text": "Castelvecchio (in tedesco Burg Hauenstein) \u00e8 un castello che si trova nel territorio di Siusi allo Sciliar, una frazione del comune di Castelrotto, in provincia di Bolzano.\nQuel che resta del castello, oggi solo dei ruderi, si trova alla base della Punta Santner sopra un grosso blocco dolomitico a 1.273 m s.l.m. (poco distante dal castel Salego).\nStoria.\nL'edificio fu eretto nel XII secolo dai signori di Hauenstein e sub\u00ec successivi ampliamenti nei secoli XV e XVI. Ne fu proprietario per un terzo il poeta trecentesco tirolese Oswald von Wolkenstein, che vi stabil\u00ec per alcuni anni la propria residenza e vi compose alcuni dei suoi \"Lieder\".\nIl barone Christoph von Wolkenstein acquist\u00f2 il castello dal ramo dei cugini il 1\u00ba gennaio 1551 ma col tempo i suoi eredi se ne disinteressarono e questo cadde in rovina gi\u00e0 a partire dal XVII secolo.\nIn occasione del sesto centenario dalla morte di von Wolkenstein, negli anni 1977-1978 i resti del castello furono restaurati e furono recuperati alcuni affreschi all'interno della cappella.\nAttualmente il castello \u00e8 di propriet\u00e0 della Diocesi di Bolzano-Bressanone.\n\u00c8 possibile raggiungere i ruderi e visitarli liberamente, prendendo il sentiero n. 8 da Siusi, in mezz'ora."}
{"id": "2017336", "revid": "300067", "url": "https://it.wikipedia.org/wiki?curid=2017336", "title": "Vern Mikkelsen", "text": ""}
{"id": "2017337", "revid": "547034", "url": "https://it.wikipedia.org/wiki?curid=2017337", "title": "Lulav", "text": "Lulav (ebraico \u05dc\u05d5\u05dc\u05d1), nella tradizione ebraica \u00e8 un ramo verde di palma (il ramo che cresce al suo centro) utilizzato durante il Sukot. Fa parte di quattro specie (\"Arbaat Haminim\") da tenere in mano durante la preghiera. Le altre tre specie sono i tre rami di \"hadas\" (\u05d4\u05d3\u05e1, mirto), i due rami di \"aravot\" (\u05e2\u05e8\u05d1\u05d4, salice), tenuti insieme alla palma da legamenti vegetali, e l\u2019\"etrog\" (\u05d0\u05b6\u05ea\u05b0\u05e8\u05d5\u05b9\u05d2, un frutto di citrus medica, privo di difetti).\nL'uso, Minhag, che riguarda il luogo per gli altri rami rispetto al ramo di palma pu\u00f2 variare.\nOrigine e fonte biblica.\nNella Torah \u00e8 descritto l'utilizzo di tali rami: \nCome evidente, tale Mitzvah venne compresa anche tramite interpretazione letterale per la \"sua azione\", ovvero per la composizione dello stesso \"Lulav\" con Etrog \"incluso\" e, secondo l'opinione Halakhica di Yochanan ben Zakai, per sette giorni ancora oggi sebbene il Tempio di Gerusalemme sia stato distrutto.\nMetafore.\nSecondo un'interpretazione le quattro specie rappresentano diversi caratteri umani:\nMovimento verso le 6 direzioni.\nDopo la benedizione si agita tre volte il Lulav verso sud, nord, est, alto, basso ed ovest perch\u00e9 la benedizione e la Qedushah di Dio raggiungano tutto il mondo.\nL'ordine delle direzioni varia a seconda delle tradizioni.\nDurante quest'azione si tiene l'Etrog.\nUso di \"battere\" a terra i rami di salice.\nVerso gli ultimi giorni di Sukkot, non Yom Tov, si scuotono i rami salice cinque volte battendoli a terra: per questa Mitzvah si presta attenzione (cfr anche Etica ebraica).\n2 Minhaghim per Tu b'Shvat e la vigilia di Pesach.\nMinhaghim sono quelli di usare a fine festa l'Etrog cucinato prima, a fine Sukkot dopo la sua Mitzvah, possibilmente per mangiarlo dopo, durante il Seder di Tu b'Shvat (per esempio candito o come marmellata/confettura), ed il Lulav ormai seccato per bruciare il Chametz rimasto la mattina della vigilia di Pesach entro il tempo (cfr Zmanim) stabilito Halakhicamente.Questo per evitare di \"sprecare\" ci\u00f2 che \u00e8 stato usato per Mitzvot e per utilizzarlo invece per altre Mitzvot.\nBibliografia.\n \"Sukkot &amp; Lulav. Benedizioni, regole, approfondimenti e racconti\", Milano, Mamash, 2008 ISBN 88-86674-39-2"}
{"id": "2017338", "revid": "122246", "url": "https://it.wikipedia.org/wiki?curid=2017338", "title": "Nazionale di pallavolo maschile della Cecoslovacchia", "text": "La nazionale di pallavolo maschile della Cecoslovacchia \u00e8 stata una squadra europea, attiva fino al 1993, composta dai migliori giocatori di pallavolo della Cecoslovacchia ed \u00e8 stata posta sotto l'egida della Federazione pallavolistica della Cecoslovacchia."}
{"id": "2017339", "revid": "72396", "url": "https://it.wikipedia.org/wiki?curid=2017339", "title": "Thal bei Graz", "text": ""}
{"id": "2017345", "revid": "486946", "url": "https://it.wikipedia.org/wiki?curid=2017345", "title": "Trevigliese", "text": ""}
{"id": "2017351", "revid": "339392", "url": "https://it.wikipedia.org/wiki?curid=2017351", "title": "Intertransport", "text": ""}
{"id": "2017354", "revid": "599013", "url": "https://it.wikipedia.org/wiki?curid=2017354", "title": "Castel Salego", "text": "Castel Salego (in tedesco: Burg Salegg) \u00e8 un castello che si trova nel territorio di Siusi, frazione del comune di Castelrotto, in provincia di Bolzano, poco distante dal Castelvecchio.\nStoria.\nDel castello al giorno d'oggi rimangono veramente pochi ruderi, ma sono ben visibili da Castelrotto, poich\u00e9 negli anni recenti si \u00e8 deciso di disboscare gli alberi che lo nascondevano. Con molta probabilit\u00e0 il castello apparteneva alla famiglia Salegg, citati come ministeriali del vescovo di Bressanone gi\u00e0 nel 1178. Fu in seguito conteso tra i signori von Wolkenstein e loro parenti.\nAl giorno d'oggi i ruderi appartengono alla Diocesi di Bolzano-Bressanone.\nCome raggiungerlo.\nSe si vogliono raggiungere le rovine del castello, \u00e8 sufficiente partire dall'omonimo albergo, e percorrere il sentiero n. 3 per venti minuti circa."}
{"id": "2017365", "revid": "19415639", "url": "https://it.wikipedia.org/wiki?curid=2017365", "title": "Rolls Royce Viper", "text": ""}
{"id": "2017368", "revid": "8911", "url": "https://it.wikipedia.org/wiki?curid=2017368", "title": "Sheik Abdul Bashir", "text": ""}
{"id": "2017382", "revid": "729019", "url": "https://it.wikipedia.org/wiki?curid=2017382", "title": "Autoaffondamento della flotta francese a Tolone", "text": "Lautoaffondamento della flotta francese a Tolone ebbe luogo il 27 novembre 1942 su ordine dell'Ammiragliato del governo di Vichy al fine di evitare la cattura della medesima da parte della Germania nazista nel quadro dell'Operazione Lila nel corso dell'Operazione Anton. Salvo qualche eccezione, la Marina rifiuta di raggiungere gli Alleati o le forze dell'Asse al fine di far conservare alla Francia di Vichy lo status di \"neutralit\u00e0\" conformemente all'armistizio del 22 giugno 1940.\nContesto.\nL'armistizio.\nL'armistizio del 22 giugno 1940, \u00ab Armistizio\u2026 disonorante\u2026 \u00bb metteva, secondo il generale De Gaulle, \u00ab a discrezione del nemico una flotta francese intatta \u00bb.\nDopo la Campagna di Francia e l'Armistizio di Compi\u00e8gne del 1940, la Francia del nord era rimasta sotto l'occupazione tedesca, mentre la parte libera si era costituita in Repubblica, con un governo avente sede a Vichy. L'armistizio stabiliva che la flotta francese sarebbe stata in gran parte disarmata e confinata nei suoi porti, sotto il controllo francese. Gli inglesi, preoccupati per il fatto che la flotta, che comprendeva alcune delle pi\u00f9 moderne navi da guerra del tempo, potesse cadere in mani nemiche, la bombardarono nella base francese di Mers-el-Kebir presso Orano il 3 luglio 1940, e successivamente a Dakar il 23 settembre 1940.\nL'8 novembre 1942 gli alleati invasero il Nord Africa francese (Operazione Torch). Il Generale Dwight Eisenhower, con l'accordo di Roosevelt e Churchill, concluse un accordo segreto con l'Ammiraglio Fran\u00e7ois Darlan, comandante delle forze di Vichy in Nord Africa, secondo il quale le forze di Vichy avrebbero opposto una finta resistenza. Quando Hitler scopr\u00ec questo piano, attiv\u00f2 prontamente l'Operazione Anton, l'invasione della Francia di Vichy, mentre forze italo-tedesche penetrarono in Tunisia.\nPreludio.\nAspetto politico.\nI negoziati tra la Germania e la Francia di Vichy si erano conclusi con la decisione che Tolone dovesse rimanere una roccaforte sotto il controllo di Vichy, e difesa contro gli alleati e i francesi di Charles de Gaulle. Erich Raeder, comandante della \"Kriegsmarine\", era dell'opinione che gli ufficiali della Marina militare francese avrebbero obbedito alle clausole dell'armistizio, e quindi al loro dovere di non lasciare che le navi cadessero nelle mani di qualsiasi nazione estera. Raeder era stato indotto a credere che l'obiettivo tedesco fosse quello di utilizzare il sentimento anti-britannico in vigore tra i marinai francesi per schierarli al fianco degli italiani, mentre Hitler propendeva per il sequestro forzato della flotta.\nIl piano di Hitler era che i marinai tedeschi acquisissero le navi francesi e le trasferissero in Italia; gli ufficiali tedeschi espressero perplessit\u00e0 a questo piano, ma, come spesso succedeva con Hitler, le loro obiezioni furono ignorate. Gli ordini per l'attuazione del piano \"Lila\" (Fall Lila) furono impartiti il 10 novembre 1942.\nL'11 novembre le truppe italiane sbarcarono in Corsica, e truppe tedesche furono inviate in Tunisia per occuparla prima degli Americani. Quando il 27 novembre, dopo che avevano circondato Tolone, i tedeschi la attaccarono, il Segretario della Marina francese di Vichy, ammiraglio Gabriel Auphan, ordin\u00f2 al comandante Jean de Laborde di:\nI primi ordini erano di far capovolgere le navi, ma gli ingegneri, pensando di recuperare le navi dopo la guerra, lo fecero modificare in \"affondamento sulla chiglia\".\nAspetto tecnico e tattico.\nSul versante francese, come un segno di buona volont\u00e0 nei confronti dei tedeschi, le difese costiere furono rafforzate per la salvaguardia di Tolone da un attacco dal mare da parte degli Alleati. Questi preparativi inclusero la pianificazione dell'autoaffondamento in caso di uno sbarco degli Alleati. Le forze francesi erano comandate dall'Ammiraglio Jean de Laborde, capo della \"Flotta di alto mare\" (composta da 38 delle pi\u00f9 moderne e potenti navi da guerra francesi), e dall'Ammiraglio Andr\u00e9 Marquis (comandante di un totale di 135 navi, disarmate o in riparazione).\nSecondo le disposizioni dell'armistizio, le navi francesi avrebbero dovuto avere i loro serbatoi di carburante quasi vuoti; ma di fatto, attraverso la falsificazione dei rapporti e la manomissione dei cruscotti, gli equipaggi erano riusciti a conservare abbastanza carburante per raggiungere il Nord Africa. Uno degli incrociatori, il \"Jean de Vienne\", era a secco in bacino, indifeso. Dopo che i resti dell'esercito francese erano stati sciolti su richiesta tedesca, ai marinai francesi erano state affidate le armi per le difese costiere ed anti-aeree, cosicch\u00e9 non fu possibile pensare di raggruppare tutti gli uomini sulle navi.\nGli equipaggi furono inizialmente ostili all'invasione anglo-americana ma, a causa del generale sentimento antitedesco e delle voci diffuse circa la defezione di Darlan, questa posizione si evolse verso il sostegno a Charles de Gaulle.\nLe autorit\u00e0 militari di Vichy ebbero paura di un \"colpo di Stato\" organizzato dagli inglesi o da De Gaulle.\nAutoaffondamento della flotta.\nIl 12 novembre Darlan lanci\u00f2 un invito ai comandanti francesi di stanza a Tolone a disertare, per consegnare le proprie navi ai porti gi\u00e0 nelle mani angloamericane e della France libre di De Gaulle.\nIl 27 novembre 1942, le truppe tedesche al comando del \"Generaloberst\" Johannes Blaskowitz si presentarono presso il porto di Tolone, intenzionate a requisire la flotta.\nL'ammiraglio francese Jean de Laborde ricevette immediatamente ordine di opporsi al disegno tedesco, ma di fare il possibile per evitare ogni spargimento di sangue. Se ci\u00f2 non fosse stato possibile, avrebbe dovuto procedere all'autoaffondamento della flotta.\nQuando i tedeschi occuparono Fort Lamalgue, arrestando il generale Andr\u00e9 Marquis, l'ammiraglio Jean de Laborde, prontamente avvisato dal contrammiraglio Dornon, ordin\u00f2 immediatamente l'affondamento della flotta. Ci\u00f2 mentre gran parte delle forze tedesche venivano bloccate dalle sentinelle francesi con fantasiose richieste burocratiche (dimostrando la scarsa volont\u00e0 delle due parti di fare uso delle armi).\nNel frattempo le valvole di allagamento delle navi erano gi\u00e0 state aperte, e poco dopo esplosero anche le prime cariche esplosive. La nave ammiraglia \"Strasbourg\" bruci\u00f2 per diversi giorni, mentre altre navi come l'incrociatore \"Colbert\" e il \"Dupleix\" saltarono in aria. Alcuni sommergibili come il \"Casablanca\", il \"Marsouin\", \"Le Glorieux\" e l\"Iris\", contravvenendo gli ordini, lasciarono Tolone per dirigersi verso porti amici o neutrali.\nLa maggior parte della flotta francese fu resa inutilizzabile, e solo quattro cacciatorpediniere furono immediatamente recuperati; ad essi si aggiunse poco pi\u00f9 tardi anche il \"Valmy\", che fu riportato a galla. Tutte queste imbarcazioni furono trasferite in Italia. Fu solo molto pi\u00f9 tardi che i tedeschi riuscirono a recuperare ulteriori nove unit\u00e0.\nNavi affondate.\nIn totale furono mandate a fondo tonnellate di naviglio: 3 corazzate, 7 incrociatori, 18 cacciatorpediniere, 13 torpediniere, 6 avvisi, 12 sommergibili, 9 pattugliatori e dragamine, 19 navi di sostegno, 1 nave scuola, 28 rimorchiatori e 4 \"docks de levage\". Tutte le navi di grosso tonnellaggio furono affondate, alcune furono recuperate dalla Regia Marina che, insieme ad alcune navi di tonnellaggio inferiore rimaste intatte, le immise nella propria flotta, anche se spesso non furono mai realmente operative. Cinque unit\u00e0 sfuggirono all'affondamento: 4 sommergibili (, , \"Le Glorieux\", ) e una nave, la \"L\u00e9onor Fresnel\"."}
{"id": "2017395", "revid": "47112", "url": "https://it.wikipedia.org/wiki?curid=2017395", "title": "Castel Salegg", "text": ""}
{"id": "2017397", "revid": "1873017", "url": "https://it.wikipedia.org/wiki?curid=2017397", "title": "Minsheng Bank Building", "text": "Minsheng Bank Building (noto anche come Wuhan International Securities Building) \u00e8 un grattacielo situato a Wuhan, in Cina."}
{"id": "2017402", "revid": "1272592", "url": "https://it.wikipedia.org/wiki?curid=2017402", "title": "Santuario della Beata Vergine del Santo Rosario", "text": "Il santuario della Beata Vergine del santo Rosario \u00e8 un luogo di culto cattolico dalle forme barocche e neobarocche, situato in viale IV Novembre 19 a Fontanellato, in provincia e diocesi di Parma. Meta di pellegrinaggio da secoli, \u00e8 oggetto di grande devozione da parte dei fedeli.\nStoria.\nNel 1512 la contessa Veronica da Correggio, vedova di Giacomo Antonio Sanvitale, chiam\u00f2 a Fontanellato un gruppo di frati domenicani del convento di Santa Maria delle Grazie di Zibello, edificato a partire dal 1494 per volere del marchese Giovan Francesco Pallavicino; i marchesi Galeotti di Soragna donarono loro il trecentesco oratorio di San Giuseppe, che sorgeva nei pressi della rocca, mentre la sovrana cedette all'ordine il terreno adiacente, su cui furono avviati i lavori di costruzione di un convento, completato assieme alla nuova chiesa nel 1514.\nNel 1521, durante gli scontri fra le truppe francesi e imperiali, la struttura sub\u00ec saccheggi e assalti, costringendo i frati ad abbandonarla per rifugiarsi nel vicino castello; soltanto con la pace del 1531 i domenicani rientrarono nel convento, avviandone i lavori di restauro.\nGi\u00e0 nel 1543 i conti Sanvitale furono costretti ad abbattere l'intera struttura, per ricavare celermente i mattoni necessari alla costruzione della cinta muraria del borgo, minacciato dalle truppe milanesi; nel 1550 i frati si trasferirono nel monastero benedettino di Priorato, prima di rientrare nel 1552 nel distrutto monastero di San Giuseppe, che ricostruirono completamente.\nNegli ultimi anni del XVI secolo fu istituita nella chiesa conventuale una confraternita dedicata alla Madonna del Rosario, con propria cappella, il cui altare nel 1615 fu arricchito con una statua lignea della Vergine vestita con sfarzosi abiti, scolpita da un ignoto artista parmigiano. Gi\u00e0 nel 1628 fu associato alla Madonna di Fontanellato il primo miracolo, in seguito approvato dalla Diocesi di Parma; la successiva peste del 1630 riguard\u00f2 il borgo di Fontanellato solo marginalmente, accrescendo tra i fedeli la fama taumaturgica della \"Madonna del Rosario\". Durante la guerra che in quegli anni interess\u00f2 il ducato di Parma e Piacenza, attaccato dalle truppe spagnole, la statua fu trasferita nella chiesa di San Pietro Martire di Parma, ove rimase fino al 1637.\nLa forte devozione popolare, dovuta anche ai successivi miracoli che furono associati alla Vergine del Rosario, spinse i domenicani a intraprendere dal 1641 i lavori di costruzione all'esterno del paese di una nuova chiesa pi\u00f9 ampia e pi\u00f9 ricca, in grado di accogliere i numerosi fedeli che vi si recavano in pellegrinaggio; il luogo di culto barocco fu completato, grazie prevalentemente ai finanziamenti della famiglia Sanvitale, con la solenne consacrazione del 18 agosto del 1660, alla presenza del vescovo di Fidenza Alessandro Pallavicino.\nNegli anni seguenti la chiesa fu decorata con numerose opere d'arte e nel 1672 fu avviata anche l'edificazione del vicino convento, completato intorno al 1700; la facciata del tempio, molto pi\u00f9 semplice dell'attuale, fu terminata nel 1680, mentre l'organo fu aggiunto nel 1699. Le testimonianze di miracoli e grazie ricevute si sommarono negli anni, tanto da essere raccolte in apposite pubblicazioni curate dai frati.\nNel 1769 il primo ministro ducale Guillaume du Tillot decret\u00f2 l'allontanamento dei domenicani dal convento, ma gi\u00e0 nel 1775 il duca Ferdinando di Borbone li richiam\u00f2, riaffidando loro il santuario. Nel 1805 i decreti napoleonici decretarono la soppressione degli ordini religiosi, causando la dispersione dei frati; il conte Stefano Sanvitale ottenne dall'imperatore francese la possibilit\u00e0 di trasformare il santuario nella sede della scuola femminile delle Figlie della Carit\u00e0 e il convento nella sede della scuola maschile di Santo Stefano, rinominata in seguito \"Corpo dell'industria\" e gestita dall'ex priore benedettino.\nNel 1816 la nuova duchessa Maria Luigia concesse alle monache di clausura domenicane la possibilit\u00e0 di occupare l'ex convento dei padri domenicani, i quali a loro volta avviarono i lavori di costruzione di un ospizio di fronte alla facciata della chiesa, completato nel 1822. Il tempio fu in seguito restaurato tra il 1858 e il 1860.\nNel 1866 il regio decreto di soppressione degli Ordini e delle Corporazioni religiose colp\u00ec nuovamente il convento delle domenicane e l'ospizio dei frati, che passarono al Comune di Fontanellato, mentre le propriet\u00e0 annesse furono incamerate dal Demanio pubblico; una decina d'anni dopo i domenicani riacquistarono l'intera struttura, rientrandovi in seguito alla solenne consacrazione del santuario avvenuta il 13 maggio del 1877 alla presenza del vescovo di Parma Domenico Maria Villa.\nIl 26 settembre del 1903 il papa Pio X elev\u00f2 la chiesa alla dignit\u00e0 di basilica minore.\nTra il 1913 e il 1920 furono edificati in stile neobarocco la nuova monumentale facciata del santuario e il corpo aggettante sul lato sud, su progetto dell'architetto Lamberto Cusani; davanti alla chiesa fu inoltre sistemata una statua bronzea del beato cardinale Andrea Carlo Ferrari, realizzata dallo scultore Amleto Cataldi.\nNel 1925 furono avviati i lavori di costruzione di un orfanotrofio in adiacenza al convento; il palazzo, quasi interamente completato nel 1940, fu requisito durante la seconda guerra mondiale e adibito dapprima a prigione e successivamente a scuola per allievi ufficiali repubblichini; la struttura, bombardata dagli Alleati, fu terminata e aperta agli orfani nel 1948, ma chiusa nel 1982 a causa delle leggi regionali.\nNel 1971 fu realizzato sulle rovine del convento ottocentesco l'ampio piazzale antistante il santuario, affiancato a nord da un lungo porticato, su progetto dell'architetto Enea Trenti. Nel 1978 fu inoltre edificato il chiostro all'interno del nuovo convento dei domenicani, mentre nel 1996 fu aperta la Casa del pellegrino nei locali in precedenza occupati dall'orfanotrofio.\nNel 1997 l'interno della chiesa fu sottoposto a completo restauro.\nDescrizione.\nLa chiesa si sviluppa su una pianta a croce latina, con navata unica e quattro cappelle per lato, oltre a transetto e coro di ampiezza limitata.\nLa monumentale facciata neobarocca, interamente realizzata in marmo bianco, \u00e8 preceduta nel mezzo da un ampio porticato, innalzato su quattro pilastri arricchiti da lesene e, ai lati dell'arco a tutto sesto centrale, due colonne con capitelli ionici in bronzo, oltre a pi\u00f9 basse semicolonne tuscaniche, architravi e fregi; a coronamento si eleva un'elegante balaustra con colonnine, a sostegno di quattro statue di santi; le due sculture pi\u00f9 esterne, raffiguranti \"San Ludovico Bertrando\" e \"Santa Rosa da Lima\", provengono dalla facciata originaria, al pari di quelle rappresentanti \"San Domenico\" e \"San Giuseppe\", collocate nelle due nicchie laterali del prospetto. L'alta fronte, caratterizzata al livello inferiore dalle stesse decorazioni del porticato, superiormente \u00e8 scandita da quattro semicolonne con capitelli corinzi, a sostegno dell'elaborato architrave con fregio aggettante; tre grandi nicchie con cornici, colonne e timpani racchiudono altrettante statue, di cui quella centrale raffigurante la \"Madonna del Rosario di Fontanellato\"; in sommit\u00e0 si staglia il ricchissimo frontone circolare centrale, ornato con stemmi e rilievi e coronato dalle tre statue della \"Speranza\", \"Carit\u00e0\" e, al centro, \"Fede\"; ai lati si sviluppano due eleganti balaustre con colonnine, che si concludono alle estremit\u00e0 nei basamenti di due vasi. Tutte le sculture novecentesche furono realizzate da Pietro Morseletto su disegno dell'architetto Lamberto Cusani.\nIl lato sud \u00e8 arricchito dal corpo marmoreo aggettante contenente la Galleria dei confessionali; la struttura a un piano solo, aggiunta nel 1920 dal Cusani, \u00e8 scandita da una serie di semipilastri semplici e doppi in alternanza, arricchiti da capitelli dorici; le numerose finestre sono inquadrate da cornici con volute e architrave di coronamento; in sommit\u00e0 si innalza la lunga balaustra con colonnine, analoga a quelle presenti sulla facciata.\nDal tetto a due falde emerge in corrispondenza del presbiterio la cupola barocca con lanterna, rimasta inalterata nonostante il progetto del Cusani, che prevedeva anche il rifacimento dell'originaria torre campanaria in laterizio; i lavori non furono mai avviati per mancanza di fondi.\nAll'interno la simmetrica navata \u00e8 coperta da una volta a botte lunettata, suddivisa in quattro campate e decorata sullo sfondo rosato con affreschi realizzati da Pietro Rubini nel 1731; i dipinti raffigurano in quattro elaborate cornici centrali la \"Madonna che consegna la corona del Rosario a San Domenico\", la \"Madonna che raccoglie sotto il suo manto i figli di San Domenico\", la \"Madonna che ottiene dal Figlio di inviare San Domenico a predicare a tutte le genti\" e la \"Madonna del Rosario con due santi domenicani\". Il pavimento alla veneziana dell'aula risale al 1817.\nAi lati si innalza una serie di lesene con capitelli corinzi in stucco, che scandiscono quattro arcate a tutto sesto per parte; al loro interno si aprono le cappelle.\nPresbiterio.\nIl presbiterio, coperto da una cupola decorata con stucchi e affreschi e pavimentato con marmi donati dal conte Alessandro III Sanvitale e dalla moglie Paola Simonetta nel 1684, \u00e8 preceduto dall'arcata a tutto sesto ornata con 15 ovali raffiguranti i \"Misteri del Rosario\"; ai suoi piedi si innalza una balaustra marmorea, contraddistinta dagli stemmi dei Sanvitale.\nAl centro \u00e8 posto l'altare maggiore a mensa, costituito da alcune porzioni dell'altare del duomo di Parma. Alle sue spalle si innalza una monumentale edicola in marmi policromi, affiancata dalle statue lignee di \"San Domenico\" e \"Santa Caterina\"; il tempietto, realizzato nel 1650 da Giovanbattista Guerrini su disegno dell'architetto Carlo Natali, \u00e8 costituito da due alte colonne in marmo rosa con capitelli corinzi, affiancate da pilastri ai lati dell'edicola, contenente la statua della \"Madonna del Rosario\" del 1615; a coronamento si staglia un imponente frontone ad arco, arricchito da cornici, statue e fastigio ligneo intagliato e dorato.\nSul retro dell'altare si apre una piccola cappella-oratorio, contenente l'affresco della \"Beata Vergine del Rosario\".\nL'abside poligonale \u00e8 arricchito dal barocco coro in legno, eseguito probabilmente dallo scultore Giulio Seletti nella prima met\u00e0 del XVIII secolo.\nI due lati del transetto ospitano due dipinti raffiguranti la \"Strage degli Innocenti\" e i \"Miracoli della Vergine\", realizzati nella seconda met\u00e0 del XVII secolo da Pietro Rubini.\nCappelle.\nLe otto cappelle, uguali per forma e dimensioni, ospitano altari con paliotti in scagliola policroma realizzati nel 1701 da Marco Mazelio; le sette pale e il crocifisso risalgono alla seconda met\u00e0 del XVII secolo; le coppie di tondi poste ai lati di ciascuna cappella, raffiguranti i \"16 miracoli Ovati\" della Madonna di Fontanellato, furono invece dipinte all'interno di cornici in stucco da Pietro Rubini verso il 1731.\nLato destro.\nLa prima cappella a partire dall'ingresso, dedicata alla Santit\u00e0 domenicana, ospita sull'altare una ricchissima ancona lignea barocca dorata, ricca di intagli e coronata da sculture di angeli, risalente ai primi anni del XVIII secolo; al suo interno si staglia la pala raffigurante i \"Santi Domenico, Vincenzo Ferrari, Ludovico Bertrando, Antonino Pierozzi, Caterina da Siena e Agnese da Montepulciano\", dipinta nel 1669.\nLa seconda cappella, dedicata a san Tommaso, ospita sull'altare un'ancona lignea barocca bianca e dorata, decorata con rilievi e coronata da un grande stemma rappresentante un albero, risalente al 1706; al suo interno si staglia la pala raffigurante i \"Santi Paolo, Tommaso d'Aquino e Pietro\", dipinta nel 1665.\nLa terza cappella, dedicata all'apparizione di san Domenico a Soriano, ospita sull'altare un'ancona lignea tardo-manierista dorata, decorata con rilievi e cariatidi e coronata da un frontone circolare spezzato, risalente al 1706; al suo interno si staglia la pala raffigurante l\"'Apparizione di San Domenico a Soriano\", dipinta nel 1666 e donata dalla contessa Lucrezia Cesi Sanvitale.\nLa quarta cappella, oggi dedicata a san Giuseppe ma in origine intitolata alla Circoncisione, ospita sull'altare un'ancona lignea barocca dorata, decorata con rilievi e colonne tortili con capitelli corinzi e coronata da un frontone triangolare spezzato con lo stemma centrale dei domenicani, risalente ai primi anni del XVIII secolo; al suo interno si staglia la statua in legno raffigurante \"San Giuseppe\", realizzata nel XIX secolo.\nLato sinistro.\nLa prima cappella a partire dall'ingresso, dedicata al miracolo di san Raimondo, ospita sull'altare una ricchissima ancona lignea barocca dorata, uguale a quella della cappella di fronte; al suo interno si staglia la pala raffigurante il \"Miracolo di San Raimondo\", dipinta nel 1669.\nLa seconda cappella, dedicata a san Giacinto, ospita sull'altare un'ancona lignea barocca bianca e dorata, uguale a quella della cappella di fronte a eccezione dello stemma, in questo caso affiancato da due aquile; al suo interno si staglia la pala raffigurante il \"Miracolo di San Giacinto\", dipinta nel 1669.\nLa terza cappella, oggi dedicata alla Circoncisione, ospita sull'altare un'ancona lignea tardo-manierista dorata, uguale a quella della cappella di fronte a eccezione dello stemma, in questo caso dei Farnese; al suo interno si staglia la pala raffigurante la \"Circoncisione\", dipinta nel 1663.\nLa quarta cappella, dedicata al Crocifisso, ospita sull'altare un'ancona lignea barocca dorata, uguale a quella della cappella di fronte; al suo interno si staglia, davanti allo sfondo dipinto con un paesaggio collinare, la statua in legno raffigurante il \"Crocifisso\", realizzata nel 1663.\nOrgano.\nSopra all'ingresso della chiesa \u00e8 posizionato, all'interno di una sfarzosa cantoria lignea barocca finemente intagliata e decorata con statue di putti, un grande organo, realizzato nel 1699 probabilmente dal cremonese Giulio Sacchi; lo strumento a canne, dotato di due tastiere, pedaliera e svariati registri, fu sottoposto a una completa ristrutturazione nel 1900 e a un restauro nel 1986.\nGalleria delle grazie ricevute.\nOltre la sagrestia si allunga la Galleria delle grazie ricevute, che raccoglie sulle pareti un'ingente quantit\u00e0 di ex voto offerti dai fedeli.\nGli oggetti pi\u00f9 antichi, spesso costituiti da tavolette e quadretti su tela o legno, risalgono al XVII secolo, a partire gi\u00e0 dal 1628, lo stesso anno del primo miracolo ufficialmente riconosciuto dalla Diocesi di Parma; nel XIX secolo inizi\u00f2 la diffusione dei cuori metallici, cui si aggiunsero presto gli articoli di giornale e le prime fotografie.\nPiazzale e convento dei domenicani.\nIl piazzale antistante la chiesa, affiancato sul lato settentrionale dal lungo porticato ad arcate a sesto ribassato poggianti su pilastri, ospita tre statue bronzee raffiguranti il venerabile Giocondo Pio Lorgna, il beato Andrea Carlo Ferrari e san Guido Maria Conforti.\nSulla sinistra del santuario si erge un ampio edificio rivestito in mattoni, che ospita dal 1996 la Casa del pellegrino; la struttura, risalente alla prima met\u00e0 del XX secolo, si sviluppa attorno a un vesto cortile centrale quadrato, con giardino alle spalle. Il convento dei domenicani, intitolato a san Giuseppe, \u00e8 invece collocato sul retro del tempio, all'interno di un moderno edificio rivestito in laterizio."}
{"id": "2017406", "revid": "296721", "url": "https://it.wikipedia.org/wiki?curid=2017406", "title": "Pharmageddon", "text": "Pharmageddon \u00e8 un neologismo che sta a indicare i due problemi tra loro correlati, dell'iperprescrizione di farmaci, che in parte rientra nel campo della cosiddetta medicina difensiva, e dell'utilizzo inutile di sostanze medicinali, per stati patologici o parafisiologici che non richiedono alcun intervento medico.\nIl termine richiama non solo la valenza negativa dell'etimo greco del farmaco (\"pharmakon\"), ma anche la parola ebraica indicante la montagna di Megiddo, dove l'Apocalisse 16,16 ambienta la lotta finale tra bene e male, dal risultato niente affatto scontato.\nIl fenomeno \u00e8 in parte supportato dalla pubblicit\u00e0 e dalla commercializzazione di farmaci da banco con fini tra i pi\u00f9 diversi e soprattutto non supportati da evidenza scientifica, come, per esempio, creme antiet\u00e0 o la vitamina C per raffreddori. Ma grossa parte \u00e8 sostenuta dalla clientela stessa che, nonostante pareri contrari di diverse autorit\u00e0 del campo, richiede tali prodotti.\nDiversi tentativi son stati fatti e vengono tuttora ipotizzati e perseguiti al fine di ridurre tale problema. Non ultima, in Italia, la multa ai danni dei medici di famiglia per \"iperprescrizione\", mentre il cuore problema \u00e8 l'informazione da parte dei cittadini e l'aderenza alle terapie. Da parte sua il comitato UE per i farmaci (GPUE) cerca di fare il punto sulle politiche adottate dai vari governi nazionali per promuovere l'uso razionale dei medicinali.\nL'OMS ha definito l'\"aderenza alle terapie\" come la \"misura in cui il comportamento di una persona verso l'assunzione del farmaco corrisponde alle richieste mediche\". La Gpue 2007 ricorda come l'attivit\u00e0 tossica intrinseca di ogni sostanza pu\u00f2 causare insorgenza di effetti secondari avversi, che vanno dal ridotto o assente beneficio terapeutico alla comparsa di reazioni gravi, fino alla morte. Oltre alla natura del farmaco, possono esserci errori nella somministrazione o nell'utilizzo. Anche la mancata assunzione del medicinale pu\u00f2 essere causa di conseguenze avverse.\nIl decreto legislativo 219/2006 legifera sulla questione ponendo obiettivi \"didattici\" quali, per esempio, incrementare le conoscenze e l'aggiornamento di operatori sanitari, fornire informazioni in termini di farmacovigilanza e sensibilizzare la popolazione all'uso razionale dei medicinali."}
{"id": "2017407", "revid": "1573940", "url": "https://it.wikipedia.org/wiki?curid=2017407", "title": "Ochotona iliensis", "text": "Il pica di Ili (Ochotona iliensis ) \u00e8 un mammifero lagomorfo della famiglia Ochotonidae, endemico della Cina.\nDescrizione.\nIl pelo \u00e8 prevalentemente grigio scuro sul dorso, coi singoli peli striati di nero o di grigio chiaro, mentre il ventre ed il muso sono di colore bianco: attorno agli occhi \u00e8 presente una macchia trapezoidale di colore grigio chiaro, che si estende fino alla guancia.\nBiologia.\nSi tratta di animali diurni e principalmente solitari, che occupano un proprio territorio (generalmente esteso per un centinaio di metri di raggio attorno alla propria tana), ammonendo eventuali intrusi con prolungati e laceranti fischi: tali vocalizzazioni vengono utilizzate anche per avvertire altri esemplari dell'imminenza di un pericolo.\nSi nutrono di qualsiasi tipo di materiale vegetale, prediligendo le piante erbacee, che mangiano intere ed ammassano su rocce per seccarle in previsione dell'inverno, quando verranno utilizzate come scorte di cibo, visto che questi animali non vanno in letargo.\nDistribuzione e habitat.\nLa specie \u00e8 endemica della provincia cinese del Xinjiang, dove colonizza le aree montuose a quote elevate (2.800-4.100 m).\nConservazione.\nLa specie \u00e8 attualmente classificata dall'IUCN come specie in pericolo di estinzione (\"Endangered\"): la popolazione complessiva di questo animale, infatti, a causa del riscaldamento globale e della riduzione di habitat a causa della pressione demografica nei territori in cui vive, si \u00e8 ridotta drasticamente (pi\u00f9 della met\u00e0) in soli dieci anni."}
{"id": "2017409", "revid": "115533", "url": "https://it.wikipedia.org/wiki?curid=2017409", "title": "Paraplano", "text": "Il paraplano \u00e8 un aeromobile ibrido tra parapendio e deltaplano.\nDel primo mezzo ha ereditato la possibilit\u00e0 del volo da seduto, caratteristica del parapendio (e dei primi deltaplani), e una maggiore manovrabilit\u00e0; del secondo la caratteristica forma triangolare dell'ala, nonch\u00e9 la sua pi\u00f9 robusta struttura. \nLe motivazioni che hanno portato alla sua costruzione risiedono principalmente nell'ambito didattico: avere la disponibilit\u00e0 di un mezzo che permettesse ai piloti di parapendio una pi\u00f9 facile acquisizione delle tecniche di controllo e pilotaggio di un deltaplano. Appunto per questa ragione, \u00e8 attualmente disponibile nelle scuole di volo libero, come mezzo didattico."}
{"id": "2017410", "revid": "599013", "url": "https://it.wikipedia.org/wiki?curid=2017410", "title": "Castel Rovereto", "text": "Castel Rovereto (in lingua tedesca \"Schlo\u00df Aichach\") \u00e8 un castello che si trova ai piedi di Siusi, nel comune di Castelrotto, in provincia di Bolzano. Da Siusi \u00e8 raggiungibile per mezzo di un sentiero (n. 7).\nStoria.\nIl castello risalente al XII secolo appartenne ai signori Aichach, vassali dei principi vescovi di Bressanone. Coinvolti nelle lotte con i signori di Castelrotto ben presto si estinsero. Il castello quindi cambi\u00f2 proprietario e pass\u00f2 ai signori di Castelrotto, che ne rimasero proprietari sino al 1741.\nLa struttura si trova nella frazione S.Osvaldo poco sotto al paese di Siusi. Del castello, che sorgeva su una roccia nera porfirica, rimane solo un brandello di mura con merli a coda di rondine accanto al torrione d'accesso.\nAccanto ai ruderi si trova il maso Pflegerhof (che si pu\u00f2 tradurre come \"maso del custode\"),"}
{"id": "2017411", "revid": "264902", "url": "https://it.wikipedia.org/wiki?curid=2017411", "title": "Atropatene", "text": "L'Atropatene era un regno ellenistico, successivamente passato sotto dominazione persiana (e finanche romana per un breve periodo).\nVicende storiche.\nIn seguito alla morte di Alessandro Magno nel 323 a.C., il suo vasto impero venne spartito tra i diadochi alla spartizione di Babilonia. L'ex satrapia achemenide di Media venne suddivisa in due stati: la parte pi\u00f9 grande (e meridionale) -- 'Media Magna' -- venne assegnata a Peitone, una delle guardie del corpo di Alessandro. La regione pi\u00f9 piccola (e settentrionale) -- che era stata la sub-satrapia di Matiene sotto gli Achemenidi\u2014venne chiamata 'Media Atropatene', in onore di Atropate, l'ex governatore Achemenide di tutta la Media e il suocero di Perdicca, reggente del successore designato di Alessandro.\nPoco dopo Atropate rese la Media Atropatene un regno indipendente. Di conseguenza perse il prefisso 'Media' nel nome e divenne semplicemente 'Atropatene', in Greco \"\u1fbf\u0391\u03c4\u03c1\u03bf\u03c0\u03b1\u03c4\u03ae\u03bd\u03b7\".\nLa dinastia che Atropate fond\u00f2, regn\u00f2 per alcuni secoli, prima indipendentemente, poi come vassalli degli Arsacidi (che la chiamavano 'Aturpatakan'), poi per un breve periodo come vassalli del Regno di Armenia (che la chiamavano 'Atrpatakan'). Venne poi annesso dagli Arsacidi della Persia, che in seguito lo cedettero ai Sassanidi, che chiamavano questo territorio \"Aturpatakan\".\nSebbene molte fonti citino la creazione di una provincia chiamata Assiria durante la campagna di Traiano, esiste qualche disaccordo riguardo alla sua esatta ubicazione. Infatti la maggioranza degli esperti affermano che era localizzata a nordest del fiume Tigri. Ma alcuni studiosi moderni sostengono che l\"'Assyria Provincia\" si trovasse a est del Tigri, in una regione in passato nota come Adiabene, e finanche includesse l'Atropatene nel nordovest persiano.\nIl giorno di Pasqua del 628, l'imperatore Bizantino Eraclio conquist\u00f2 Gazaca, la capitale. Gli Arabi sotto i Rashidun si impossessarono della zona durante il califfato di Umar, tra il 639 e il 643. Atropatene divenne una provincia separata del califfato Islamico ed era considerata di strategica importanza. I Medi iraniani la chiamavano Adarbaygan, da cui, attraverso i passaggi intermedi Adarbayjan e Azarbaijan, deriva il toponimo moderno dell'Azerbaigian."}
{"id": "2017426", "revid": "297031", "url": "https://it.wikipedia.org/wiki?curid=2017426", "title": "Siegmund von Birken", "text": "Biografia.\nSiegmund (o Sigmund) Betulius nacque da Daniel Betulius, pastore di Wildstein in Boemia. Per contrasti di natura confessionale, nel 1629 la famiglia dovette rifugiarsi a Norimberga, citt\u00e0 natale della madre. Qui Sigmund frequent\u00f2 la scuola latina \"Heilig-Geist-Spitals\", poi dal 1643 al 1644 studi\u00f2 legge all'Universit\u00e0 di Jena ma interruppe gli studi facendo ritorno a Norimberga nel 1645, anno nel quale scrisse la \"Fortsetzung der Pegnitzsch\u00e4ferei\", (Seguito della storia pastorale del Pegnitz), una composizione di carattere arcadico - e divenne membro, con lo pseudonimo di \"Floridan\", del \"Pegnesischer Blumenorden\" (Ordine Florifero della Pegnitz)\nDalla fine del 1645 all'ottobre 1646 fu precettore nelle case dei principi Anton Ulrich e Ferdinand Albrecht von Braunschweig. Licenziato, per un paio d'anni continu\u00f2 a guadagnarsi la vita facendo il precettore in famiglie di diverse citt\u00e0 del nord della Germania, avendo occasione di conoscere il poeta Johann Rist (1607-1667).\nTornato a Norimberga nel 1648, si fece conoscere come poeta e conobbe i diplomatici tedeschi e svedesi che a Norimberga erano impegnati nei negoziati che sfoceranno poi nel \"Trattato di Vestfalia\". Scrisse allora dei versi in onore del capo della delegazione imperiale, Ottavio Piccolomini, e la canzone \"Teutscher Kriegs Ab- und Friedens-Einzug\", in lode della pace raggiunta. Anche negli anni successivi la sua attivit\u00e0 si divise fra la poesia e l'insegnamento, dal momento che non poteva guadagnarsi da vivere con la sola produzione poetica, finch\u00e9 non trov\u00f2 un patrono in Gottlieb von Windischgr\u00e4tz, conosciuto a Norimberga, che lo introdusse nella corte viennese dell'imperatore Federico III, che lo nomin\u00f2 nel maggio del 1654 Hofpfalzgraf \u2013 conte palatino\u00a0\u2013 cos\u00ec che Sigmund assunse il nome di \"von Birken\".\nLa conoscenza con il Windischgr\u00e4tz pose nel 1658 Birken in contatto con il duca Guglielmo di Sassonia-Weimar favorendo il suo ingresso nell'Accademia \"Fruchtbringende Gesellschaft\" (Societ\u00e0 dei Carpofori) con il nome di \"der Erwachsene\" (L'adulto) e il motto \"zu gr\u00f6\u00dfern Ehren\" (A maggiori onori), e nel 1662 divenne presidente dell'altra Accademia della quale era membro fin dal 1645, il \"Pegnesischer Blumenorden\", societ\u00e0 di poeti fondata nel 1644 da Georg Philipp Harsd\u00f6rffer e Johann Klaj. Sotto la sua presidenza, poterono aderire alla societ\u00e0 anche le donne - una novit\u00e0, in Germania - e furono pubblicate centinaia di poesie, di carattere soprattutto pastorale e di occasione."}
{"id": "2017430", "revid": "1305772", "url": "https://it.wikipedia.org/wiki?curid=2017430", "title": "Razionalizzazione", "text": ""}
{"id": "2017432", "revid": "287204", "url": "https://it.wikipedia.org/wiki?curid=2017432", "title": "Pedemontana", "text": ""}
{"id": "2017433", "revid": "1318658", "url": "https://it.wikipedia.org/wiki?curid=2017433", "title": "Pittura longobarda", "text": "La pittura longobarda \u00e8 costituita dall'insieme delle opere pittoriche realizzate in Italia durante il regno dei Longobardi (568-774), con residuale permanenza nell'Italia meridionale fino al X-XI secolo (Langobardia Minor), indipendentemente dall'origine etnica (tra l'altro, spesso impossibile da definire) dei vari artefici.\nUn insieme di sette luoghi densi di testimonianze architettoniche, pittoriche e scultoree dell'arte longobarda, compreso nel sito seriale \"\", \u00e8 stato inscritto alla Lista dei patrimoni dell'umanit\u00e0 dell'UNESCO nel giugno 2011.\nOpere.\nTra i rari esempi di arte di epoca longobarda sopravvissuti ai secoli, spiccano gli affreschi della chiesa di Santa Maria foris portas a Castelseprio, in provincia di Varese. Anche se \u00e8 improbabile l'origine etnica longobarda dell'autore, la sua opera, compiuta nell'VIII o nel IX secolo, resta un'alta e originale espressione dell'arte sviluppata nel regno longobardo. Gli affreschi, rinvenuti casualmente nel 1944, rappresentano scene dell'infanzia di Cristo ispirate, sembra, soprattutto ai Vangeli apocrifi. Sorprendente \u00e8 la tecnica compositiva, che lascia emergere una sorta di schema prospettico di diretta ascendenza classica, oltre a un chiaro realismo nella rappresentazione di ambienti, figure umane e animali. Il ciclo di affreschi testimonia cos\u00ec la permanenza, in tarda et\u00e0 longobarda, di elementi artistici classici sopravvissuti all'innesto della concezione germanica dell'arte, priva di attenzione ai risvolti prospettici e naturalistici e pi\u00f9 concentrata sul significato simbolico delle rappresentazioni. Anche dal punto di vista dei contenuti simbolici il ciclo esprime una visione della religione perfettamente congruente con l'ultima fase del regno longobardo; eliminata - almeno nominalmente - la concezione di Cristo ariana, quella messa in luce dagli affreschi di Castelseprio \u00e8 specificamente cattolica, poich\u00e9 insiste nel ribadire la consustanzialit\u00e0 delle due nature - umana e divina - del Figlio di Dio.\nDiversi esempi di pittura di epoca longobarda si sono conservati anche in \"Langobardia Minor\". Una testimonianza \u00e8 costituita dal ciclo pittorico nella cripta del monastero di San Vincenzo al Volturno (fondato alla fine dell'VIII secolo), risalente al tempo dell'abate Epifanio (824-842). Altri esempi di pittura longobarda si trovano nella grotta di San Biagio a Castellammare di Stabia; nella chiesa dei Santi Rufo e Carponio a Capua; nella Grotta di San Michele a Olevano sul Tusciano; nelle chiese di Santa Maria de Lama, Sant'Andrea della Lama e San Pietro a Corte a Salerno; nella chiesa di Santa Sofia, nella pseudocripta del duomo e nella cripta di San Marco dei Sabariani a Benevento; e nella cripta del Peccato Originale a Matera."}
{"id": "2017437", "revid": "599013", "url": "https://it.wikipedia.org/wiki?curid=2017437", "title": "Marcin Mi\u0119ciel", "text": "Carriera.\nPolonia.\nMi\u0119ciel mosse i suoi primi passi nel mondo del calcio nelle giovanili del Wisla Tczew con la quale gioc\u00f2 fino al 1990; dopo esser stato notato dal Lechia Danzica, fu inserito nelle giovanili della stessa rimanendo con i \"biancoverdi\" sino al 1993. Nel dicembre dello stesso anno Mi\u0119ciel si trasfer\u00ec al Hutnik Varsavia e, solo sei mesi dopo, si trasfer\u00ec ai rivali cittadini del Legia Varsavia; rimase nella capitale polacca fino al 2001, giocando sempre e con continuit\u00e0 a parte una piccola parentesi di sei mesi, nella quale si trasfer\u00ec al \u0141KS \u0141\u00f3d\u017a.\nGrecia.\nDopo una stagione tra le file del Borussia M\u00f6nchengladbach Mi\u0119ciel si trasfer\u00ec in Grecia per giocare con l'Iraklis. Dopo tre stagioni nelle file dei \"Gireos\" si trasfer\u00ec ai rivali locali del PAOK. La stagione di maggior successo con la maglia \"bianconera\" per Mi\u0119ciel fu la stagione 2006-2007: in 27 partite segn\u00f2 14 gol e divenne uno dei capocannonieri della Superlega.\nBochum.\nDopo il suo primo tentativo di giocare in Bundesliga con la maglia del Borussia M\u00f6nchengladbach, Mi\u0119ciel ritorn\u00f2 in Germania nella stagione 2007-2008 per giocare con la maglia del . "}
{"id": "2017439", "revid": "2056951", "url": "https://it.wikipedia.org/wiki?curid=2017439", "title": "European Film Awards 1990", "text": "La 3\u00aa edizione della cerimonia di premiazione dei European Film Awards si \u00e8 tenuta il 2 dicembre 1990 a Glasgow, Regno Unito.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2017442", "revid": "156281", "url": "https://it.wikipedia.org/wiki?curid=2017442", "title": "Shanghai 2010", "text": ""}
{"id": "2017444", "revid": "626621", "url": "https://it.wikipedia.org/wiki?curid=2017444", "title": "Acsm-Agam", "text": "Acsm Agam S.p.A. \u00e8 una societ\u00e0 per azioni italiana che opera nel settore delle utilities, frutto dell'aggregazione delle utilities di Monza, Como, Lecco, Sondrio, Varese.\nAcsm Agam ha organizzato le proprie attivit\u00e0 in quattro linee di business: Reti (distribuzione idrica e gas), Vendita (vendita luce e gas), Ambiente (igiene urbana e termovalorizzazione dei rifiuti), Innovazione (tecnologie, teleriscaldamento, efficientamento e smart city).\n\u00c8 quotata alla Borsa Italiana nell'MTA.\nStoria.\nL'azienda \u00e8 il frutto della fusione fra la comasca Acsm e la monzese Agam. La fusione \u00e8 operativa dal 1\u00ba gennaio 2009.\nIn seguIto agli accordi raggiunti a gennaio 2018 tra Acsm-Agam, A2A, Aevv, Lario reti holding, Acel service, Aspem Varese e Lario reti gas con l'obiettivo di realizzare la nuova multiutility lombarda, con l'aggregazione di societ\u00e0 che erogano i servizi ai cittadini quali luce e gas, il 1\u00ba luglio 2018 \u00e8 avvenuta la fusione per incorporazione in Acsm-Agam (di cui A2A detiene il 24%) di Aspem Varese (A2A al 90%), Azienda Energetica Valtellina e Valchiavenna (A2A al 9,4%), Acel service, Aevv Energie e Lario Reti Gas.\nConsiglio d'Amministrazione.\nIn carica sino all'approvazione del bilancio al 31 dicembre 2023.\nAzionariato.\nDal 1\u00ba luglio 2018 l'azionariato comunicato alla Consob \u00e8 il seguente:"}
{"id": "2017445", "revid": "3082", "url": "https://it.wikipedia.org/wiki?curid=2017445", "title": "Eunomianismo", "text": ""}
{"id": "2017451", "revid": "6923", "url": "https://it.wikipedia.org/wiki?curid=2017451", "title": "Ryugyong Hotel", "text": "Il Ryugyong Hotel o Albergo Ryugyong () \u00e8 un grattacielo di 105 piani ubicato a Pyongyang, in Corea del Nord. Il suo nome (\"capitale dei salici\") deriva da uno dei nomi storici della citt\u00e0 di Pyongyang. La costruzione dell'edificio inizi\u00f2 nel 1987, ma venne fermata nel 1992 a causa dello stato economico disastroso in cui versava il paese. La struttura \u00e8 rimasta senza finestre e interni per 16 anni, fino a quando nell'aprile del 2008 \u00e8 ripresa la costruzione sotto la supervisione della societ\u00e0 di costruzioni del Gruppo Orascom, che ha investito notevolmente nella telefonia mobile e nell'edilizia in Corea del Nord.\nL'edificio raggiunge un'altezza di 330 metri e possiede \u00a0m\u00b2 di area calpestabile; \u00e8 la pi\u00f9 grande struttura della Corea del Nord e l'edificio pi\u00f9 alto nel panorama urbano cittadino. Il completamento del Ryungyong Hotel era stato programmato per il Festival mondiale della giovent\u00f9 e degli studenti del giugno 1989, e se questo obiettivo fosse stato raggiunto l'edificio sarebbe diventato l'albergo pi\u00f9 alto del mondo. L'altezza della struttura incompleta non \u00e8 stata superata da nessun altro albergo fino al completamento del Rose Tower di Dubai nel 2009.\nNonostante l'edificio si imponga in altezza sul panorama di Pyongyang, il governo ne ha negato l'esistenza per molti anni, cancellandolo dalle mappe di Pyongyang e arrivando addirittura a diffondere immagini manipolate. I presunti problemi associati alla sua costruzione hanno portato i media a definirlo \"L'edificio peggiore nel mondo\", \"Albergo della morte\" e \"Albergo fantasma\".\nL'esterno dell'albergo \u00e8 stato completato nel 2011.\nStoria.\nLe origini.\nIl progetto di un grande hotel fu la risposta del governo nordcoreano durante la guerra fredda al completamento dell'ex hotel pi\u00f9 alto del mondo, il Westin Stamford Hotel a Singapore, costruito nel 1986 da parte della azienda sudcoreana SsangYong Group. Il governo nordcoreano immaginava il suo progetto come un canale per gli investitori occidentali nel proprio mercato. Un'azienda, la \"Ryugyong Hotel Investment and Management Co.\", fu fondata per attrarre una cifra di almeno 230 milioni di dollari di investimenti stranieri. Un rappresentante del governo nordcoreano promise che gli investitori esteri avrebbero potuto gestire casin\u00f2, night club e lounge giapponesi. L'azienda nordcoreana \"Baikdoosan Architects &amp; Engineers\" (conosciuta anche come \"Baekdu Mountain Architects and Engineers\") inizi\u00f2 la costruzione dell'edificio a forma piramidale nel 1987.\nL'interruzione dei lavori.\nL'apertura dell'hotel era programmata per il giugno 1989 per il Festival mondiale della giovent\u00f9 e degli studenti, ma dei problemi con i materiali e con i metodi di costruzione la ritardarono. Se i tempi inizialmente stabiliti fossero stati rispettati, avrebbe sorpassato il Westin Stamford Hotel diventando l'hotel pi\u00f9 alto del mondo e avrebbe guadagnato la settima posizione come edificio pi\u00f9 alto del globo.\nNel 1992, dopo il completamento della struttura portante in tutta la sua altezza, i lavori furono interrotti per mancanza di fondi durante la carenza di elettricit\u00e0 e alimenti. I giornali giapponesi stimarono i costi di costruzione in circa 750 milioni di dollari, ovvero il 2% del PIL della Corea del Nord. Per oltre un decennio l'edificio rimase senza infissi e impianti elettrici, apparendo come un guscio vuoto di cemento armato. Una gru arrugginita sulla sommit\u00e0, che la BBC defin\u00ec come \"un promemoria dell'ambizione intralciata dello stato totalitario\", divent\u00f2 un impianto permanente.\nIn un articolo del 2006 l'ABC News chiese se la Corea del Nord avesse sufficiente materie prime o energia per un progetto cos\u00ec imponente. Un ufficiale del governo nordcoreano rispose al Los Angeles Times nel 2008 che la costruzione fu interrotta \"perch\u00e9 la Corea del Nord era a corto di soldi\". Un decennio dopo l'inizio della costruzione la Camera di commercio dell'Unione europea in Corea condusse un'ispezione dell'edificio, concludendo che la struttura era irreparabile.\nLa ripresa dei lavori.\nNell'aprile del 2008, dopo 16 anni di inattivit\u00e0, alcuni turisti stranieri a Pyongyang riferirono che l'egiziana Orascom aveva iniziato la ristrutturazione degli ultimi piani dell'edificio facendo installare pannelli di vetro e antenne di comunicazione. La sussidiaria Orascom Telecom conferm\u00f2 il coinvolgimento nella costruzione della struttura come parte dello sviluppo delle infrastrutture della rete GSM in Corea del Nord per utenti. Orascom ha negato che l'accesso esclusivo al mercato delle telecomunicazioni nordcoreano fosse direttamente collegato al completamento del grattacielo: lo si preferisce definire come un atto che \"costruisce buoni rapporti tra le persone\" in quanto la compagnia non pu\u00f2 intraprendere una sponsorizzazione aziendale in Corea del Nord.\nNel 2008 il \"Comitato per le Relazioni Culturali con le Nazioni Straniere\" annunci\u00f2 al Los Angeles Times che la ristrutturazione del Ryugyong Hotel sarebbe stata completata per il 2012, coincidendo con il 100\u00ba anniversario della nascita del Presidente Eterno Kim Il-sung. Un portavoce della Orascom indic\u00f2 come obiettivo della ristrutturazione il \"lifting\" della facciata per renderla visivamente pi\u00f9 attraente. Nel 2009, il direttore operativo della Orascom, Khaled Bichara, ha dichiarato che erano stati risolti alcuni problemi strutturali dell'edificio e che sarebbe stato posizionato un ristorante agli ultimi piani dell'albergo. I lavori sull'esterno dell'edificio si sono conclusi a luglio 2011 e, nel 2012 sono state pubblicate per la prima volta fotografie raffiguranti l'interno dell'albergo. Nel novembre 2012, la societ\u00e0 di gestione di alberghi di lusso Kempinski ha dichiarato che l'apertura sarebbe stata prevista per la met\u00e0 del 2013. Il Ryugyong Hotel terminato sar\u00e0 diviso tra camere d'albergo, appartamenti e strutture commerciali.\nNel marzo 2013 Kempinski ha annunciato che l'edificio non pu\u00f2 essere aperto in quanto \"l'entrata nel mercato dell'albergo non \u00e8 attualmente possibile\". Secondo alcuni, le tensioni internazionali dovute al test nucleare del 2013, i problemi economici, le frequenti interruzioni e la lentezza nell'esecuzione dei lavori sono fattori che avrebbero posticipato l'apertura dell'albergo ad un periodo tuttora indefinito.\nA tutto il 2021 l'albergo non risulta ancora aperto. Le sue facciate esterne sono state frattanto rivestite di led, onde trasformare la struttura in una sorta di enorme maxischermo finalizzato a proiettare immagini di propaganda comunista.\nArchitettura.\nIl grattacielo consiste in 3 ali inclinate a 75\u00ba che convergono in un punto comune a forma di pinnacolo, ognuna misura 100 metri in lunghezza e 10 metri in larghezza. L'edificio \u00e8 sormontato da un cono tronco largo 40 metri, formato da 8 piani predisposti per ruotare, e altri 6 piani fissi in cima. Questa struttura terminale era organizzata per ospitare 5 ristoranti girevoli. L'edificio \u00e8 circondato da padiglioni, giardini e terrazze. Secondo alcune fonti pu\u00f2 contenere stanze per gli ospiti, o secondo altre fonti. La struttura \u00e8 costruita in cemento armato, ed \u00e8 coperta da vetro specchiato.\nDalle informazioni trapelate si apprende che, tra i principali difetti dell'edificio, vi sono la scarsa qualit\u00e0 della struttura portante e l'imprecisione dell'allineamento dei vani ascensore."}
{"id": "2017452", "revid": "363629", "url": "https://it.wikipedia.org/wiki?curid=2017452", "title": "Obiettivo fisso", "text": "Un obiettivo fisso, o a lunghezza focale fissa, in campo fotografico e cinematografico, \u00e8 un obiettivo nel quale la lunghezza focale non pu\u00f2 esser modificata: non c'\u00e8 quindi zoom.\nQuesto tipo di obiettivo \u00e8 meno versatile dei corrispondenti zoom che includono quella lunghezza focale ma, in genere, la qualit\u00e0 ottica \u00e8 superiore e l'ottica \u00e8 pi\u00f9 leggera, compatta ed economica. \nUn obiettivo a lunghezza focale fissa \u00e8 pi\u00f9 semplice da progettare rispetto a uno zoom perch\u00e9 ha meno parti mobili, potendo cos\u00ec ottimizzarlo rispetto ad una certa lunghezza focale, mentre uno zoom deve adattarsi a una variet\u00e0 di lunghezze focali. Lo schema di lenti \u00e8 pi\u00f9 semplice per cui \u00e8 meno soggetto all'aberrazione cromatica di un obiettivo zoom.\nL'apertura di un obiettivo a lunghezza focale fissa, in genere, \u00e8 pi\u00f9 grande di quella degli zoom, permettendo di scattare, a parit\u00e0 di tempo di esposizione, fotografie in condizioni di minore quantit\u00e0 di luce.\n\"Pancake\".\nCon l'avvento delle mirrorless ma prodotti anche per le reflex, sono tornati in voga presso vari produttori gli obiettivi \"pancake\", lenti fisse molto compatte con schemi ottici molto semplici, grazie ai nuovi sistemi di progettazione e correzione automatica effettuata dal corpo macchina delle aberrazioni degli obiettivi originali.\nInfatti pur essendo molto compatti, a causa della scarsa correzione delle aberrazioni permessa dalla poche lenti e con l'avanzare del progresso tecnico richiesto dai consumatori, erano diventati poco richiesti dal mercato."}
{"id": "2017453", "revid": "120990571", "url": "https://it.wikipedia.org/wiki?curid=2017453", "title": "Rex Masterman Hunt", "text": " In particolare \u00e8 stato governatore delle isole Falkland tra il 1980 ed il settembre 1985; nel suo periodo di governo ricade la guerra delle Falkland.\nBiografia.\nRex Masterman Hunt nacque a Redcar, North Riding of Yorkshire, il 26 giugno 1926. Redcar oggi fa parte dell'autorit\u00e0 unitaria di Redcar and Cleveland. Dopo aver frequentato la Coatham School a Redcar, studi\u00f2 giurisprudenza al St Peter's College dell'Universit\u00e0 di Oxford. Nel 1941 entr\u00f2 nella Royal Air Force e nel 1944 si arruol\u00f2 come aviatore. L'anno successivo venne commissionato pilota. Nel giugno del 1946 fu promosso ufficiale di volo temporaneo. Nel dicembre dello stesso anno la promozione divenne permanente. Nell'agosto del 1946 venne trasferito al 5\u00ba squadrone della Royal Air Force in India dove pilot\u00f2 gli Spitfires, prima di trasferirsi in Germania con il 26\u00ba squadrone nell'agosto del 1947. Ha lasciato il servizio attivo nel settembre del 1948 e ricevette il grado di tenente di volo nelle riserve della Royal Air Force nel settembre del 1950. Nel dicembre del 1953 cedette la commissione.\nNel 1952 entr\u00f2 nel servizio coloniale e diplomatico e nel 1962 ottenne il suo primo incarico all'estero come commissario distrettuale in Uganda. Fu poi primo segretario a Kuching, nel Sarawak, dal 1964 al 1965, a Jesselton, nel Sabah dal 1965 al 1967 e nel Brunei dal 1967 al 1968. Nel 1968 venne trasferito ad Ankara, in Turchia, ma ritorn\u00f2 poi in Asia dove mantenne l'incarico di capo della cancelleria a Giacarta, in Indonesia, dal 1970 al 1972. Dopo un breve periodo nel Regno Unito, fu nominato console generale presso l'ambasciata britannica a Saigon, nel Vietnam del Sud, nel gennaio del 1974. Si trovava l\u00ec al momento della caduta del Vietnam del Sud nel 1975. L'anno successivo fu trasferito a Kuala Lumpur, in Malaysia, e prest\u00f2 servizio come vice-commissario dal 1977 al 1979.\nIl 14 gennaio 1980 venne nominato governatore e comandante in capo delle Isole Falkland, viceammiraglio delle Isole Falkland e alto commissario del Territorio Antartico Britannico. Lo status delle Isole Falkland era irritante per il Foreign Office britannico che voleva cederle all'Argentina. Il ruolo di Hunt era quello di persuadere gli isolani che la sovranit\u00e0 argentina era nel loro migliore interesse. Hunt scopr\u00ec presto che la popolazione delle Isole Falkland era assolutamente contraria a qualsiasi cessione di sovranit\u00e0 e rifer\u00ec queste informazioni al Foreign Office. I suoi superiori a Londra non ricevettero bene la notizia e conclusero che Hunt era \"diventato un nativo\".\nAll'inizio dell'invasione delle Isole Falkland nel 1982, Hunt fece della sua residenza ufficiale, la Government House a Stanley, la sede operativa dei Royal Marines. Mand\u00f2 la sua famiglia e il personale domestico in case pi\u00f9 sicure con solo i loro beni pi\u00f9 preziosi; la sua governante port\u00f2 con s\u00e9 una foto della regina e una bottiglia di gin. Government House divenne rapidamente il luogo di scontro tra la guarnigione dei Royal Marines e i commandos della marina argentina. Hunt diede l'ordine di deporre le armi e poi, recatosi al municipio di Stanley indossando l'uniforme e l'elmo piumato per incontrare il comandante argentino, disse al viceammiraglio Carlos B\u00fcsser: \"Sei sbarcato illegalmente sul territorio britannico e ti ordino di partire con le tue truppe immediatamente\". Fu quindi catturato dalla forza di invasione argentina ed espulso in Uruguay. Gi\u00e0 quattro ore dopo la cattura era su un aereo diretto a Montevideo. Rimase in esilio forzato durante l'occupazione argentina. Dopo la guerra, il 25 giugno 1982, Hunt riprese il suo lavoro come governatore delle Isole Falkland. Lasci\u00f2 l'incarico il 16 ottobre 1985.\nHunt scrisse del suo periodo nelle Isole Falkland nel suo libro \"My Falkland days\", pubblicato nel 1992. Fu presidente della Falkland Islands Association per molti anni. Lasci\u00f2 la presidenza nel 2004 e si trasfer\u00ec a Elton, nella contea di Durham, a pochi chilometri dalla sua nativa Redcar.\nVenne nominato cittadino onorario di Londra nel 1981 e di Stanley, nelle Isole Falkland nel 1985. Nel 1987 fu nominato commodoro d'onore onorario del 2729\u00ba squadrone reale ausiliario \"Citt\u00e0 di Lincoln\".\nMor\u00ec all'ospedale di Stockton-on-Tees l'11 novembre del 2012 all'et\u00e0 di 86 anni. Alla sua morte, il Primo ministro britannico David Cameron dichiar\u00f2 che Hunt \"dovrebbe essere un eroe per tutti in Gran Bretagna per il suo coinvolgimento durante la guerra delle Falkland\". \u00c8 sepolto nel cimitero della chiesa di Tutti i Santi a Hutton Rudby.\nVita personale.\nEra sposato con Mavis e aveva due figli: Antony e Diana.\nNella cultura di massa.\nHunt \u00e8 stato interpretato da Ian Richardson nel dramma televisivo della BBC del 1992 \"An Ungentlemanly Act\"."}
{"id": "2017455", "revid": "56620", "url": "https://it.wikipedia.org/wiki?curid=2017455", "title": "Maestro di Castelseprio", "text": ""}
{"id": "2017456", "revid": "106456", "url": "https://it.wikipedia.org/wiki?curid=2017456", "title": "Cheerleading", "text": "Cheerleading (dall'inglese: ; lett. \"dirigere la tifoseria\", o meglio, \"incoraggiamento\") \u00e8 il termine angloamericano che indica uno sport che combina coreografie composte da elementi di ginnastica, danza e acrobazia, per concorrere a gare specifiche e per incoraggiare le squadre sul campo di gioco, durante le partite. L'atleta che pratica il \"cheerleading\" a livello agonistico \u00e8 detto \"cheerleader\" dall'inglese, e \"ragazza o ragazzo pompon\" in italiano; l'atleta che esegue coreografie prima, durante e dopo le partite di altre squadre \u00e8 detto \"dance brackets\", \"parentesi di ballo\".\nCon oltre un milione e mezzo di partecipanti (esclusi i milioni di atleti delle scuole e delle universit\u00e0), il \"cheerleading\" \u00e8, secondo la rivista \"Newsweek\", uno degli sport pi\u00f9 praticati negli Stati Uniti.\nStoria.\nLe prime manifestazioni di \"cheerleading\" cominciarono ad apparire spontaneamente negli Stati Uniti, negli ultimi periodi del 1880, quando durante alcune partite il pubblico cantava insieme per incitare le proprie squadre. Il primo caso di cui si hanno notizie risale al 1894 alla Princeton University. Il 2 novembre 1898 viene segnalato come giorno della nascita del cheerleading organizzato, quando cio\u00e8 lo studente Johnny Campbell diresse il tifo del pubblico. Poco dopo l'universit\u00e0 del Minnesota organizz\u00f2 una squadra di sei studenti maschi, che continuarono ad usare i cori di Campbell. Nel 1903 nacque la prima organizzazione di cheerleading \"Gamma Sigma\". Il Cheerleading quindi nacque come attivit\u00e0 prettamente maschile, ma dal 1923 nelle squadre di cheerleading cominciarono ad entrare anche le donne. Al giorno d'oggi si \u00e8 calcolato che il 97% dei cheerleader siano di sesso femminile.\nNel 1948 nacque la \"National Cheerleaders Association (NCA)\", mentre dagli anni sessanta la National Football League (NFL) cominci\u00f2 ad organizzare squadre di cheerleading organizzate, supportatrici \"ufficiali\" dei vari team. I Baltimore Colts (attualmente Indianapolis Colts) furono la prima squadra dell'NFL ad avere una propria squadra di cheerleader. Da met\u00e0 degli anni settanta l'immagine delle cheerleader (gi\u00e0 in quegli anni diventate quasi esclusivamente donne) cambi\u00f2 radicalmente, seguendo l'esempio lanciato dalla squadra di supporto dei Dallas Cowboys. Negli anni ottanta le uniformi delle \"cheerleader\" divennero estremamente pi\u00f9 succinte ed alle coreografie, sempre pi\u00f9 elaborate, si aggiunsero passi di ginnastica e acrobazie da \"stuntman\".\nLa ESPN trasmise per la prima volta in tutto il mondo le competizioni nazionali di \"cheerleading\" studentesco nel 1983. Le organizzazioni di \"cheerleading\" come la \"American Association of Cheerleading Coaches and Advisors\" (AACCA) cominciarono a pretendere norme e standard di sicurezza per le \"cheerleader\", per diminuire il numero di infortuni e prevenire la preparazione di coreografie eccessivamente pericolose, come ad esempio le celebri piramidi umane. Nel 2003, \u00e8 stato fondato il \"National Council for Spirit Safety and Education\" (NCSSE) per offrire agli atleti standard di allenamenti sicuri a cui gli allenatori si devono attenere.\nAttualmente, il \"cheerleading\" \u00e8 associato principalmente al football americano ed al basket, mentre sport come il calcio, l'hockey su ghiaccio, il baseball o il wrestling soltanto occasionalmente sponsorizzano squadre di \"cheerleading\". L\"ICC Twenty20 Cricket World Cup\" in Sudafrica del 2007 \u00e8 stato il primo evento internazionale ad avere squadre di \"cheerleader\".\nIl \"cheerleading\" nel mondo.\nCheerleading in Europa.\nNel 1994 si \u00e8 costituita l'ECA, European Cheerleading Association, che dal 1995 organizza i Campionati europei di cheerleading.\nNel 2011 diversi membri della ECA decidono di costituire una nuova federazione europea, la European Cheer Union (ECU) sotto l'egida della International Cheer Union (ICU).\nAd oggi sono presenti la ECA e la ECU ed organizzano entrambe i campionati europei.\nCheerleading in Italia.\nLa prima squadra a praticare il \"cheerleading\" competitivo in Italia \u00e8 stata l'ASD Cheerdance Millennium di Gropada (Trieste). Costituitasi nel 2003, fu la prima squadra a rappresentare l'Italia ai campionati europei di \"cheerleading\" a Manchester, lo stesso anno.\nNel 2008 si \u00e8 costituita la FISAC, Federazione Italiana Sport Acrobatici e Coreografici. che organizza il primo campionato nazionale di \"cheerleading\" nel 2009 a Cesenatico. Nello stesso anno si costituisce la FICAD, Federazione Italiana Cheerleading Acrobatico e Dance.\nNel 2010 la FISAC diventa membro dell'International Cheer Union (ICU). Nello stesso anno la FICAD entra nella International Cheerleading Federation (IFC) e nella (ECA) European Cheerleading Association.\nNel 2011 viene istituita la European Cheer Union (ECU), branca Europea della ICU, di cui entra a far parte la FISAC.\nNel 2013 membri provenienti da entrambe le federazioni decidono di costituire la FICEC, Federazione Italiana Cheerleading e Cheersport dopo pochi mesi dalla sua fondazione, viene riconosciuta (unitamente alle altre due federazioni operanti in Italia) dalla European Cheer Union.\nNel mese di aprile 2018 l'assemblea generale della International Cheer Union vota per il riconoscimento di FICEC quale unico ente di riferimento italiano per il \"Cheerleading\" a livello mondiale. Da allora, la FICEC gode del pieno sostegno di ICU ed ECU per la promozione e lo sviluppo dello Sport Cheer in Italia.\nCheerleading nei media.\nDal 1997 dopo varie trasmissioni televisive sulle gare di \"cheerleading\" e l'uscita di numerosi film sull'argomento, il \"cheerleading\" \u00e8 diventato popolare anche al di fuori degli Stati Uniti. Attualmente tale sport \u00e8 praticato in tutto il mondo con milioni di partecipanti.\nL'aumentare della popolarit\u00e0 del \"cheerleading\" negli ultimi anni ha reso l'argomento uno dei pi\u00f9 rappresentati nei film destinati ad un pubblico giovanile. La storia del film del 2000 \"Ragazze nel pallone\", con protagonista Kirsten Dunst (che in passato era stata davvero una \"cheerleader\"), ruotava proprio intorno alla competizione fra alcune squadre di \"cheerleader\" di diverse scuole.\nIl film ebbe un successo inaspettato, incassando circa 70 milioni di dollari e generando due sequel, il secondo dei quali, intitolato \"\", aveva come protagonista Hayden Panettiere. Proprio la Panettiere per\u00f2 diverr\u00e0 celebre solo in seguito, interpretando nuovamente il ruolo della \"cheerleader\" nel telefilm \"Heroes\". Hanno girato anche un telefilm con pochi telespettatori, \"Hellcats\", con protagonista \"Ashley Tisdale\".\nDal 2006 il canale Lifetime trasmette il \"reality show\" \"Cheerleader Nation\", trasmesso dalla Paul Laurence Dunbar High School a Lexington (Kentucky). Il \"reality show\" segue le vicende della squadra di \"cheerleader\" dell'istituto, alla conquista del terzo titolo nazionale.\nLa Nintendo ha pubblicato due videogiochi in Giappone per la console Nintendo DS, dal titolo \"Osu! Tatakae! Ouendan\", ed il sequel \"Moero! Nekketsu Rhythm Damashii\". Il gioco \u00e8 incentrato sul \"cheerleading\" acrobatico maschile. Oltre alle coreografie, nel gioco \u00e8 importante tenere alto il morale della squadra che si supporta, incitando in maniera sempre pi\u00f9 forte."}
{"id": "2017459", "revid": "223320", "url": "https://it.wikipedia.org/wiki?curid=2017459", "title": "Cheerleader", "text": ""}
{"id": "2017462", "revid": "125704359", "url": "https://it.wikipedia.org/wiki?curid=2017462", "title": "Pablo Barrientos", "text": "\u00c8 soprannominato \"El Pitu\" (\"il puffo\").\nCaratteristiche tecniche.\nCentrocampista esterno dalla propensione offensiva, in carriera ha ricoperto svariate volte anche la posizione di centrocampista centrale. Poteva essere schierato anche come seconda punta. Era considerato una delle migliori promesse del calcio argentino, tanto da \u201ccostringere\u201d Lionel Messi, al tempo suo compagno nelle nazionali giovanili, a rinunciare alla maglia numero 10. L'amministratore delegato del Catania Pietro Lo Monaco lo ha definito \u00abil calcio\u00bb.\nCarriera.\nClub.\nCresce nel C.A.I. di Comodoro Rivadavia, la sua citt\u00e0 natale La sua carriera professionistica comincia nel 2003 quando viene acquistato dal San Lorenzo, club con cui fa il suo esordio in campionato il 30 settembre 2003 nell'incontro casalingo contro l'Estudiantes, vinto 1-0. A 21 anni conta 72 presenze e 7 reti con la maglia rossobl\u00f9. Nell'estate del 2006 viene acquistato dal FC Mosca per 9 milioni di euro. Pur non avendo assicurato un posto da titolare, con il sodalizio della capitale russa gioca per tre stagioni, collezionando 42 presenze e 18 gol e arrivando a disputare la finale della Coppa di Russia, persa contro un'altra squadra di Mosca, il Lokomotiv. Nell'estate del 2008 fa ritorno al San Lorenzo, in prestito, segnando 8 gol in 21 partite. All'inizio del Clausura 2009 un infortunio al legamento crociato lo costringe a un lungo stop.\nNon ancora ripresosi dall'infortunio, il 28 maggio del 2009 viene acquistato dal con un contratto di quattro anni a decorrere dal 1\u00ba luglio. Pablo Barrientos rappresenta l'acquisto pi\u00f9 costoso che la societ\u00e0 etnea abbia mai portato a termine (4 milioni di euro). Nel luglio del 2009 viene sottoposto a un nuovo intervento al ginocchio che lo costringe ad altri sei mesi di fermo. Il 9 maggio, penultima giornata di campionato contro il Bologna, con il punteggio gi\u00e0 sull'1-1 finale, esordisce nella massima serie italiana.\nNella stagione 2010-2011 viene utilizzato soltanto in Coppa Italia, scendendo in campo contro e Brescia. Il 2 gennaio 2011 la societ\u00e0 etnea ne comunica ufficialmente il prestito all'Estudiantes dove il centrocampista inizia a giocare con continuit\u00e0, salvo poi non scendere pi\u00f9 in campo a causa di alcuni acciacchi fisici..\nAl termine della stagione saranno 13 le presenze per lui nel campionato \"Clausura\", senza reti; un gol, invece, arriva in Copa Libertadores. Per la stagione 2011-2012 fa ritorno al Catania, dove conquista il posto da titolare. Il 26 novembre 2011 sigla il suo primo gol in Serie A al 90' contro il Lecce, che risulter\u00e0 decisivo per la prima vittoria in trasferta stagionale degli Etnei; sar\u00e0 il gol numero 500 del Catania in Serie A. Il 12 febbraio 2012 sigla la sua prima doppietta in Serie A nella gara vinta 4-0 contro il .\nIl 3 luglio 2014 ritorna a titolo definitivo agli argentini del San Lorenzo, che lo pagano 1,4 milioni di euro. Nel dicembre 2014 Barrientos partecipa con la squadra bonearense al Mondiale per Club. Il 9 marzo 2015 segna un gol favoloso da centrocampo nella gara di Primera Divisi\u00f3n contro l'Estudiantes. L'11 febbraio vince la Supercopa Argentina, realizzando una doppietta nel 4-0 sul . Nel maggio del 2016 viene accusato di aver maltrattato e minacciato di morte donne e bambini durante una partita di play-off della quarta serie argentina, tra Jorge Newbery (squadra di Comodoro Rivadavia, citt\u00e0 natale del calciatore) e C\u00edrculo Deportivo.\nIl 18 febbraio 2021, attraverso un post su Instagram, annuncia il ritiro dal calcio giocato.\nNazionale.\nHa disputato 15 partite con la maglia della selezione Under-20 dell'Argentina, realizzando 6 gol; ebbe la maglia numero 10 nella selezione Under-20. Viene convocato per la prima volta in Nazionale maggiore in occasione dell'amichevole contro la Scozia del 19 novembre 2008, senza tuttavia scendere in campo.\nStatistiche.\nPresenze e reti nei club.\n\"Statistiche aggiornate al 18 maggio 2014.\""}
{"id": "2017463", "revid": "287204", "url": "https://it.wikipedia.org/wiki?curid=2017463", "title": "Acrocorinto", "text": "LAcrocorinto (greco \u0391\u03ba\u03c1\u03bf\u03ba\u03cc\u03c1\u03b9\u03bd\u03b8\u03bf\u03c2), traducibile come \"Corinto alta\", \u00e8 l'acropoli dell'antica Corinto. Si trova su uno sperone roccioso che domina la citt\u00e0 di Corinto. Secondo John Boardman \"\u00c8 la pi\u00f9 impressionante delle acropoli della Grecia continentale\".\nStoria.\nAcrocorinto fu occupato in modo continuativo dal periodo arcaico fino ai primi anni del XIX secolo. L'acropoli arcaica, gi\u00e0 facilmente difendibile a causa della posizione, fu anche grandemente fortificata in periodo bizantino, in quanto sede dello \"strategos\" del \"thema\" di Ellade e poi di quello di Peloponneso. Durante la Quarta Crociata fu difeso per tre anni da Leon Sgouros.\nIn seguito divenne una fortezza del principato di Acaia, poi dei Veneziani e infine degli Ottomani. Grazie alla sua sorgente, l'Acrocorinto fu usato come ultima linea di difesa del Peloponneso in quanto sorgeva molto vicino all'Istmo di Corinto, che collegava la penisola al resto della Grecia, bloccando l'accesso al Peloponneso stesso ai nemici. Le difese erette dall'uomo consistevano di tre cinte di mura; la parte pi\u00f9 alta del sito era stata la sede di un tempio di Afrodite, che fu poi convertito in una chiesa e poi ancora in una moschea. La \"American School of Classical Studies\" di Atene inizi\u00f2 gli scavi nel 1929; al giorno d'oggi l'Acrocorinto \u00e8 uno dei pi\u00f9 importanti castelli medievali della Grecia.\nPausania descrive cos\u00ec i monumenti dell'Acrocorinto:\nMitologia.\nIn un mito corinzio del II secolo d.C. si raccontava che Briareo, uno degli Ecatonchiri, fece da arbitro in una disputa tra Poseidone ed Elio (il mare ed il Sole): egli stabil\u00ec che l'Istmo sarebbe toccato a Poseidone, mentre l'acropoli di Corinto ad Elio\nLa fonte Pirene superiore si trovava all'interno delle mura dell'Acrocorinto: \"Si racconta che la sorgente, che \u00e8 dietro al tempio, fu un dono di Asopo a Sisifo. Quest'ultimo, cos\u00ec dice la leggenda, venne a sapere che Zeus aveva rapito Egina, la figlia di Asopo, ma rifiut\u00f2 di dare il nome ad Asopo prima di aver ricevuto una sorgente sull'Acrocorinto\""}
{"id": "2017465", "revid": "287204", "url": "https://it.wikipedia.org/wiki?curid=2017465", "title": "Broderbund", "text": ""}
{"id": "2017466", "revid": "125866169", "url": "https://it.wikipedia.org/wiki?curid=2017466", "title": "Robert Ibertsberger", "text": "Biografia.\n\u00c8 fratello di Andreas Ibertsberger, anch'egli nazionale austriaco.\nCarriera.\nGiocatore.\nComincia la sua carriera nelle giovanili del SV Seekirchen 1945 assieme ai fratelli Andreas e Matthias. Nel 1994 passa al FC ASV\u00d6 Puch, in seconda divisione. Nel 1996 passa al Salisburgo, con il quale esordisce in Bundesliga il 17 agosto dello stesso anno contro il LASK Linz. \u00c8 un giocatore importante per le varie nazionali giovanili (20 presenze con l'Under-20, 8 con l'Under-21). La sua carriera viene per\u00f2 troncata da un gravissimo infortunio da cui non si riprender\u00e0 mai definitivamente, infatti il 31 maggio 1997, dopo uno scontro con il centrocampista dell' Ren\u00e9 Glatzer, Ibertsberger subisce delle lesioni al ginocchio destro. Torna a giocare nell'autunno del 1998, sempre con il Salisburgo. \nIl 18 agosto 1999 fa il suo esordio con la nazionale maggiore austriaca, nella partita tra Svezia terminata a reti inviolate.\nNel gennaio del 2000 viene acquistato dal Venezia, che gioca in Serie A,per 4 miliardi di lire. Il 10 febbraio scende in campo per la prima volta con i veneti nella partita d'andata di Coppa Italia contro la .\nIl primo maggio si infortuna di nuovo in modo grave e da quel momento fa solo delle comparse in panchina.\nAl termine della stagione, finita al terzultimo posto, Ibertsberger torna in Austria, per giocare con lo , squadra con cui sotto la guida del tecnico Ivica Osim riesce anche a giocare in Champions League. Successivamente si trasferisce al Tirol Innsbruck, ma nel 2002 a causa di un problema al ginocchio deve restare 15 mesi senza giocare.\nRitorna a giocare in Serie B austriaca con l'Untersiebenbrunn fino al 2004, anno in cui si ritira dal calcio giocato, soltanto a 27 anni, a causa dell'infortunio al ginocchio destro patito anni prima che ancora continuava a tormentarlo.\nEsordisce come allenatore nel 2006 nelle giovanili del . Nel 2019 assume per la prima volta la guida di allenatore della prima squadra di un club professionistico, diventando tecnico ad interim del e guidandolo per qualche mese.\nAllenatore.\nAl termine della carriera da giocatore \u00e8 diventato allenatore."}
{"id": "2017467", "revid": "163662", "url": "https://it.wikipedia.org/wiki?curid=2017467", "title": "Orazio (Corneille)", "text": "Orazio (\"Horace\" in lingua francese) \u00e8 una tragedia in 5 atti del 1639, con la quale Pierre Corneille inizia il ciclo di argomento romano. Trae spunto dagli \"Ab Urbe condita libri\" di Tito Livio.\nTrama.\nAtto I.\nAlbalonga e Roma sono in guerra, viene deciso di scegliere tre campioni il cui scontro decider\u00e0 le sorti della guerra.\nAtto II.\nVengono scelti per Alba i fratelli Curiazi e per Roma i fratelli Orazi, le due famiglie sono unite per matrimoni. Orazio si prepara felice alla battaglia mentre ben diverso \u00e8 lo stato d'animo di Curiazio.\nAtto III.\nLa battaglia \u00e8 in corso, due degli Orazi sono morti e il terzo si \u00e8 dato alla fuga. Il vecchio Orazio si prepara ad uccidere il figlio che si \u00e8 mostrato vigliacco.\nAtto IV.\nLa fuga in realt\u00e0 era solamente una finta, l'ultimo fratello infatti, facendo disperdere gli altri tre, riesce a ucciderli. Orazio esulta mentre sua sorella piange e maledice Roma e per questo viene uccisa dal fratello vincitore.\nAtto V.\nOrazio deve essere giudicato per il reato di fratricidio, gli viene salvata la vita."}
{"id": "2017477", "revid": "287204", "url": "https://it.wikipedia.org/wiki?curid=2017477", "title": "Haider", "text": ""}
{"id": "2017482", "revid": "1632387", "url": "https://it.wikipedia.org/wiki?curid=2017482", "title": "Gruppo S", "text": "Nell'ambito degli sport motoristici gestiti dalla allora FISA, il Gruppo S (Gruppo Speciale Rally) era una classificazione di vetture proposta per le competizioni di rally, concepita per sostituire le vetture di Gruppo B a partire dal campionato mondiale 1988.\nIl regolamento di questa categoria non and\u00f2 molto oltre lo stadio di bozza, poich\u00e9 il Gruppo S venne cancellato immediatamente dopo l'incidente mortale avvenuto al Tour de Corse 1986, dove persero la vita Henri Toivonen e Sergio Cresto.\nContesto.\nLe prime discussioni sul Gruppo S iniziarono nell'estate del 1985: nelle intenzioni della Federazione, la nuova categoria avrebbe dovuto sostituire il Gruppo B nei rally di pi\u00f9 alto livello a partire dal 1988.\nInizialmente la nuova categoria era stata concepita per stimolare l'ingresso nei rally di un maggior numero di case costruttrici, permettendo loro di realizzare vetture futuristiche, veri e propri prototipi tecnologici da costruire, al fine dell'omologazione, in soli 10 esemplari da corsa (senza l'onere di dover necessariamente produrre, come nel Gruppo B, una piccola serie di 200 esemplari stradali). Le prestazioni delle vetture Gruppo S sarebbero state limitate tramite flange consentendo ai motori di sviluppare una potenza massima di 300 CV.\nLa normativa tecnica proposta aveva suscitato interesse, tanto che alcune case automobilistiche avevano cominciato la preparazione dei prototipi, ma dopo i tragici eventi nel corso del campionato del mondo rally 1986 \u2013 culminati con la morte del pilota Henri Toivonen e del suo navigatore Sergio Cresto, periti nel rogo della loro Lancia Delta S4 al Tour de Corse \u2013 la FISA decise per un drastico ridimensionamento dei suoi piani, abbandonando l'idea dei prototipi, a favore di pi\u00f9 convenzionali vetture derivate dalla serie: perci\u00f2 il Gruppo A divenne la categoria di vertice nei rally a partire dal 1987.\nRegolamentazione.\nLa regolamentazione proposta per il Gruppo S era la seguente:\nVetture Gruppo S.\nEcco la lista delle vetture che avrebbero dovuto partecipare dal 1987 nel Campionato Mondiale Rally, che gi\u00e0 ufficialmente erano iscritte o dovevano ancora essere presentate.\nLancia ECV.\nLa Lancia ECV era gi\u00e0 stata presentata nel corso del campionato 1986, quando nei rally esistevano ancora le auto del Gruppo B.\nECV1.\nLa ECV (o ECV1) era stata progettata per correre nel campionato mondiale 1987, ed \u00e8 considerata la capostipite nella classe delle Gruppo S. Disponeva di un motore 4 cilindri in linea posto in posizione centrale longitudinale che erogava 600 CV e 8000 giri/min alimentato da 2 turbocompressori KKK e raffreddati da 2 intercooler. Il telaio della ECV era una struttura a cellula in fibra di carbonio dal peso molto ridotto (l'intera macchina raggiungeva i 900\u00a0kg), inoltre la ECV aveva un cambio manuale a 5 rapporti e 4 ruote motrici. Quest'auto era in grado di raggiungere una velocit\u00e0 massima di 230\u00a0km/h. L'unico esemplare della vettura fu evoluto nella successiva ECV2.\nECV2.\nNel 1986 la Lancia aveva cominciato a produrre anche l'evoluzione da utilizzare negli anni successivi al 1987, dove gi\u00e0 era iscritta la Delta ECV. L'erede della ECV sarebbe stata la Delta ECV2, che era pi\u00f9 potente nonostante avesse la stessa meccanica della versione precedente, che erogava 680 CV e 8000 giri/min e lo stesso telaio. Pesava 900\u00a0kg e raggiungeva i 230\u00a0km/h di velocit\u00e0 massima come la ECV, ma scattava da 0\u2013200\u00a0km/h in soli 9,5 secondi. Anche quest'auto non fu mai utilizzata per gareggiare nel mondiale a causa delle regole della FISA imposte alla fine della stagione 1986.\nToyota MR2 222D.\nIl progetto della Toyota fu iniziato verso la fine del 1985 per poter poi partecipare al mondiale del 1987. La nuova MR2 222D montava un motore centrale 4 cilindri in linea che erogava fino a 600 CV, scaricati a terra mediante 4 ruote motrici. Della MR2 222D furono prodotti solo due esemplari: uno con motore centrale trasversale e l'altro con motore centrale longitudinale. La vettura non gareggi\u00f2 mai causa sopressione del gruppo B ed S nel 1986.\nAudi Sport quattro.\nS2.\nSviluppata nel 1986, ancora oggi non si capisce bene se questa quattro da rally sia una Gruppo B o una Gruppo S. Venne usata per dei test e si ipotizza che fosse l'esemplare-prova di Audi per sviluppare la Sport quattro RS 002. Si riconosce facilmente per i fari quadrati simili alla quattro coup\u00e9 di serie e per il passo molto corto. Come accennato in precedenza, probabilmente questa macchina era soltanto un prototipo per sviluppare e provare le nuove tecnologie.\nRS 002.\nNel 1986 anche Audi stava progettando la vettura che avrebbe corso nella stagione 1987: si chiamava Sport quattro RS 002 e sarebbe stata inserita nella categoria delle Gruppo S. Questa vettura aveva degli elementi estetici e soluzioni tecniche ispirate alle vetture del Gruppo C a Le Mans: la carrozzeria realizzata completamente in carbonio, effetto suolo, grande ala posteriore con funzione aerodinamica e motore sovralimentato da 2,1 litri 6 cilindri in linea montato, in posizione centrale. La trazione era integrale e grazie ai nuovi materiali usati, Audi aveva risolto il problema del peso. Dopo due brevi test in Austria e in Germania, il Gruppo B venne abolito e la Sport quattro RS 002 non fu pi\u00f9 utilizzata.\nMazda RX-7S.\nLa Mazda tra il 1985 e il 1986 progett\u00f2 e svilupp\u00f2 una vettura appartenente ai regolamenti del Gruppo S per farla debuttare nella stagione 1988. La vettura era caratterizzata da un motore Wankel.\n Con la soppressione di ambedue i gruppi, la vettura non venne mai utilizzata in nessuna competizione ufficiale, rimanendo allo stato prototipale.\nLada Samara Eva.\nCon l'annunciato arrivo delle Gruppo S molte case s'interessarono ai rally, e cos\u00ec fece anche la Lada che per la stagione 1987 aveva gi\u00e0 progettato e testato la Samara Eva Gruppo S. La Samara Eva \u00e8 forse l'unica auto di Gruppo S a non adottare la trazione integrale; infatti il motore 4 cilindri in linea 1.8 litri turbo era spinto da una trazione posteriore che forse la avvantaggiava la guida sull'asfalto rispetto a quella sullo sterrato. L'auto della casa russa erogava 300 CV ma alla fine con l'abolizione del Gruppo B la Samara Eva non venne mai utilizzata per gareggiare.\nSEAT Ibiza Marathon.\nAnche la SEAT, come la Lada, stava progettando una auto da rally appartenente al Gruppo S. Di questa auto per\u00f2 si sa ben poco a parte che avrebbe dovuto correre dopo il 1987; la Ibiza Marathon non \u00e8 mai stata presentata anche se la SEAT ne aveva gi\u00e0 annunciato il suo arrivo, poi con l'esclusione del Gruppo B la casa spagnola abbandon\u00f2 il progetto e di questa macchina non si seppe pi\u00f9 nulla.\nOpel/Vauxhall Astra 4S.\nQuesta Opel del Gruppo S fu l'erede della Kadett 400 Gruppo B. Nel tentativo di portarsi ai livelli delle altre case, la Opel decise di sviluppare un'auto con la trazione integrale. Uscirono 400 esemplari (marchiati sia Opel che Vauxhall) che disponevano di un motore da 322 CV. Il progetto della Astra 4S fu iniziato gi\u00e0 nel 1985, in modo che per la stagione 1987 sarebbe stato pronto a gareggiare. In seguito con le nuove regole applicate dalla FISA la 4S non partecip\u00f2 mai ad una gara del mondiale.\n\u0160koda 160 RS MTX.\nGi\u00e0 da tempo la \u0160koda stava pensando di correre nel mondiale rally, cos\u00ec, nel 1983, l'anno dopo all'arrivo del Gruppo B, il costruttore ceco inizi\u00f2 il progetto della \u0160koda 160 RS MTX. Inizialmente fu ideata per il Gruppo B, ma quando si seppe che dal 1987 sarebbe nato il Gruppo S la casa cecoslovacca iscrisse la 160 RS MTX per questa categoria. Il motore di questa auto era un 1.6 litri con 2 carburatori che le permetteva di erogare 170 CV. Inoltre pesava poco meno di 1000\u00a0kg e questo le consentiva di raggiungere una velocit\u00e0 massima superiore a 200\u00a0km/h. Dopo essere stata testata, la FISA annuncia l'abolizione del Gruppo B e la \u0160koda 160 RS MTX non debutter\u00e0 mai al mondiale.\nPeugeot Quasar.\nQuesta concept Peugeot nacque nel 1984 con l'obbiettivo di realizzare una vettura che la stagione 1987 e gli anni successivi. Montava un motore 4 cilindri in linea twin-turbo posteriore che erogava 600 CV. Nel 1986 era sicuro che la 205 Turbo 16 EVO2 avrebbe ancora corso. Alla fine le nuove regole abolirono il Gruppo B, il progetto della Quasar venne abbandonata e rimase allo stadio prototipale, mentre la casa francese si ritir\u00f2 dai rally."}
{"id": "2017483", "revid": "466539", "url": "https://it.wikipedia.org/wiki?curid=2017483", "title": "European Film Awards 1991", "text": "La 4\u00aa edizione della cerimonia di premiazione dei European Film Awards si \u00e8 tenuta il 1\u00ba dicembre 1991 a Potsdam, Germania.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2017485", "revid": "963244", "url": "https://it.wikipedia.org/wiki?curid=2017485", "title": "Poliuto (Corneille)", "text": "Poliuto (\"Polyeucte martyr. Trag\u00e9die chr\u00e9tienne\") \u00e8 una tragedia in cinque atti datata 1641 di Pierre Corneille. Ambientata in Armenia nel momento in cui il cristianesimo inizia a manifestarsi nell'impero romano, l'opera introduce il tema del Cristianesimo primitivo. Il motivo drammaturgico \u00e8 la difesa del proprio credo religioso.\nTrama.\nAtto I.\nPreparazione al battesimo e ritorno di Severo.\nIl governatore romano ha una figlia, Paolina. Il vescovo Nearco \u00e8 rappresentante dei cristiani e cerca di fare proseliti, in queste mire c'\u00e8 il nobile Polyeucte, marito di Paolina. Severo, vecchio amore di Paolina, torna vincitore dalla guerra e il governatore teme che possa vendicarsi per essere stato in giovinezza separato da lei perch\u00e9 troppo povero, mentre ora \u00e8 un vincitore.\nAtto II.\nSevero cerca di rivedere Paolina che gli comunica di essere sposata, mentre Polyeucte si \u00e8 convinto a prendere il battesimo.\nAtto III.\nRisonanza pubblica del battesimo di Polyeucte.\nPaolina vive un momento di incertezza interiore, la sua nutrice le comunica che il marito si \u00e8 convertito e ha distrutto gli idoli creando scandalo. Arriva anche Felix, il governatore, che arrabbiatissimo chiama il genero e inizia con lui un dibattito. Vuole che si penta e torni sui suoi passi, viene chiamata la figlia per mediare.\nAtto IV. L'ascesa.\nPolyeucte rinuncia ai suoi beni e dice a Severo di tenere con lui Paolina. Colpito da tanta generosit\u00e0 l'amico decide di intercede per lui presso il governatore.\nAtto V. Il martirio.\nDopo un estremo tentativo, Felix \u00e8 obbligato a condannare il genero a morte, ma l'atteggiamento di quest'ultimo sortisce una reazione a catena, anche Paolina si converte e Severo promette che tornando a Roma, parler\u00e0 in favore dei cristiani perch\u00e9 le persecuzioni vengano abbandonate.\nCritica.\nLa tensione ruota intorno alla psicologia dei personaggi, gli eventi esterni non condizionano il loro agire. C'\u00e8 un'evoluzione in senso drammaturgico. Per la prima volta l'autore affronta il tema dell'amore e della partecipazione femminile.\nCristianesimo \u00e8 quello delle origini, intriso di eroismo mistico, i personaggi nel privarsi dei loro averi sono ispirati da Dio.\nCorneille spazia tra i vari registri stilistici. Cerca di affrontare realt\u00e0 e luoghi orientali, sempre connessi per\u00f2 con la storia romana."}
{"id": "2017486", "revid": "54253", "url": "https://it.wikipedia.org/wiki?curid=2017486", "title": "Numero reciproco", "text": ""}
{"id": "2017487", "revid": "123078521", "url": "https://it.wikipedia.org/wiki?curid=2017487", "title": "Baloncesto Fuenlabrada", "text": "Il Baloncesto Fuenlabrada S.A.D., conosciuta come Ayuda en acci\u00f3n Fuenlabrada per il suo sponsor, \u00e8 una squadra professionistica di pallacanestro della citt\u00e0 di Fuenlabrada, Madrid, Spagna, che gioca nella Liga ACB.\nRoster 2021-2022.\n\"Aggiornato al 20 settembre 2021.\"\nPalmar\u00e8s.\nPremi individuali.\nMVP della Liga ACB\nGiocatore rivelazione della stagione ACB\nSponsor.\nIl Baloncesto Fuenlabrada ha avuto varie denominazioni attraverso gli anni dovute agli sponsor:"}
{"id": "2017488", "revid": "436907", "url": "https://it.wikipedia.org/wiki?curid=2017488", "title": "Discografia dei Thirty Seconds to Mars", "text": "La discografia dei Thirty Seconds to Mars, gruppo musicale statunitense, consiste in cinque album in studio, tre EP, venti singoli e due singoli promozionali.\nI Thirty Seconds to Mars sono stati fondati nel 1998 a Los Angeles da Jared Leto e dal fratello Shannon Leto. Nel 1999 i Thirty Seconds to Mars firmarono un contratto discografico con l'Immortal Records e la Virgin Records, con le quali pubblicarono tre anni dopo l'album di debutto \"30 Seconds to Mars\". L'album debutt\u00f2 alla posizione numero 107 nella Billboard 200 e alla numero uno nella Top Heatseekers. Dall'album furono estratti due singoli, \"Capricorn (A Brand New Name)\" e \"Edge of the Earth\", i quali si posizionarono nella top ten della Official Rock &amp; Metal Chart. Il primo inoltre raggiunse la posizione numero 31 nella Mainstream Rock Airplay e la numero uno nella Heatseekers Songs. Nel corso degli anni l'album ha venduto oltre due milioni di dischi.\nLa genesi del secondo album, intitolato \"A Beautiful Lie\", \u00e8 pi\u00f9 complessa e richiede tre anni di gestazione e viaggi attraverso quattro continenti. Pubblicato nel 2005, l'album riscuote un discreto successo commerciale nel mondo, venendo certificato disco di platino negli Stati Uniti e in Italia e vendendo oltre quattro milioni di dischi in tutto il mondo. L'album ha prodotto quattro singoli: \"Attack\", \"The Kill\", \"From Yesterday\" e \"A Beautiful Lie\". \"Attack\" \u00e8 stato il brano pi\u00f9 inserito nelle radio alternative durante la sua prima settimana, mentre \"The Kill\" stabil\u00ec il record di 52 settimane di permanenza nella Alternative Airplay dopo aver raggiunto la posizione numero tre nel 2006. Il terzo singolo, \"From Yesterday\", si posizion\u00f2 alla numero uno della Alternative Songs per diverse settimane. \"A Beautiful Lie\" fu pubblicato come quarto singolo dell'album in alcuni paesi, tra cui il Portogallo, dove raggiunse la posizione numero otto.\nDopo una querela intentata dalla EMI conclusa con un nuovo contratto, i Thirty Seconds to Mars pubblicano il loro terzo album \"This Is War\" il 4 dicembre 2009. L'album si classific\u00f2 in vetta alle classifiche statunitensi, raggiungendo la posizione numero uno nella Tastemaker Albums, la numero due nella Alternative Albums e nella Digital Albums, la numero quattro nella Rock Albums e la numero 18 nella \"Billboard\" 200. I primi due singoli, \"Kings and Queens\" e \"This Is War\", raggiunsero la numero uno nella Alternative Songs e la numero quattro nella Hot Rock &amp; Alternative Songs. Il terzo singolo, \"Closer to the Edge\", detiene il record di otto settimane trascorse alla numero uno della Official Rock &amp; Metal Chart nel corso del 2010. \"Hurricane 2.0\" fu pubblicato come quarto e ultimo singolo dell'album. Il quarto lavoro in studio, \"Love, Lust, Faith and Dreams\", viene pubblicato nel marzo del 2013 dalla Universal Music. Il disco debutta nella top ten di oltre quindi paesi, tra cui Stati Uniti e Regno Unito. L'album produce i singoli \"Up in the Air\", \"Do or Die\" e \"City of Angels\", due dei quali si classificarono tra le prime dieci posizione della Alternative Airplay statunitense. L'album successivo, intitolato \"America\", viene reso disponibile nell'aprile del 2018, anticipato dal singolo \"Walk on Water\". "}
{"id": "2017489", "revid": "599013", "url": "https://it.wikipedia.org/wiki?curid=2017489", "title": "Nathan Deakes", "text": "Campione mondiale di marcia 50 km ad , \u00e8 l'attuale detentore dei record oceaniani della 20 km e della 50\u00a0km, stabiliti rispettivamente nel 2005 e nel 2006."}
{"id": "2017491", "revid": "125605413", "url": "https://it.wikipedia.org/wiki?curid=2017491", "title": "Atalia (Racine)", "text": "Atalia (in lingua francese \"Athalie\") \u00e8 l'ultima tragedia di Jean Racine. Di argomento biblico e ambientata nel regno di Giuda, fu rappresentata per la prima volta nel 1691.\nTrama.\nAtto I.\nAtalia (Athalie) \u00e8 la madre del re d'Israele Ocozia (Ochosias) e vorrebbe regnare al posto del figlio: la sua smania di potere la spinge a far sterminare la discendenza e ad istituire un nuovo culto per il dio Baal. Iosabetta (Josabet) \u00e8 riuscita a salvare uno dei figli del re, Ioas (Joas), e l'ha nascosto nel tempio, dove il marito e sommo sacerdote di Yahweh, Ioad (Joad), lo ha cresciuto in conformit\u00e0 alle leggi divine, allevandolo con il nome segreto di Eliacino (Eliacin). Il fanciullo \u00e8 il legittimo re di Giuda, successore di Davide, deputato a liberare il suo popolo dall'idolatria. La sua identit\u00e0 \u00e8 per\u00f2 nota ai soli Ioad e Iosabetta. Al termine dell'atto il coro canta la grandezza di Dio.\nAtto II.\nDurante le prime ore della mattina la regina irrompe nel tempio, venendo aspramente rimproverata da Ioad per il gesto sacrilego; vede al suo fianco Eliacino e resta turbata. Durante la notte ha infatti avuto un sogno premonitore in cui le \u00e8 apparso un fanciullo che con una spada la traffigeva: il fanciullo aveva proprio il volto di Eliacino. Il suo consigliere Matano (Mathan), ministro di Baal, le intima di ucciderlo ma lei vuole prima interrogare il ragazzo che risponde in modo illuminato, aumentando cos\u00ec i turbamenti di Atalia. Il sacerdote intanto ascolta in segreto il colloquio. Il coro celebra la grandezza misteriosa del fanciullo.\nAtto III.\nMatano si reca al tempio per rendere noti gli ordini della regina; con Nabal si lamenta dei rimorsi e delle incertezze che l'hanno colta negli ultimi giorni, ma ora si rallegra che voglia farsi consegnare il bambino in cambio della pace. Matano espone a Elisabetta il volere di Atalia, e dopo una breve resistenza sopraggiunge Ioad a scacciarlo dal luogo sacro. La donna, molto intimorita, confida al marito quanto le \u00e8 stato detto e vorrebbe portare Ioas al sicuro presso Iehu, ma il sommo sacerdote si oppone, fermo nel proposito di rivelare la vera identit\u00e0 di Eliacino. Il fanciullo con voce profetica annuncia la grandezza della chiesa futura. Il coro canta la speranza per l'avvenire.\nAtto IV.\nIoad comunica al fanciullo ogni cosa sulla sua reale identit\u00e0 e sul piano divino di cui \u00e8 stato investito; pieno di fervore religioso, Ioas accoglie con stupore e fermezza la rivelazione. Il sommo sacerdote fa introdurre poi Azaria, Ismaele e tre leviti, cui svela la verit\u00e0. Li incita, in nome del loro Dio, a prendere le armi contro Atalia e a restaurare con la forza i legittimi diritti dei figli di Davide, rovesciando l'usurpatore. La regina intanto fa circondare il tempio dai soldati. Il coro canta lo spavento dei fedeli a Yahweh.\nAtto V.\nAbnero, gi\u00e0 messo in carcere, \u00e8 stato liberato dalla regina per proporre a Ioad un patto: egli, la sua gente e il tempio saranno risparmiati se verranno consegnati il bambino e il tesoro di Davide. Abnero, all'oscuro della reale identit\u00e0 di Ioas, consiglia di accettare, ma Joad sente ormai che Dio \u00e8 dalla sua parte. Cos\u00ec, il sommo sacerdote finge di accettare, e fa introdurre Atalia nel tempio. Nel frattempo ha disposto leviti e sacerdoti attorno alla struttura e posto in trono il fanciullo, coperto da un velo. Atalia entra e si vede d'improvviso circondata. Le viene mostrato Ioas e apprende chi sia; ammette di aver provato piet\u00e0 per il bambino, ma adesso, ormai senza scampo - fuori dal tempio i suoi soldati sono stati messi in fuga e il legittimo re rivelato al popolo -, gli augura di profanare le leggi divine.\nAtalia viene portata fuori e uccisa; Ioad avverte il re di non dimenticare \u00ab che l\u00e0 su nel Cielo / un Giudice i Monarchi, gl'Innocenti / hanno un Vendicator, gli Orfani un Padre \u00bb.\nStoria dell'opera.\nAl principio del 1689 \"Esther\", la prima tragedia \"biblica\" di Racine, aveva riscosso un grande successo a Saint-Cyr. Luigi XIV commission\u00f2 subito una nuova opera al poeta di La Fert\u00e9-Milon; una missiva di Madame de S\u00e9vign\u00e9 indirizzata a sua figlia il 28 febbraio segnala che \u00ab Racine lavorer\u00e0 a un'altra tragedia \u00bb. Si pensava che la tragedia sarebbe stata rappresentata nella stagione invernale successiva, ma la genesi di \"Atalia\" si prolung\u00f2 pi\u00f9 del previsto, tanto che solo nel luglio del 1690 ebbe luogo la prima ripetizione generale. Infine, il 5 gennaio del 1691, il re presenzi\u00f2 a Saint-Cyr alla rappresentazione della \"pi\u00e8ce\". Non era una vera e propria \"prima\"; la cornice scenica e i costumi furono spartani, come nelle successive messe in scena dell'8 e 22 febbraio, anche se ci\u00f2 non imped\u00ec ad \"Atalia\" di riscuotere il favore dell'esiguo pubblico.\nRacine diede alle stampe il testo in marzo, e l'anno successivo se ne ebbe una riedizione. \"Atalia\" non godette per\u00f2 del suffragio popolare - alcuni componimenti satirici del tempo lo dimostrano -, tanto che gli anni successivi stentarono a vederla sulle scene, finch\u00e9 nel 1702 fu rappresentata durante il carnevale dalla corte, con il patrocinio della duchessa di Borgogna e del duca di Orl\u00e9ans. Nel 1716 arriv\u00f2 alla Com\u00e9die-Fran\u00e7aise secondo il volere del duca di Orl\u00e9ans, allora reggente per conto del sovrano Luigi XV, ancora bambino.\nLa musica, come nel caso di \"Esther\", fu composta da Jean-Baptiste Moreau, ma questi non era presente agli spettacoli di Saint-Cyr. Inoltre, alla Com\u00e9die-Fran\u00e7aise, i cori vennero eliminati. Solo nel 1770, a Versailles, furono ripristinati, ma assieme a brani provenienti da altre opere. Non risulta siano pi\u00f9 stati messi in scena.\nA fine Seicento, le edizioni della tragedia ricevettero una critica positiva negli ambienti giansenisti di Port-Royal, secondo cui il parallelo tra il popolo ebreo perseguitato e i portorealisti era scoperto ed evidente.\nFonti dell'opera.\n\"Athalie\" attinge prevalentemente alla Sacra Scrittura; la storia di Joas e Atalia viene narrata nell'undicesimo capitolo del \"Quarto libro dei Re\" (poi incluso nel \"Secondo libro dei Re\") e nei capitoli XXII (9-12) e XXIII (1-21) del \"Secondo libro delle Cronache\". All'ispirazione direttamente biblica si affiancano opere successive come le \"Antichit\u00e0 giudaiche\" di Giuseppe Flavio e la \"Storia sacra\" di Sulpicio Severo, ma non mancano spunti euripidei, con riferimento allo \"Ione\".\nCritica.\nSi ritiene \"Athalie\" come un elemento di rinnovamento. Nelle tragedie classiche domina il fato, con \"Atalia\" si passa dalla passione laico/profana a quella cristiano/religiosa. La passione \u00e8 sempre fatale ma cambia l'universo drammatico: in quello pagano non esiste infatti il problema del peccato e della penitenza contro il divino ma solo contro l'umano. Racine riesce, pur mantenendo intatte le caratterizzazioni drammatiche del teatro antico, a trasporle nel mondo biblico."}
{"id": "2017492", "revid": "3082", "url": "https://it.wikipedia.org/wiki?curid=2017492", "title": "Controversia ariana", "text": ""}
{"id": "2017497", "revid": "119608579", "url": "https://it.wikipedia.org/wiki?curid=2017497", "title": "Comici (programma televisivo)", "text": "Comici \u00e8 stato un programma televisivo italiano comico e satirico condotto da Serena Dandini e trasmesso da Italia 1 in prima serata il marted\u00ec dal 15 dicembre 1998 al 16 febbraio 1999, per otto puntate.\nLa trasmissione.\nIdeato da Gino &amp; Michele con Serena Dandini stessa, \"Comici\" proponeva in ogni puntata un omaggio ai pi\u00f9 importanti comici ancora in attivit\u00e0 delle scuole milanese e romana. I protagonisti dello spettacolo sono stati Aldo Giovanni e Giacomo, Anna Marchesini, Diego Abatantuono, Corrado Guzzanti, Gene Gnocchi, Teo Teocoli, Lella Costa e Antonio Albanese. Lo show veniva registrato al Teatro Celebrazioni di Bologna.\nA raccordare le varie parti dello spettacolo, la conduttrice Serena Dandini, che interagiva inscenando degli sketch comici con un nutrito cast di attori comici che interpretavano dei personaggi all'interno dello show; il co-conduttore Paolo Hendel (il direttore del teatro), Dario Vergassola (un irriverente intervistatore), Maurizio Milani (un ex detenuto condannato ai lavori sociali), Marco Della Noce (un ingegnere del suono), Enrico Bertolino (un giornalista), Giovanni Esposito (un cuoco), Alessandra Faiella (una procace maschera del teatro), e Marina Massironi (\"Afefigna\", un'aspirante conduttrice televisiva, parodia di Afef).\nI momenti musicali erano curati dalla band di otto elementi guidata da Lele Marchitelli, che eseguiva pezzi pop del repertorio anni cinquanta, sessanta e settanta; ospite fissa, per la parte musicale, la cantautrice Carmen Consoli.\nAccoglienza.\nLa trasmissione ottenne un grande successo di pubblico; la prima puntata, con protagonisti Aldo, Giovanni e Giacomo, ottenne 6.700.000 spettatori, superando il 25% di share, risultato decisamente sopra la media per Italia 1. Anche le puntate successive si mantennero pi\u00f9 o meno sugli stessi valori numerici."}
{"id": "2017498", "revid": "295937", "url": "https://it.wikipedia.org/wiki?curid=2017498", "title": "CB Fuenlabrada", "text": ""}
{"id": "2017502", "revid": "287204", "url": "https://it.wikipedia.org/wiki?curid=2017502", "title": "Mayang Imphal", "text": " \nMayang Imphal \u00e8 una suddivisione dell'India, classificata come \"nagar panchayat\", di 20.536 abitanti, situata nel distretto di Imphal Ovest, nello stato federato del Manipur. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 37' 0 N e 93\u00b0 52' 60E E e ha un'altitudine di 777 .\nSociet\u00e0.\nEvoluzione demografica.\nAl censimento del 2001 la popolazione di Mayang Imphal assommava a 20.536 persone, delle quali 10.331 maschi e 10.205 femmine. I bambini di et\u00e0 inferiore o uguale ai sei anni assommavano a 3.568, dei quali 1.837 maschi e 1.731 femmine. Infine, coloro che erano in grado di saper almeno leggere e scrivere erano 11.527, dei quali 6.953 maschi e 4.574 femmine."}
{"id": "2017508", "revid": "287204", "url": "https://it.wikipedia.org/wiki?curid=2017508", "title": "Moirang", "text": " \nMoirang \u00e8 una citt\u00e0 dell'India di 16.684 abitanti, situata nel distretto di Bishnupur, nello stato federato del Manipur. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 30' 0 N e 93\u00b0 46' 0 E e ha un'altitudine di 765 .\nSociet\u00e0.\nEvoluzione demografica.\nAl censimento del 2001 la popolazione di Moirang assommava a 16.684 persone, delle quali 8.483 maschi e 8.201 femmine. I bambini di et\u00e0 inferiore o uguale ai sei anni assommavano a 2.155, dei quali 1.072 maschi e 1.083 femmine. Infine, coloro che erano in grado di saper almeno leggere e scrivere erano 10.596, dei quali 6.049 maschi e 4.547 femmine.\nStoria.\nDurante la seconda guerra mondiale a Moirang fu posto il quartier generale dell'esercito nazionale indiano, guidato da Subhas Chandra Bose e, per la prima volta sul suolo indiano, fu innalzata la bandiera indiana."}
{"id": "2017511", "revid": "122841303", "url": "https://it.wikipedia.org/wiki?curid=2017511", "title": "Il fantastico mondo di Paul", "text": " \u00e8 un anime giapponese del 1976 ideato da Hiroshi Sasagawa e prodotto dalla Tatsunoko in 50 episodi. Narra le avventure di Paul e del suo gruppo di amici in un'altra dimensione, alla ricerca dell'amica Nina rapita dal demoniaco Belt Satan.\nTrama.\nIn un imprecisato villaggio europeo vive Paul, un ragazzo quasi adolescente che ama starsene con la testa tra le nuvole e giocare con il suo yo-yo, il suo cane Doppe e l'amica del cuore Nina. Un giorno, una misteriosa essenza proveniente da un luogo sconosciuto entra in uno dei pupazzi della camera di Paul e da quel momento la vita del ragazzo cambia drasticamente: la misteriosa essenza, infatti, anima il pupazzo che da quel momento prende il nome di Pakkun e si dimostra in grado di \"fermare il tempo\" e di trasportare Paul, Nina e Toppe nella sua dimensione, il Paese delle Meraviglie.\nIn questo mondo, che inizialmente assomiglia ad un vero e proprio paradiso, Toppe prende sembianze antropomorfe ed \u00e8 capace di parlare, mentre gli oggetti di uso comune (come lo yo-yo di Paul) assumono numerosi poteri. Purtroppo la felicit\u00e0 del gruppo \u00e8 di breve durata: all'improvviso si manifesta un titanico umanoide dall'aspetto demoniaco (Belt-Satan) che rapisce Nina e poi fugge. Paul e Toppe vorrebbero partire subito all'inseguimento, ma Pakkun spiega che la permanenza di estranei nel Paese delle Meraviglie pu\u00f2 essere solo temporanea, quindi il gruppo \u00e8 costretto a tornare indietro senza Nina.\nTornando al suo paese, Paul viene incolpato della sparizione di Nina e da quel momento la maggior parte della gente prende a trattarlo con freddezza e scacciarlo. Al ragazzo non rimane che provare a tornare nel Paese delle Meraviglie e tentare di salvare Nina: questo lo porter\u00e0 a numerose missioni nella dimensione parallela in cui incontrer\u00e0 molte creature fantastiche buone e cattive (di solito seguaci di Belt Satan).\nNell'episodio 17, la storia prende una brusca svolta: Paul riesce finalmente a scoprire uno dei covi di Belt-Satan e a mozzargli un corno, diminuendone cos\u00ec i poteri magici; in questo modo il gruppo riesce a salvare Nina e a tornare sano e salvo a casa.\nIn seguito, per\u00f2, Paul ed i suoi amici iniziano a temere che Belt-Satan possa conquistare l'intero Paese delle Meraviglie, in cui ormai hanno vari amici, e decidono di sconfiggerlo una volta per tutte. Belt-Satan intanto, nell'attesa che il suo corno ricresca, si dota di un emissario dando vita ad un fungo velenoso che chiamer\u00e0 Kinoppi, il quale alla fine si redimer\u00e0 aiutando i nostri eroi. Dopo un'altra serie di mirabolanti avventure si arriva allo scontro finale: il gruppo di amici di Paul si unisce agli abitanti del Paese delle Meraviglie ed insieme riescono a sconfiggere Belt-Satan. Kinoppi li aiuter\u00e0 sino alla fine, e tenendo la mano di Paul, morir\u00e0, felice di aver capito il significato di amore ed amicizia e ritornando ad essere un funghetto. Paul, Nina e Toppe torneranno a casa, ed anche l'essenza di Pakkun far\u00e0 ritorno alla sua dimensione, salutando i nostri amici a cui rester\u00e0 il pupazzo che lo aveva ospitato.\nStruttura.\nCome molti anime seriali, le puntate del Fantastico Mondo di Paul seguono quasi sempre una struttura fissa: la puntata inizia con Paul alle prese con una situazione e con un oggetto particolare nella sua dimensione. Quando poi lui, Toppe e Pakkun passano nel Paese delle Meraviglie l'oggetto incontrato prima diventa l'aspetto esteriore del luogo in cui finiscono e la situazione si ripeter\u00e0 coinvolgendo gli abitanti del luogo. Ad esempio in un episodio Paul rovina la serra dei cactus del padre di Nina e quindi il leit-motiv della puntata diventano i cactus: Paul e compagni si ritrovano infatti in una parte del Paese delle Meraviglie desertica e popolata da uomini-cactus vessati dal crudele demone delle spine (ovviamente un seguace di Belt-Satan).\nAltra presenza fissa della puntata sono gli oggetti del mondo reale, che portati nel Paese delle Meraviglie assumono poteri particolari. Alcuni di questi oggetti sono i medesimi in ogni episodio, come lo yo-yo di Paul, la bacchetta di Pakkun che pu\u00f2 ingrandire gli oggetti, o il modellino, che diventa una comoda nave volante.\nTematiche.\nOltre all'ovvio tema della \"ricerca\", ovvero del viaggio esteriore che si rivela come viaggio di maturazione personale, la serie presenta una curiosa ed edulcorata affinit\u00e0 alle tematiche psichedeliche: il \"cancello\" che conduce all'altra dimensione, dove tutto \u00e8 distorto in visioni da sogno o incubo, la \"fuga\" dalla realt\u00e0 in una dimensione differente che poi si rivela cruciale per la comprensione della realt\u00e0 stessa. Ed infine, il personaggio di Kinoppi, che iconograficamente \u00e8 un'amanita muscaria animata: il che da un lato simboleggia la sua cattiveria (il \"fungo rosso a pallini bianchi\", da tutti riconoscibile perch\u00e9 velenoso), e dall'altro lato il suo potere (l'amanita muscaria \u00e8 anche un allucinogeno utilizzato dall'uomo sin dalla preistoria).\nLa serie, poi, ha un fondamento \"educativo\" che \u00e8 pensato per il suo target pre-adolescenziale: non ci si pu\u00f2 solo divertire, nella vita ci sono anche le responsabilit\u00e0. Non si pu\u00f2 essere solo felici, nella vita ci sono anche le situazioni brutte e tristi. E se questo non viene capito al pi\u00f9 presto, sar\u00e0 la vita stessa a dimostrarlo, spesso duramente. Cos\u00ec puntualmente accade sin dalla prima puntata: quando Belt-Satan si manifesta la prima volta, i protagonisti si stanno divertendo come matti nel Paese delle Meraviglie e si sono completamente dimenticati del loro mondo, che pure hanno lasciato solo da poco tempo. Al che, le prime parole del demone sono: \"Ricordate che se volete apprezzare il bene, dovrete conoscere anche il male! [...] Oramai siete in mio potere, cos\u00ec vi renderete conto che al mondo non ci sono solo le cose belle e tutto questo vi sar\u00e0 di grande insegnamento, se riuscirete a sopravvivere!\" e bruscamente riporta il gruppo alla realt\u00e0 scatenando i suoi demoni e rapendo Nina.\nQuesta serie conta numerose similitudini per struttura narrativa, tematiche ed ambientazione \"psichedelica\" con la serie \"L'uccellino azzurro\" (1980, liberamente tratta dall'opera teatrale \"L'uccellino azzurro\" di Maurice Maeterlinck), la cui regia era dello stesso Hiroshi Sasagawa, ma con i disegni e la collaborazione di Leiji Matsumoto, che aggiungono a \"Il fantastico mondo di Paul\" un contorno inquietante. Tra l'altro in entrambe le serie la dimensione parallela in cui si ritrovano i protagonisti \u00e8 parimenti chiamata \"Paese delle Meraviglie\".\nEdizioni home-video.\nLa serie \u00e8 stata pubblicata in DVD dalla Dynit.\nSigla.\nLa sigla italiana, dal titolo \"La canzone di Paul\" \u00e8 cantata da Patrizia Pradella. Autori: I. Polizzi, C. Natili, F. Carraresi, S. Subelli. Anno 1980."}
{"id": "2017513", "revid": "75435", "url": "https://it.wikipedia.org/wiki?curid=2017513", "title": "Neotestamentaria", "text": ""}
{"id": "2017514", "revid": "75435", "url": "https://it.wikipedia.org/wiki?curid=2017514", "title": "12 trib\u00f9", "text": ""}
{"id": "2017515", "revid": "33689", "url": "https://it.wikipedia.org/wiki?curid=2017515", "title": "Raid on Bungeling Bay", "text": "Raid on Bungeling Bay \u00e8 un videogioco sparatutto del 1984, sviluppato da Br\u00f8derbund per Commodore 64 e nel 1985 convertito per Nintendo Entertainment System (da Hudson Soft) e per MSX. Si tratta del primo titolo nato dalla mente di Will Wright, futuro creatore di \"SimCity\".\nModalit\u00e0 di gioco.\n\"Raid on Bungeling Bay\" \u00e8 uno sparatutto che richiede anche una certa attenzione alla strategia generale.\nScopo del gioco \u00e8 quello di bombardare, con un elicottero, delle fabbriche del malvagio impero dei Bungeling (nemico ricorrente nelle produzioni Br\u00f8derbund: appaiono infatti anche in \"Choplifter\" e in \"Lode Runner\"), poste su diverse isole. \nLa visuale dell'arcipelago \u00e8 dall'alto, con scorrimento in tutte le direzioni su un ambiente ampio circa 100 schermate e ciclico, ovvero andando a lungo in una direzione si torna al punto di partenza. Su Commodore 64 \u00e8 disponibile una minimappa con raggio limitato.\nL'elicottero pu\u00f2 ruotare in tutte le direzioni ed \u00e8 dotato di una scorta limitata di bombe per distruggere le fabbriche e di missili illimitati per colpire le difese antiaeree nemiche. L'unica alleata del giocatore \u00e8 una portaerei, che permette di ricaricare vita e munizioni ma va protetta dai nemici; una freccetta indica sempre da che parte si trova. \nPi\u00f9 passa il tempo di gioco e pi\u00f9 diventa difficile proseguire la missione, dato che la tecnologia dei nemici progredisce, e le armi diventano pi\u00f9 sofisticate e numerose.\nPer attaccare la portaerei il nemico costruisce progressivamente una nave da guerra che pu\u00f2 essere bombardata per farla regredire.\nInfluenza.\nLa visuale e lo stile grafico hanno molti punti in comune con \"SimCity\"; infatti, secondo una dichiarazione di Wright, il popolare gestionale \u00e8 derivato dall'editor di livelli usato per realizzare \"Raid on Bungeling Bay\", che Wright ha continuato a sviluppare anche dopo la pubblicazione del titolo, aggiungendo sempre pi\u00f9 caratteristiche."}
{"id": "2017517", "revid": "75435", "url": "https://it.wikipedia.org/wiki?curid=2017517", "title": "Yom kippur", "text": ""}
{"id": "2017518", "revid": "599013", "url": "https://it.wikipedia.org/wiki?curid=2017518", "title": "Fast Food Nation", "text": ""}
{"id": "2017522", "revid": "125114099", "url": "https://it.wikipedia.org/wiki?curid=2017522", "title": "Milica del Montenegro", "text": "Biografia.\nLa principessa Milica era figlia secondogenita del re Nicola I del Montenegro e della regina Milena Vukoti\u0107. Trascorse i primi anni della sua vita nella sua terra natale. Insieme alle sue sorelle Anastasia, Elena e Maria, visse a San Pietroburgo dove studi\u00f2 presso l'Istituto Smol'nyj. In questo periodo si verific\u00f2 la prima tragedia della sua vita: la sorella minore Maria mor\u00ec improvvisamente.\nMatrimonio.\nDopo aver terminato i suoi studi, Milica spos\u00f2 il 26 luglio 1889 a San Pietroburgo il granduca P\u00ebtr Nikolaevi\u010d, figlio secondogenito del granduca Nicola il Vecchio e di Alessandra di Oldenburg. P\u00ebtr Nikolaevi\u010d era quindi nipote dello zar Nicola I di Russia. La cerimonia ebbe luogo a Peterhof. \nMilica e P\u00ebtr ebbero quattro figli:\nMilica, sua sorella Anastasia e sua nipote Elena erano le uniche nuore nella famiglia Romanov che erano nate ortodosse. Milica si considerava istruita e intelligente e si comportava con arroganza tra i suoi parenti russi. Era l'esatto contrario di suo marito, una persona ritirata, timida e silenziosa. A corte Milica e Anastasia ebbero un ruolo di primo piano e per diversi anni sono state vicine alla famiglia imperiale. A corte venivano chiamate denigramente \"montenegrine\" o anche \"corvi montenegrini\". Distinto fin dalla giovane et\u00e0 con un interesse per tutto ci\u00f2 che \u00e8 mistico, Milica amava le opere dei mistici orientali, delle scienze occulte e dello spiritualismo. Ha anche ricevuto un diploma a Parigi per il titolo di dottore onorario d'alchimia. L\u00ec conobbe anche uno spiritualista e magnetizzatore, un certo Monsieur Philip, che invit\u00f2 a San Pietroburgo e lo ha presentato all'imperatrice Aleksandra Romanova, assicurandole che questo taumaturgo l'avrebbe liberata dagli attacchi di nevralgia.\nE poco dopo, \u00e8 stata Milica a far conoscere Grigorij Efimovi\u010d Rasputin, che grazie a lei raggiunse la fama di guaritore e veggente, e ha svolto un ruolo significativo nella caduta della monarchia. Insieme a sua sorella Anastasia, con la quale era inseparabile, Milica voleva usarlo come strumento di influenza su Nicola II per realizzare i suoi progetti personali e aiutare il suo nativo Montenegro. Ma nel 1909 ci fu una rottura completa con la famiglia imperiale e le due sorelle divennero una delle principali nemiche e organizzatrici della persecuzione di Rasputin.\nA causa della malattia del marito, che soffriva di tubercolosi polmonare, Milica visse a lungo all'estero o in Crimea, dove il Granduca aveva una grande propriet\u00e0 a Dulber. Milica visse l\u00ec anche durante gli anni della guerra (1915-1916).\nNel 1917 lei e la sua famiglia riusc\u00ec a lasciare Pietrogrado in modo sicuro. In primo luogo, la famiglia si trasfer\u00ec in Crimea, e poi con altri Romanov nel 1919 sulla nave da guerra britannica \"HMS Marlborough\".\nMorte.\nPer diversi anni Milica e suo marito hanno vissuto in Francia. Dopo la morte del marito nel 1931, Milica si trasfer\u00ec con il figlio Roman e la sua famiglia in Italia: il re Vittorio Emanuele III era il marito di sua sorella minore Elena.\nDopo la presa del potere da parte dei nazisti e l'abdicazione del re, Milica part\u00ec per l'Egitto.\nMilica mor\u00ec il 5 settembre 1951 ad Alessandria. Riposa nella cripta della Chiesa ortodossa russa dell'Arcangelo Michele a Cannes accanto al marito."}
{"id": "2017524", "revid": "1318658", "url": "https://it.wikipedia.org/wiki?curid=2017524", "title": "Scultura longobarda", "text": " \nLa scultura longobarda rappresenta una delle pi\u00f9 eleganti manifestazioni dell'arte altomedievale. Tipici della scultura longobarda sono le rappresentazioni zoomorfe e il disegno geometrico; tra le sue manifestazioni sopravvissute fino ai nostri giorni, si annoverano pannelli d'altare, fonti battesimali e soprattutto splendide lapidi dai bassorilievi fitomorfi. \nUn insieme di sette luoghi densi di testimonianze architettoniche, pittoriche e scultoree dell'arte longobarda, compreso nel sito seriale \"\", \u00e8 stato inscritto alla Lista dei patrimoni dell'umanit\u00e0 dell'UNESCO nel giugno 2011.\nTecniche.\nIl rilevo.\nIl rilievo in pietra, marmo o stucco ha la funzione soprattutto decorativa di elementi architettonici come capitelli, cornici, recinzioni. Sulla superficie vengono rappresentati elementi vegetali all'interno dei quali compaiono figure zoomorfe. La figura umana compare di rado, in forme poco naturalistiche e poco rilevate sul fondo. La struttura della decorazione si articola in complessi intrecci di elementi vegetali (girali).\nOpere.\nI \"Plutei di Teodote\", entrambi conservati a Pavia, erano parte dell'arredo liturgico dell'oratorio di San Michele alla Pusterla nel monastero di Santa Maria Teodote. Risalenti alla prima met\u00e0 dell'VIII secolo essi rappresentano, rispettivamente, l'albero della vita tra draghi marini alati e pavoni che bevono da una fonte sormontata dalla Croce (simbolo della fonte della Grazia divina).\nSempre a Pavia \u00e8 custodita la \"Lastra tombale del duca Adaloaldo\", risalente al 718 e recante una lunga iscrizione arricchita da bassorilievi a soggetto vegetale, mentre mirabile \u00e8 la raffinatezza esecutiva della \"Lastra tombale di san Cumiano\", presso il museo dell'Abbazia di San Colombano di Bobbio: risalente agli anni del regno di Liutprando, reca anch'essa un'iscrizione centrale, racchiusa da una doppia cornice a motivi geometrici (serie di croci) e fitomorfi (tralci di vite). Notevole anche, all'interno della basilica abbaziale, un'antica vasca battesimale con decorazioni laterali (motivi a vimini), mentre nella cripta ai lati del sepolcro di san Colombano, vi sono due lastre tombali (plutei) dei due abati successori al santo irlandese sant'Attala e san Bertulfo; la prima raffigura un albero della vita con decorazioni celtiche femminili e maschili dei frutti dell'albero, il secondo pluteo \u00e8 pi\u00f9 complesso \u00e8 definito \"anello della vita\" \u00e8 costituito da due cerchi decorati raffiguranti la vita terrena a sinistra e quella ultraterrena a destra racchiusi da un ulteriore cerchio a forma di otto simboleggiante l'infinito e l'universo ed altri decori longobardi-celtici.\nTra le opere scultoree sopravvissute fino ai nostri giorni, spicca, nel Tempietto longobardo di Cividale del Friuli, l\"Altare di Rachis\", tipico esempio artistico della \"Rinascenza liutprandea\": la tendenza, nota appunto a partire dal regno di Liutprando, volta a integrare l'arte longobarda con gli influssi romani. L'altare, realizzato nella prima met\u00e0 dell'VIII secolo, \u00e8 decorato da alcuni pannelli scolpiti a bassorilievo che riportano scene della vita di Ges\u00f9 Cristo. Sempre a Cividale \u00e8 conservato, presso il Museo archeologico nazionale, il \"Fonte battesimale del patriarca Callisto\", anch'esso risalente all'VIII secolo; ottagonale, reca alcuni eleganti bassorilievi nella parte inferiore (la Croce, i simboli degli evangelisti) ed \u00e8 sormontato da un tegurio. Anch'esso ottagonale, questo \u00e8 sostenuto da colonne corinzie ed \u00e8 scandito da ampi archi a tutto sesto, a loro volta adornati da iscrizioni e da motivi vegetali, animali e geometrici. Tra i migliori esempi della \u201crinascenza liutprandea\u201d \u00e8 anche il \"frammento di pluteo con testa di agnello\" nell\u2019atto di protendersi verso un kantharos proveniente dal sito dell\u2019ex palazzo Reale di Corteolona (ora nei musei Civici di Pavia), che si caratterizza rispetto a gran parte dei bassorilievi coevi per l\u2019alta qualit\u00e0: la sporgenza dei rilievi \u00e8 molto profonda, le superfici sono ben levigate (anche nel retro) tramite lime e abrasivi, tanto che non si scorgono segni di scalpelli, caratteristiche diffuse nella scultura tardo romana ma molto rare nella produzione dell'VIII secolo. Sempre nei musei Civici di Pavia \u00e8 conservato un dei rarissimi esempi di bronzistica di et\u00e0 longobarda: il \"Bronzetto raffigurante un guerriero\" risalente all'VIII secolo.\nA San Giorgio di Valpolicella si segnalano le decorazioni degli archivolti, mentre nell'abbazia di San Pietro in Valle, importante centro religioso del Ducato di Spoleto, si conserva la \"Lastra di Orso\".\nA Brescia, nella chiesa di San Salvatore, all'interno del percorso espositivo del museo di Santa Giulia, si trova una \"Lastra con pavone\" probabilmente proveniente da un ambone, uno dei pi\u00f9 rappresentativi e raffinati esempi della scultura longobarda della seconda met\u00e0 dell'VIII secolo."}
{"id": "2017525", "revid": "115614135", "url": "https://it.wikipedia.org/wiki?curid=2017525", "title": "Monte Calvo (Picentini)", "text": "Il monte Calvo \u00e8 un rilievo montuoso situato nel comune di Campagna, nel parco regionale Monti Picentini fa parte dei monti Picentini ed \u00e8 alto 1.333\u00a0m s.l.m.\nDescrizione.\nRilievo calcareo-dolomitico, costituisce lo spartiacque tra i bacini idrogeografici del fiume Atri a ovest e del fiume Tenza a est.\nDi forma conica, \u00e8 caratterizzato da una forma simile alle montagne delle Dolomiti, con pennacchi rocciosi. Si presenta coperto da boschi di querce, castagni, cerri e tassi, ma nella cima la vegetazione \u00e8 meno fitta (probabilmente \u00e8 questo a dare origine al nome \"Calvo\").\nSul colle Girolo, contrafforte del versante meridionale, sono presenti i ruderi del castello Gerione; sul colle Romanella, contrafforte sito sul versante orientale, i resti del monastero di San Cataldo.\nCentrale idroelettrica Avigliano.\nA quota 503\u00a0m le acque del fiume Tenza vengono incanalate in una condotta lungo il versante orientale del monte Calvo, che induce un salto di 118\u00a0m."}
{"id": "2017528", "revid": "248115", "url": "https://it.wikipedia.org/wiki?curid=2017528", "title": "Sabelliani", "text": ""}
{"id": "2017529", "revid": "824029", "url": "https://it.wikipedia.org/wiki?curid=2017529", "title": "Ochotona koslowi", "text": "Il pica di Koslov (\"Ochotona koslowi\" ) \u00e8 un mammifero lagomorfo della famiglia degli Ocotonidi.\nA dispetto del nome, che potrebbe far pensare ad una diffusione dell'animale in Russia, la specie \u00e8 endemica dell'altopiano tibetano, dove colonizza le aree di tundra.\nMentre il mantello invernale \u00e8 perlopi\u00f9 uniformemente grigio-biancastro, in estate compaiono sfumature color ruggine su tutta la parte dorsale del corpo.\nRispetto alle altre specie di pica, questi animali presentano occhi posti molto pi\u00f9 frontalmente rispetto al cranio: questo perch\u00e9 gli sbocchi delle tane di questi animali, scavate nel terreno brullo, sono perlopi\u00f9 verticali, perci\u00f2 avendo occhi posti molto frontalmente (seppur posti ai due lati del cranio, come in tutti i lagomorfi) l'animale evita di dover sporgere tutta la testa al di fuori della tana per poter controllare cosa accade nel proprio territorio, che si estende per un raggio di circa 200\u00a0m attorno a quest'ultima.\nSi tratta di animali diurni: durante le ore di attivit\u00e0, che sono principalmente quelle del primo mattino e del crepuscolo, questi animali passano il tempo a nutrirsi, sorvegliare il territorio per scoprire eventuali pericoli od intrusi (in questi casi emettono i caratteristici fischi) ed ammassare cibo da essiccare e conservare per l'inverno: si tratta infatti di specie attive durante tutto l'anno, che quindi necessitano di un apporto di cibo costante. Qualora le riserve accumulate in estate finiscano, cosa che peraltro accade piuttosto sovente, questi animali sono costretti ad uscire dalla tana per procacciarsi di che vivere, spesso scavando tunnel al di sotto del manto nevoso depositatosi per sfuggire ai predatori.\nLa riproduzione avviene nel periodo caldo, fra la primavera e l'estate: la femmina ha una gestazione ed un periodo di allattamento pari a un mese, ed essendo essa in grado di concepire a distanza di pochi giorni dal parto, partorisce nuovamente subito dopo lo svezzamento della nidiata precedente. In questo modo, ciascuna femmina \u00e8 in grado di generare una quindicina di cuccioli l'anno, che controbilanciano le forti perdite che questa specie subisce. Solo il 15% dei cuccioli, infatti, sopravvive al primo inverno, e di questi solo l'1% circa oltrepassa anche il secondo."}
{"id": "2017530", "revid": "287204", "url": "https://it.wikipedia.org/wiki?curid=2017530", "title": "Vocklabruck", "text": ""}
{"id": "2017533", "revid": "118992280", "url": "https://it.wikipedia.org/wiki?curid=2017533", "title": "Too Much Heaven", "text": "Too Much Heaven \u00e8 una canzone dei Bee Gees, realizzata per contribuire ad un fondo istituito dall'UNICEF. Il gruppo esegu\u00ec il brano al concerto \"Music for UNICEF\" il 9 gennaio 1979. \nLa canzone fu in seguito inserita nel tredicesimo album del gruppo \"Spirits Having Flown\".\nNegli Stati Uniti (per due settimane) ed in Canada, il singolo divenne l'ultimo di una lunga serie di hit in classifica, oltre ad entrare anche nella top 3 del Regno Unito. In altri paesi arriva primo in Argentina, Brasile, Cile, Italia, Svezia, Norvegia, Nuova Zelanda, Sud Africa e Spagna, quarto in Finlandia, quinto in Svizzera, Cina ed Australia e decimo in Germania.\nDella canzone nel 2007 \u00e8 stata realizzata una cover dalla boy band US5 in duetto con Robin Gibb. Anche il duo svedese M2M ha utilizzato il ritornello di \"Too Much Heaven\" nel brano \"Our Song\"."}
{"id": "2017534", "revid": "19418089", "url": "https://it.wikipedia.org/wiki?curid=2017534", "title": "Voecklabruck", "text": ""}
{"id": "2017537", "revid": "1564499", "url": "https://it.wikipedia.org/wiki?curid=2017537", "title": "Monte Calvo", "text": ""}
{"id": "2017540", "revid": "124123", "url": "https://it.wikipedia.org/wiki?curid=2017540", "title": "Nati nel 1999", "text": ""}
{"id": "2017541", "revid": "574302", "url": "https://it.wikipedia.org/wiki?curid=2017541", "title": "European Film Awards per il miglior montaggio", "text": "L'European Film Award per il miglior montaggio viene assegnato al miglior montatore dell'anno dalla European Film Academy.\nVincitori e candidati.\nL'elenco mostra il vincitore di ogni anno, seguito dai montantori che hanno ricevuto una candidatura. Per ogni montatore viene indicato il titolo del film in italiano e il titolo originale tra parentesi."}
{"id": "2017549", "revid": "287204", "url": "https://it.wikipedia.org/wiki?curid=2017549", "title": "Lamjaotongba", "text": " \nLamjaotongba \u00e8 una suddivisione dell'India, classificata come \"census town\", di 9.067 abitanti, situata nel distretto di Imphal Ovest, nello stato federato del Manipur. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 47' 33 N e 93\u00b0 54' 56 E.\nSociet\u00e0.\nEvoluzione demografica.\nAl censimento del 2001 la popolazione di Lamjaotongba assommava a 9.067 persone, delle quali 4.396 maschi e 4.671 femmine. I bambini di et\u00e0 inferiore o uguale ai sei anni assommavano a 1.024, dei quali 527 maschi e 497 femmine. Infine, coloro che erano in grado di saper almeno leggere e scrivere erano 6.732, dei quali 3.569 maschi e 3.163 femmine."}
{"id": "2017553", "revid": "729019", "url": "https://it.wikipedia.org/wiki?curid=2017553", "title": "Fortezza di San Michele", "text": "La fortezza di San Michele \u00e8 un castello del XIII secolo, sull'isola di Ugliano.\nLa fortezza \u00e8 situata su un colle all'altezza di 265\u00a0m e sovrasta Pogliana (frazione di Oltre). Fu costruito dalla Repubblica di Venezia nel XIII secolo sui resti di un antico monastero di fondazione benedettina ed in seguito passato ai domenicani.\nAttualmente la fortezza \u00e8 in stato di semi-abbandono, ciononostante \u00e8 un'importante localit\u00e0 turistica ed un frequentato punto panoramico da cui si pu\u00f2 ammirare una buona parte della costa dalmata, le isole circostanti, la citt\u00e0 di Zara e il Parco nazionale delle isole Incoronate."}
{"id": "2017558", "revid": "339392", "url": "https://it.wikipedia.org/wiki?curid=2017558", "title": "Santuario di Fontanellato", "text": ""}
{"id": "2017567", "revid": "1745361", "url": "https://it.wikipedia.org/wiki?curid=2017567", "title": "Abarshahr", "text": "L'Abarshahr fu una satrapia (provincia) dell'impero sasanide, localizzata nella parte orientale dell'impero, nella regione del Grande Khorasan. Era attraversata dal fiume Hari, che veniva utilizzato per irrigare i campi. Strabone menziona la regione per l'abbondante produzione di vino. Le citt\u00e0 pi\u00f9 importanti della regione erano Candac, Artacauan, Apameia e Pushang (fondata da Sapore I). La provincia commerciava con Indiani e Cinesi."}
{"id": "2017568", "revid": "261248", "url": "https://it.wikipedia.org/wiki?curid=2017568", "title": "Rock progressive", "text": ""}
{"id": "2017570", "revid": "339392", "url": "https://it.wikipedia.org/wiki?curid=2017570", "title": "Hat-tip", "text": ""}
{"id": "2017572", "revid": "1568601", "url": "https://it.wikipedia.org/wiki?curid=2017572", "title": "Monte delle Rose", "text": "Il Monte Rose, o monte delle Rose (\"Mali i Tr\u00ebndafil\u00ebt\" in arb\u00ebresh; \"muntagna d\u00ee Rosi\" in siciliano), fa parte della catena montuosa dei monti Sicani, ed \u00e8 situato al confine delle province di Agrigento e Palermo, nei territori di Bivona e Palazzo Adriano.\nNome.\n\u00c8 da escludere la derivazione del nome dall'arabo \"ras\" o \"rais\", che vuol dire \"cima, punta\"; in un documento del 1171, infatti, viene riportato proprio il toponimo che gli Arabi imposero al monte:\nL'ipotesi pi\u00f9 probabile \u00e8 che il nome derivi dal fiore, e pi\u00f9 precisamente dalle \"rose peonie\" (\"Paeonia mascula\"), che fioriscono a febbraio, senza spine, e crescono soprattutto su questa montagna; si narra che le rose siano cresciute al passaggio di santa Rosalia, figlia del nobile Sinibaldo, signore della Quisquina e del Monte delle Rose. \nIl nome che si pretendeva arabo \"Geneleungrad\" () significa \"monte del corvo\".\nDescrizione.\nCon i suoi 1.436\u00a0m \u00e8 tra le cime pi\u00f9 elevate della catena dei Monti Sicani. Il Monte delle Rose si trova al confine della riserva naturale della valle del Sosio, e si eleva in una zona in cui la natura \u00e8 incontaminata e poco antropizzata. Fu citato da Aristotele e da Plinio il Vecchio e nell'antichit\u00e0 era famoso per le sue virtuose erbe spontanee, oggetto di studi per molti botanici.\nOltre alle citate rose peonie, la rimanente sezione floristica del comprensorio del Monte delle Rose \u00e8 composta da giacinti, agrifogli, lavagelli, primule, pungitopi, biancospini, vitalba, anemoni e diverse specie di orchidee. Numerose sono anche le erbe aromatiche, come origano, ruta, aneto, salvia, cumino, issopo, malva, menta, melissa, timo e nepetella. \nLa fauna \u00e8 composta in gran parte da uccelli migratori, come l'upupa, da falchi pellegrini, da lepri, istrici, martore e gatti selvatici.\nAd alta quota, in agro bivonese (precisamente sul Piano della Fiera), si trova una croce presso cui gli \"arb\u00ebresh\u00eb\" di Palazzo Adriano sono soliti recarsi ogni 1\u00ba agosto per intonare il canto dei loro avi \"O e bukur\u00e0 Mor\u00e8\", \"O bella Morea\", rivolto all'Albania, loro terra natia.\nIn prossimit\u00e0 della cima, nel territorio agrigentino di Bivona, \u00e8 posta una stazione ripetitrice, comunemente e impropriamente definita \"palla meteorologica\".\nIl clima in inverno sulla cima \u00e8 appenninico e pu\u00f2 scendere oltre lo 0 fino a circa -7 gradi. In estate pu\u00f2 arrivare a temperature massime di oltre i 30 gradi.\nNecropoli.\nLa frase, tratta da un'opera aristotelica e presente (in latino) all'interno di un'opera della seconda met\u00e0 del XIX secolo di Luigi Tirrito, \u00e8 da riferire al Monte delle Rose: anticamente il monte era chiamato Jonio e poi Gonio. \nOperando una meticolosa analisi glottologica dell'antica denominazione del monte, Cesare Sermenghi ritenne che il monte abbia assunto questo nome \"dalla popolazione greca che lo ha interessato\": risulterebbe, pertanto, una sede colonizzata dagli antichi greci. \nInfatti, la necropoli rinvenuta nelle zone elevate del monte, in \"un pianoro di modeste proporzioni\", testimoniata da campionari ceramici e da altro materiale fittile, suggerisce l'ambito \"di un piccolo villaggio di eccezionale suggestione\", sia per la singolare posizione (il villaggio era sito a pi\u00f9 di 1.000 metri di altezza), sia per il messaggio culturale scandito dall'incontro della civilt\u00e0 pastorale con la pi\u00f9 avanzata civilt\u00e0 greca antica (VIII secolo a.C.)."}
{"id": "2017576", "revid": "24443", "url": "https://it.wikipedia.org/wiki?curid=2017576", "title": "Alpi bernesi", "text": ""}
{"id": "2017579", "revid": "729019", "url": "https://it.wikipedia.org/wiki?curid=2017579", "title": "Castel Califfi", "text": "Castel Califfi (in croato \"dvorac Califfi\") \u00e8 una fortezza del XVII secolo sull'isola di Ugliano.\nIl castello fu costruito in localit\u00e0 Gornje Selo (Alta Villa), a ridosso della citt\u00e0 di Ugliano, dalla nobile famiglia veneziana dei Califfi nel XVII secolo. La famiglia zaratina dei Bercich (in croato Ber\u010di\u0107, talora Br\u010di\u0107), nobili e possidenti terrieri in Gornje Selo e Corf\u00f9, custod\u00ec per diverso tempo tale residenza.\nIl castello in realt\u00e0, come appare oggi, \u00e8 pi\u00f9 propriamente ascrivibile al tipo di residenza extra-urbana tipica della nobilt\u00e0 dalmata, con corte interna loggiata nella parte delle stanze di abitazione, cappella, di morfologia complessiva piuttosto chiusa verso l'esterno seppur di forme gentili.\nDopo recenti restauri l'edificio \u00e8 stato rinominato Castello Kre\u0161imir \u0106osi\u0107, nome di uno dei pi\u00f9 importanti giocatori di pallacanestro croati.\nLa famiglia Califfi risiedeva stabilmente a Rovigno ed era una delle case nobiliari pi\u00f9 importanti dell'Istria."}
{"id": "2017581", "revid": "647919", "url": "https://it.wikipedia.org/wiki?curid=2017581", "title": "\u00d1\u0101na", "text": ""}
{"id": "2017582", "revid": "105911", "url": "https://it.wikipedia.org/wiki?curid=2017582", "title": "Millenovecentonovantadieci", "text": "Millenovecentonovantadieci \u00e8 la ripresa televisiva, per la regia di Corrado De Marchi, di uno spettacolo diretto da Massimo Piparo e scritto da Corrado Guzzanti. La versione televisiva di \"Millenovecentonovantadieci\" non \u00e8 mai uscita al cinema, e alla sua scarsa diffusione la BUR ha rimediato nel luglio 2008, pubblicando nella collana \"senzafiltro\" il film tratto dall'interpretazione dello spettacolo presso il Teatro del Giglio di Lucca, nel 1997. Il montaggio della pellicola, pubblicata in VHS in pochi esemplari il 20 aprile 2000, \u00e8 stato realizzato nel 1998.\nTrama.\nSantini, un giovane squilibrato nato nel 2025 e dall'apparente et\u00e0 di 30 anni, torna indietro nel tempo grazie alle nuove tecnologie e chiede asilo politico a Cantamaglia, un poliziotto siciliano, al quale racconta, inserendo in una presa fissata sulla schiena un chip con il quale cambia personalit\u00e0 ed assume l'identit\u00e0 dei personaggi che vuole descrivere, il futuro desolante dell'Italia dei giornalisti showman (la triade Gianfranco Funari, Paolo Liguori, Emilio Fede), dei registi incapaci (Rokko Smitherson) e dei politici trasformisti (Walter Veltroni) responsabili del declino culturale e umano del popolo italiano."}
{"id": "2017584", "revid": "729019", "url": "https://it.wikipedia.org/wiki?curid=2017584", "title": "SOKO", "text": "La SOKO era un'azienda produttrice di aeroplani con sede a Mostar, nella Bosnia ed Erzegovina.\nCollaborazioni.\n\"SOKO\" produce elicotteri su licenza Westland Helicopters e A\u00e9rospatiale, tra cui l'A\u00e9rospatiale Gazelle."}
{"id": "2017585", "revid": "1494169", "url": "https://it.wikipedia.org/wiki?curid=2017585", "title": "Andolla", "text": ""}
{"id": "2017586", "revid": "56818", "url": "https://it.wikipedia.org/wiki?curid=2017586", "title": "Farmaci da banco", "text": ""}
{"id": "2017588", "revid": "647919", "url": "https://it.wikipedia.org/wiki?curid=2017588", "title": "\u00d1ana", "text": ""}
{"id": "2017592", "revid": "1745361", "url": "https://it.wikipedia.org/wiki?curid=2017592", "title": "Balasagan", "text": "Balasagan (\"paese di Balas\") era una satrapia dell'Impero Sasanide. L'iscrizione di Sapore I a Naqsh-e Rostam descrive la satrapia affermando che \"si estendeva fino alle montagne del Caucaso e alle Porte di Albania (anche conosciute come Porte degli Alani)\", ma la maggior parte del suo territorio si trovava a sud dei fiume Kura e Aras (Araxes). Confinava a sud con l'Atropatene, e con il Mar Caspio a est. Il Balasagan viene anche menzionato come provincia dell'Impero separatamente dall'Albania nell'iscrizione di Sapore; ci\u00f2 indica che il Balasagan nonostante fosse soggetto all'Albania era una provincia separata dall'Albania. Il monarca di Balasagan ottenne il titolo di Re sotto il regno di Ardashir, ci\u00f2 indica che era diventato vassallo.\nDopo la conversione dell'Armenia al Cristianesimo, anche Iberia, Albania e Balasagan vennero convertiti lentamente al cristianesimo. Sotto il regno di Yazdgard II, il re di Balasagan, Heran, si schier\u00f2 dalla parte dei Sasanidi e li aiut\u00f2 a reprimere una rivolta in Armenia; tuttavia egli stesso si rivolt\u00f2 in seguito ai Persiani e venne di conseguenza giustiziato."}
{"id": "2017593", "revid": "1305772", "url": "https://it.wikipedia.org/wiki?curid=2017593", "title": "The One (album Elton John)", "text": "The One \u00e8 il trentatreesimo album (il ventitreesimo in studio) del cantautore britannico Elton John, pubblicato il 22 giugno 1992.\nIl disco.\nIl disco \u00e8 stato registrato nello Studio Guillame Tell a Parigi; prodotto da Chris Thomas, \u00e8 dedicato a Vance Buck; la copertina \u00e8 firmata Versace (che all'epoca curava anche l'aspetto stilistico dei concerti di John). Nel 1992 (anno della distribuzione dell'LP), Elton ha ormai dato un nuovo corso alla propria vita, finalmente sano e regolare dopo anni di eccessi (nel 1990 si \u00e8 infatti riabilitato dalla dipendenza da droghe e alcool e dalla bulimia); sviluppa quindi una maturit\u00e0 senza precedenti e una rinnovata quiete interiore. \"The One\" ne \u00e8 un chiaro esempio: album di stampo pop, mette in evidenza molti brani riflessivi. Solo poche tracce, comunque, hanno una melodia lenta e tranquilla; la maggior parte conserva un'andatura movimentata, incluso il secondo singolo \"Runaway Train\", duetto con Eric Clapton (degna di menzione risulta essere anche la collaborazione con David Gilmour, alla chitarra in \"Understanding Women\").\nPer alcuni critici, la produzione di Chris Thomas (in linea con i suoni dell'epoca) costituisce il punto debole del disco, penalizzando le canzoni; ci\u00f2 nonostante, \"The One\" ha avuto un grande successo commerciale, soprattutto in Europa. \u00c8 stato per tre settimane consecutive alla posizione numero due della classifica britannica, senza mai toccare la numero uno a causa della compilation \"Back to Front\" di Lionel Richie; negli Stati Uniti ha conseguito una #8, mentre in Italia ha raggiunto persino la prima posizione in classifica. Inoltre, sono stati estratti ben quattro singoli: \"The One\", \"Simple Life\", \"The Last Song\" e la gi\u00e0 citata \"Runaway Train\" (la title-track diventer\u00e0 una delle canzoni pi\u00f9 famose dell'Elton John anni Novanta).\nNel 1998 \u00e8 stata pubblicata la ristampa rimasterizzata di questo album, contenente due tracce bonus."}
{"id": "2017597", "revid": "124159533", "url": "https://it.wikipedia.org/wiki?curid=2017597", "title": "Bassa parmense", "text": "La bassa parmense, detta anche dai parmensi la bassa, \u00e8 una fascia di territorio pianeggiante della provincia di Parma larga una quindicina di km posta sul lato sud del fiume Po. Una definizione pi\u00f9 ampia \u00e8 quella che indica la Bassa come la zona compresa tra il Po e la via Emilia. Significativamente infatti la periferia nord di Parma \u00e8 anche detta \"Parma bassa\". Il nome deriva dal fatto che si tratta della parte pi\u00f9 bassa sul livello del mare di tutta la provincia: si va dai 60\u00a0m s.l.m. vicino alla via Emilia e si scende fino ai 25/30\u00a0m s.l.m. nella zona del Po.\nComuni.\nLa bassa parmense conta un totale di 12 comuni. A loro volta ripartiti in comuni della \"\"bassa ovest\" e comuni della \"bassa est\"\", a seconda della loro locazione geografica, considerando il fiume Taro come divisione. \nCaratteristiche.\nCelebre per i prodotti gastronomici e il particolare dialetto stretto.\nClima.\nIl territorio, in particolare nella zona pi\u00f9 vicina al Po, \u00e8 caratterizzato da inverni nebbiosi ed estati umide.\nRischio idrogeologico.\nLa bassa parmense \u00e8 da sempre stata una zona ad elevato rischio idrogeologico determinato dall'asta fluviale del fiume Po che minaccia direttamente i comuni rivieraschi e dalle piene impetuose dei suoi affluenti di destra provenienti dall'Appennino. I paesi di Polesine, Zibello, Roccabianca, Mezzani e la fascia rivierasca dei comuni di Sissa Trecasali (Gramignazzo, Torricella, Coltaro) e Colorno (Sanguigna, Sacca, Copermio) sono direttamente esposte alla minaccia del Po, mentre Colorno \u00e8 sottoposto al rischio idraulico del torrente Parma che lo attraversa, Sorbolo, del torrente Enza, mentre il fiume Taro, l'affluente di gran lunga pi\u00f9 importante in termini di dimensioni e volumi d'acqua rende a rischio i comuni di Sissa Trecasali, San Secondo Parmense e Roccabianca quasi nella loro interezza.\nLa presenza delle dighe sull'Enza e le casse di espansione di Marano sul torrente Parma collocate a monte della citt\u00e0 ducale e poste a parziale protezione della stessa (che tuttavia rimane esposta alle piene del torrente Baganza come purtroppo in occasione dell'alluvione dell'ottobre 2014) hanno parzialmente ridotto i colmi di piena e i rischi per il tratto di pianura dei due corsi d'acqua. \nFra gli eventi alluvionali maggiormente critici in epoca recente si ricordano: l'alluvione di Taro, Parma e Po (rotta a Sanguigna) del 1839, l'alluvione del Po del 1951 e l'alluvione del Taro del 1982, ad essi si aggiunge l'esondazione della Parma a Colorno nel 2017.\nProdotti tipici.\nIl pi\u00f9 noto \u00e8 il Culatello di Zibello, uno dei prodotti D.O.P. pi\u00f9 famosi dell'Emilia-Romagna. Molto apprezzati anche il salame strolghino, legato alla lavorazione del culatello, e la Spalla di San Secondo, dalla millenaria tradizione, ricavata dalla spalla del maiale e prodotta in versione sia cotta che cruda; altri salumi prodotti sono la Coppa di Parma, il fiocchetto, il culatello con cotenna, la cicciolata, la mariola e il cappello del prete. Fra i primi piatti tipici compaiono gli anolini, i tortelli di erbette e di patate e i Tort\u00e9j d\u00f3ls, tortelli particolari dal ripieno agrodolce. Dolci tipici sono ad esempio la spongata di Busseto, riconosciuta PAT e la Torta nera di San Secondo. Vino tipico \u00e8 la fortana del Taro.\nManifestazioni musica e folklore legati alla Bassa Parmense.\nLa \"Fasagna\".\nSi tratta di un tradizionale rito propiziatorio per i raccolti delle campagne che si celebra la sera del 5 gennaio. Consiste nel preparare delle cataste di legname, residui di potature e qualsiasi altro materiale di scarto cui viene successivamente dato fuoco. Mentre il fal\u00f2 arde, i partecipanti girano attorno al fuoco recitando la seguente filastrocca \"Fasagna, Fasagna ogni br\u00f2c' una cavagna - Fasagna, Fasagn\u00f3n ogni br\u00f2c' un cavagn\u00f3n\" (Fasagna, Fasagna per ogni ramo un cesto - Fasagna - Fasagnone per ogni ramo un cestone).\nIn alcuni paesi la \"Fasagna\" viene chiamata \"Scargaband\u00e9ra\".\nNovember Porc.\nManifestazione gastronomica che coinvolge pi\u00f9 comuni rivieraschi lungo il Po nelle domeniche di novembre il cui tema conduttore \u00e8 il maiale e la lavorazione delle sue carni. La manifestazione presenta due tappe nel comune di Polesine Zibello, una ciascuna per i due ex capoluoghi comunali, una terza tappa si tiene a Roccabianca e infine la quarta si svolge in localit\u00e0 Sissa nel territorio del comune di Sissa Trecasali.\nPalio delle Contrade di San Secondo Parmense.\nRievocazione storica che si svolge annualmente a San Secondo Parmense nella quale si ripropongono i festeggiamenti avvenuti nel 1523, in occasione del matrimonio tra il Marchese Pier Maria III de' Rossi e Camilla Gonzaga. La manifestazioni si svolge la prima domenica di giugno e termina con la disputa domenicale del palio attraverso il torneo della quintana.\nAl gir d'la cova dal goz\u00e9n.\nManifestazione gastronomica, sportiva e ricreativa che si tiene a Mezzano Inferiore gli anni dispari, quelli pari a Sorbolo. La manifestazione, nata nel 2005 e si svolge nel mese di gennaio, \u00e8 curata dalle associazioni di volontariato locali, \u00e8 luogo dove si possono degustare i tipici piatti con men\u00f9 a tema a base di maiale, compresi gli insaccati della Bassa.\nMusica.\nMusica corale e sacra.\nA Soragna presso la chiesa di San Giacomo ha sede la corale polifonica \"San Pio X\" fondata nel 1907 dall'arciprete Davide Vecchi. A Fidenza, presso la cattedrale cittadina, dagli anni sessanta, ha sede la corale polifonica \"San Donnino\", fondata dall'arciprete Ottorino Davighi. A San Secondo Parmense ha sede la corale intitolata a Don Arnaldo Furlotti.\nMusica bandistica.\nA Fontanellato, nel 1980 \u00e8 stato fondato il Corpo Bandistico \"Luigi Pini\", nato da una banda disciolta nel 1930. A San Secondo Parmense ha sede il Corpo Bandistico \"Vito Frazzi\".\nFra i vari interpreti musicali si ricordano:"}
{"id": "2017599", "revid": "120185558", "url": "https://it.wikipedia.org/wiki?curid=2017599", "title": "Alpi del Monte Rosa", "text": "Le Alpi del Monte Rosa sono un'ampia sezione delle Alpi Pennine, che interessa l'Italia (Valle d'Aosta e Piemonte) e la Svizzera (Canton Vallese), comprendendo al suo interno il massiccio del Monte Rosa con i relativi contrafforti.\nGeneralit\u00e0.\nComunemente le Alpi del Monte Rosa si distinguono dal Massiccio del Monte Rosa perch\u00e9 includono anche le creste di montagna che si propagano a sud interessando le valli valdostane (Valtournenche, Val d'Ayas e Valle del Lys) e le valli piemontesi (Valsesia e Valle Anzasca): queste creste vengono definite rispettivamente come contrafforti valdostani del Monte Rosa e contrafforti valsesiani del Monte Rosa.\nClassificazione.\nSecondo la SOIUSA le Alpi del Monte Rosa sono una sottosezione alpina con la seguente classificazione:\nLimiti geografici.\nLe Alpi del Monte Rosa confinano:\nNel dettaglio e ruotando in senso orario i limiti geografici sono: Colle del Teodulo, Zermatt, Findeln, Schwarzberg-Weisstor, Passo del Monte Moro, Valle Anzasca, Val d'Ossola, torrente Strona, il Tesslu, torrente Mastellone, Varallo Sesia, torrente Sesia, Piode, Torrente Sorba, Colle del Loo, torrente \"Loo\", Valle del Lys, Pont-Saint-Martin, fiume Dora Baltea, Valtournenche, Colle del Teodulo.\nSuddivisione.\nLe Alpi del Monte Rosa sono suddivise in tre supergruppi, sette gruppi e sei sottogruppi:\nVette.\nLe vette principali e pi\u00f9 alte si trovano nel massiccio del Monte Rosa; la massima elevazione \u00e8 raggiunta dalla Punta Dufour che raggiunge i 4.634\u00a0m. I Contrafforti valdostani del Monte Rosa raggiungono la loro massima elevazione con il Grand Tournalin (3.379\u00a0m) mentre i Contrafforti valsesiani del Monte Rosa hanno come vetta pi\u00f9 alta la Punta Grober (3.497\u00a0m)."}
{"id": "2017600", "revid": "767487", "url": "https://it.wikipedia.org/wiki?curid=2017600", "title": "Le ali delle aquile", "text": "Le ali delle aquile (\"The Wing of Eagles\") \u00e8 un film del 1957 diretto da John Ford.\nIl film \u00e8 la biografia romanzata di Frank Wead, asso dell'aviazione americana, descrivendone la lotta contro la malattia e il successo come scrittore di sceneggiature hollywoodiane, negli anni quaranta.\nTrama.\nPoco dopo la fine della prima guerra mondiale, l'aviatore navale Frank \"Spig\" Wead, insieme a John Dale Price, cerca di dimostrare alla Marina il valore dell'aviazione in combattimento. Per fare questo, Wead spinge la Marina a competere in gare di corsa e di resistenza. Diverse gare sono contro la squadra dell'aviazione dell'esercito americano, guidata dal capitano Herbert Allen Hazard. Wead passa la maggior parte del suo tempo a volare o a scherzare con i suoi compagni di squadra, il che significa che sua moglie Minnie, o \"Min\", e i suoi figli vengono ignorati.\nLa notte in cui Wead viene promosso a comandante di uno squadrone di caccia, cade da una rampa di scale a casa, rompendosi il collo e rimanendo paralizzato. Quando \"Min\" cerca di consolarlo, lui rifiuta lei e la famiglia. Si lascia avvicinare solo dai suoi compagni di marina come \"Jughead\" Carson e Price. \"Jughead\" visita l'ospedale quasi ogni giorno per incoraggiare la riabilitazione di Frank. Carson spinge anche \"Spig\" a superare la sua depressione, a provare a camminare e a iniziare a scrivere. Wead raggiunge un certo successo in tutti e tre gli obiettivi.\nDoppiaggio.\nNella versione italiana il doppiaggio fu affidato alla ODI, al posto dell'abituale CDC. John Wayne \u00e8 doppiato da Arnoldo Fo\u00e0, al posto della voce abituale di Emilio Cigoli."}
{"id": "2017601", "revid": "123080023", "url": "https://it.wikipedia.org/wiki?curid=2017601", "title": "Dieux du Stade", "text": "Dieux du Stade (in italiano: \"D\u00e8i dello stadio\") \u00e8 il titolo di un calendario pubblicato dal 2001 che contiene fotografie di nudo o semi-nudo maschile, avente come modelli i rugbisti dello Stade Fran\u00e7ais. Il calendario, stampato in Italia, \u00e8 realizzato sia in bianco e nero che a colori e comprende fotografie erotiche ed omoerotiche tra giocatori. Parte del ricavato delle vendite viene devoluto in beneficenza.\nIl calendario nasce quasi per scherzo da un'idea di Max Guazzini, presidente dello Stade Fran\u00e7ais, che volle festeggiare in modo diverso la vittoria dello scudetto e destinare parte del ricavato in beneficenza. Dall'edizione del 2004 al calendario \u00e8 allegato un DVD che mostra il backstage fotografico. Calendario e DVD riscuotono molto gradimento da parte del pubblico femminile ma soprattutto dalla comunit\u00e0 gay.\nTutti i modelli ritratti sono giocatori che militano nel campionato professionistico francese e solo negli ultimi anni sono stati invitati nel calendario altri sportivi come calciatori, lottatori e judoka. Gli scatti ritraggono i giocatori in pose sexy che esaltano i loro muscoli ma si limitano ad un nudo artistico e mai volgare, anche in caso di nudo frontale.\nAl calendario hanno partecipato molti giocatori italiani che militano nel campionato francese, come Diego Dom\u00ednguez (presente nelle prime tre edizioni), i fratelli Mauro e Mirco Bergamasco, Sergio Parisse, Denis Dallan, Gonzalo Canale, Andrea Marcato e Matteo Pratichetti. Il maggior numero di partecipazioni, nove, spetta a Mirco Bergamasco insieme a Christophe Dominici e R\u00e9my Martin, seguiti dalle otto partecipazioni di Geoffroy Messina.\nNel corso degli anni il calendario \u00e8 divenuto un vero e proprio oggetto di culto, legittimando la figura del rugbista come sex symbol e mettendolo al pari del calciatore come ideale testimonial per campagne pubblicitarie. Nel 2006 una societ\u00e0 francese, dopo aver ottenuto la licenza e i permessi necessari, ha prodotto e lanciato una linea di prodotti maschili per la cura del corpo, in vendita solamente in Francia. I prodotti della linea \"Dieux du Stade\" hanno nomi che si ricollegano al rugby."}
{"id": "2017603", "revid": "24443", "url": "https://it.wikipedia.org/wiki?curid=2017603", "title": "Prealpi biellesi", "text": ""}
{"id": "2017605", "revid": "122315", "url": "https://it.wikipedia.org/wiki?curid=2017605", "title": "Ladak", "text": ""}
{"id": "2017606", "revid": "380453", "url": "https://it.wikipedia.org/wiki?curid=2017606", "title": "Nazionale di pallavolo maschile di Porto Rico", "text": "La nazionale di pallavolo maschile di Porto Rico \u00e8 una squadra nordamericana composta dai migliori giocatori di pallavolo di Porto Rico ed \u00e8 posta sotto l'egida della Federazione pallavolistica di Porto Rico.\nRosa.\nSegue la rosa dei giocatori convocati per la World League 2016."}
{"id": "2017610", "revid": "71433", "url": "https://it.wikipedia.org/wiki?curid=2017610", "title": "Dieux Du Stade", "text": ""}
{"id": "2017611", "revid": "71433", "url": "https://it.wikipedia.org/wiki?curid=2017611", "title": "Dieux du stade", "text": ""}
{"id": "2017612", "revid": "74801", "url": "https://it.wikipedia.org/wiki?curid=2017612", "title": "Harold Varmus", "text": "Biografia.\nCarriera universitaria.\nNasce il 18 dicembre del 1939 nel villaggio di Oceanside, nello stato di New York. Studia letteratura inglese del XVII secolo presso l'Universit\u00e0 Harvard, dove si laurea nel 1962. In seguito, per\u00f2, si iscrive alla facolt\u00e0 di medicina della Columbia University. Inizia la sua carriera medica con una missione a Bareilly, in India. Entra poi a far parte dei National Institutes of Health nel 1968. Sarebbe stato direttore dei NIH tra il 1993 al 2000. Prima, per\u00f2, insegner\u00e0 biochimica e biofisica presso l'Universit\u00e0 di San Francisco, a partire dal 1982.\nVita privata.\nNel 1969 sposa Constance Louise Casey, con la quale avr\u00e0 due figli: Jacob Carey (nato nel 1973) e Christopher Isaac (nato nel 1978).\nRicerca scientifica.\nDurante la permanenza a San Francisco, ha inizio la collaborazione con Bishop. Gli studi dei due si incentrano principalmente sulla relazione tra i virus e il cancro, e scoprono il primo oncogene retrovirale, denominato Src o V-src."}
{"id": "2017613", "revid": "51323", "url": "https://it.wikipedia.org/wiki?curid=2017613", "title": "Harold E. Varmus", "text": ""}
{"id": "2017614", "revid": "729019", "url": "https://it.wikipedia.org/wiki?curid=2017614", "title": "Nazionali di pallavolo maschile nordamericane", "text": "Le nazionali di pallavolo maschile nordamericane sono poste sotto l'egida della NORCECA: queste nazionali partecipano sia agli eventi organizzati dalla NORCECA, e quindi i campionati continentali, sia a quelli organizzati dall'FIVB.\nLe squadre inserite in questo raggruppamento in realt\u00e0 non sono tutte nordamericane, ma sono inserite anche le squadre dell'America Centrale e della zona caraibica: attualmente le nazionali guidate dalla NORCECA sono 35.\nLe nazionali pi\u00f9 rappresentative sono Stati Uniti e Cuba, e negli ultimi anni Porto Rico, mentre di seconda fascia le nazionali di Messico e Canada. Il resto delle nazionali hanno un livello di gioco scarso e spesso non partecipano neanche ai campionati continentali."}
{"id": "2017615", "revid": "51323", "url": "https://it.wikipedia.org/wiki?curid=2017615", "title": "Harold Elliot Varmus", "text": ""}
{"id": "2017618", "revid": "729019", "url": "https://it.wikipedia.org/wiki?curid=2017618", "title": "Glomerulonefrite rapidamente progressiva", "text": "La glomerulonefrite rapidamente progressiva, denominata anche glomerulonefrite a semilune o glomerulonefrite subacuta, \u00e8 una patologia infiammatoria dei glomeruli caratterizzata da rapido deterioramento della funzione renale (notevole incremento della creatinina plasmatica con oliguria o anuria) e dal frequente reperto, alla biopsia renale, di caratteristiche immagini a semiluna all'interno della capsula di Bowman.\nEpidemiologia.\nColpisce prevalentemente le persone di et\u00e0 adulta (20-50 anni), uomini e donne in ugual misura.\nNumerose malattie possono provocare una glomerulonefrite rapidamente progressiva. Esse si possono suddividere in tre gruppi:\nAnatomia Patologica.\nAl microscopio ottico, la malattia \u00e8 caratterizzata dalla presenza delle \"semilune\", che si formano in seguito alla proliferazione dell'epitelio parietale del glomerulo e alla flogosi concomitante, che porta a un infiltrato di cellule infiammatorie (soprattutto monociti e macrofagi) nello spazio di Bowman. In alcuni casi \u00e8 possibile osservare proliferazione dell'endotelio o del mesangio.\nAl microscopio elettronico si osservano spesso depositi immuni tra l'epitelio e la membrana basale, che in tutti i casi appare colpita da distruzioni focali.\nAll'immunofluorescenza si possono trovare aspetti diversi a seconda dell'eziologia: nei casi postinfettivi si osservano depositi immuni granulari, nelle forme da anticorpi anti-MBG (sindrome di Goodpasture) i depositi sono lineari, mentre nei casi idiopatici o associati a vasculite i depositi sono spesso assenti. \nCon il tempo le cellule che formano le semilune tendono ad essere sostituite da tessuto fibroso.\nDiagnosi.\nIn tutti i casi si osserva un rapido peggioramento della funzione renale con oliguria (produzione di urine inferiore a 500 ml/24 h) o anuria (produzione di urine assente o inferiore a 100 ml/24 h). A questa si associa inevitabilmente un rapido incremento della creatinina sierica, che indica una grave compromissione nella funzione di filtrazione del rene.\nAltri reperti differiscono a seconda della patologia di base:\nPer la diagnosi di certezza \u00e8 per\u00f2 necessaria la biopsia renale.\nTerapia.\nVista la rapida evoluzione della malattia, \u00e8 necessario iniziare tempestivamente la terapia. I farmaci pi\u00f9 utilizzati sono i corticosteroidi (in particolare metilprednisolone) somministrati per via endovenosa e farmaci immunosoppressori come ciclofosfamide, azatioprina e micofenolato mofetile.\nPrognosi.\nIn assenza di terapia, il decorso clinico \u00e8 caratterizzato da un rapido peggioramento dell'insufficienza renale. Alcuni reperti istologici, come la presenza di semilune a circonferenza, la fibrosi dei glomeruli e gli infiltrati tubulo-interstiziali sono associati ad una prognosi peggiore, cos\u00ec come la persistenza dell'oligo-anuria. Alcuni autori, comunque, descrivono un miglioramento della prognosi della malattia rispetto al passato, dovuto soprattutto alla tempestivit\u00e0 della terapia. La maggiore mortalit\u00e0 si riscontra nella forma pauciimmune (gruppo III): alcuni autori riportano una mortalit\u00e0 del 33% a 4 anni dall'esordio."}
{"id": "2017619", "revid": "204012", "url": "https://it.wikipedia.org/wiki?curid=2017619", "title": "Glomerulonefrite a semilune", "text": ""}
{"id": "2017620", "revid": "767487", "url": "https://it.wikipedia.org/wiki?curid=2017620", "title": "Ochotona ladacensis", "text": "Il pica del Ladak (\"Ochotona ladacensis\" ) \u00e8 un mammifero lagomorfo della famiglia degli Ocotonidi.\nCome il nome suggerisce, la specie \u00e8 diffusa nell'omonima regione indiana: tuttavia, la si pu\u00f2 trovare un po' in tutto il Kashmir, oltre che nella parte occidentale della cordigliera himalayana e dell'altopiano tibetano. Predilige le aree rocciose ad una buona altezza.\nSi tratta di animali simili a grossi criceti, con piccole orecchie e corpo dalla costituzione massiccia: il pelo, di colore grigio-bruno d'inverno, presenta in estate calde sfumature bruno-rossicce.\nEssi sono prevalente diurni: presentano picchi di attivit\u00e0 durante il mattino e prima del crepuscolo, quando la temperatura \u00e8 pi\u00f9 fresca, mentre durante le ore centrali della giornata cercano rifugio all'ombra o al riparo delle proprie tane. Infatti di animali malsopportano temperature superiori ai 20\u00a0\u00b0C.\nHanno in genere regime di vita solitario e mal sopportano la presenza di estranei all'interno del proprio territorio: questi ultimi vengono ammoniti con i classici fischi che caratterizzano tutte le specie di pica. Lo stesso tipo di fisciho serve ad avvertire tutti gli esemplari nei paraggi dell'avvicinarsi di un pericolo imminente, come un predatore od in generale un estraneo. Gli stessi contatti fra \"partner\" durante la stagione degli amori sono piuttosto cruenti.\nCome tutti i pica, questi animali sono strettamente erbivori e, vista la relativa inospitalit\u00e0 del loro \"habitat\" naturale, si nutrono di praticamente qualsiasi tipo di materiale vegetale riescano a reperire. Sono soliti accumulare provviste di erbe essiccate per l'inverno: tuttavia, a causa dei frequenti furti a cui le riserve poste ad essiccare sono soggette, capita piuttosto spesso che queste ultime vengano a terminare prima della fine della stagione fredda, rendendo necessarie frequenti sortite degli animali (che in inverno non cadono in letargo) alla ricerca di cibo. In questi casi, i pica sono soliti scavare dei tunnel al di sotto del manto nevoso, in modo tale da poter allontanarsi anche di alcune decine di metri dalla propria tana, senza eccessivi timori di venire intercettati da predatori che eventualmente vengano a trovarsi nei paraggi."}
