{"id": "2004878", "revid": "767487", "url": "https://it.wikipedia.org/wiki?curid=2004878", "title": "Dorian Gray (film)", "text": "Dorian Gray \u00e8 un film del 2009 diretto da Oliver Parker.\nThriller psicologico con protagonisti Ben Barnes e Colin Firth. \u00c8 liberamente tratto dal classico letterario \"Il ritratto di Dorian Gray\" di Oscar Wilde.\nIn Italia l'uscita del film nei cinema era prevista per il 23 ottobre 2009. A fine settembre del 2009 \u00e8 stata posticipata al 27 novembre dello stesso anno. Per il regista Oliver Parker si tratta gi\u00e0 della terza trasposizione cinematografica di opere di Oscar Wilde dopo \"Un marito ideale\" (1999) e \"L'importanza di chiamarsi Ernest\" (2002). Il film \u00e8 stato vietato ai minori di 14 anni.\nTrama.\nEt\u00e0 vittoriana. Dorian Gray, un bel giovane dall'aria ingenua, giunge a Londra perch\u00e9 ha ereditato una fortuna dal nonno. Il ragazzo \u00e8 un orfano, e viene subito preso sotto l'ala protettrice di Lord Henry Wotton che lo instrada alla dissolutezza. Nel frattempo il pittore Basil Hallward completa il ritratto del giovane. Alla presentazione del dipinto gli astanti non possono fare a meno di notarne la bellezza e la perfezione. Wotton dice a Dorian che l'opera di Basil \u00e8 anche meglio del vero Dorian, perch\u00e9 essa non invecchier\u00e0, al contrario del giovane che, col tempo, esteriormente si roviner\u00e0. Wotton stuzzica semplicemente Gray chiedendogli se sarebbe disposto a vendere l'anima al diavolo pur di rimanere per sempre giovane. Dorian Gray prende la questione sul serio e risponde affermativamente, senza accorgersi di aver appena espresso un desiderio: come risultato, riuscir\u00e0 a rimanere giovane ed indenne concentrando l'effetto degli anni sul suo dipinto.\nDorian intanto s'innamora dell'attrice Sybil Vane e decide di sposarla, ma \u00e8 convinto da Wotton a non farlo. Viene portato da quest'ultimo in un bordello, dove si abbandona ai piaceri della carne. Saputa la notizia del tradimento, Sybil si uccide affogandosi in un lago. Jim, Il fratello della giovane attrice, dice a Dorian che la sorella era incinta di lui e per averla lasciata lo accusa di averla indotta al suicidio, ma viene fermato quando sta per soffocarlo. D'ora in poi Dorian si lascer\u00e0 trasportare in una vita dedicata unicamente al piacere. L'autore del ritratto Basil Hallward chiede a Gray il quadro per esibirlo in una sua personale mostra di opere, quadro che nel frattempo Gray ha riposto in soffitta. Pur di sviare Basil dai suoi propositi, si concede a lui, ma questo non basta e, a causa delle continue richieste di Basil, Gray gli mostra il quadro, facendogli capire perch\u00e9 non pu\u00f2 prestarglielo. Basil intuisce di essere di fronte a qualcosa di demoniaco e cerca di far rinsavire Gray, che per\u00f2 di tutta risposta uccide brutalmente il pittore: Gray ormai sta perdendo il controllo.\nDopo il funerale di Basil decide di partire in giro per il mondo, chiedendo all'amico Wotton di accompagnarlo. Quest'ultimo per\u00f2 sta per diventare padre e rifiuta. Gray torna dopo 25 anni, dovrebbe averne 50 ma ne dimostra sempre 20, mentre Henry ne ha ormai 70, e, divenuto vedovo, ha una figlia venticinquenne, Emily, che s'innamora proprio di Dorian. Dorian inizia a comprendere la gravit\u00e0 degli atti che ha compiuto e si reca al cimitero dove \u00e8 sepolta Sybyl Vane. Qui incontra Jim Vane, che \u00e8 impazzito in ospedale e cerca di sparare a Dorian per vendicare la morte della sorella. Gray si salva asserendo che non \u00e8 possibile che lui sia Dorian Gray, dato che essendo trascorsi 25 anni, egli avrebbe dovuto avere un altro aspetto. Questo convince Jim a lasciarlo andare, ma poco dopo si rende conto del suo errore. Jim e Dorian si scontrano nuovamente dopo qualche giorno: durante una sparatoria e un inseguimento nella metropolitana, Jim rimarr\u00e0 ucciso schiacciato da un treno.\nNel frattempo l'amore di Emily per Dorian \u00e8 ostacolato dal padre che, come tutti, \u00e8 convinto che Dorian sia vittima di uno strano maleficio che lo rende giovane in eterno. Dorian s'innamora di Emily e decide di cambiare e di scappare a New York. Henry non ci sta e inizia ad indagare: osservando foto d'epoca si rende conto del fatto che Dorian \u00e8 effettivamente identico a 25 anni prima. Ricordando il giorno in cui Dorian vendette l'anima al diavolo, intuisce che il quadro \u00e8 la chiave di tutto e incontra l'ex maggiordomo di Dorian da cui si fa fabbricare le chiavi di casa e della soffitta. Inscena quindi una festa per la figlia e Gray. Nel bel mezzo dei festeggiamenti irrompe nella sua dimora, arrivando fino in soffitta prima che Dorian si precipiti a casa sua per evitare il peggio. Ne segue un breve scontro, Gray sta per soffocare Henry, ma questi riesce a liberarsi e a scoprire il quadro, rimanendone scioccato: il ritratto di Dorian \u00e8 sconvolto, segnato da anni di lussi e spregiudicatezze, fino a risultare irriconoscibile.\nHenry d\u00e0 fuoco al dipinto, imprigionando poi Dorian nella soffitta in mezzo alle fiamme. In quel momento arriva sua figlia, e Henry cerca di allontanarla da un Dorian ricondotto oramai alla sua dimensione umana grazie alla quale arriva a confessare il suo amore per lei, sommo valore attribuito ad una vita fino a quel momento vana, ma infelice. Dorian, rifiutando di fuggire dalla soffitta con la sua copia delle chiavi, dopo aver permesso a Henry di allontanare sua figlia, decide di fare la cosa giusta e di infilzare il suo dipinto con una spada, uccidendosi mentre si trasforma in ci\u00f2 che avrebbe dovuto essere moltissimi anni prima: un essere avvizzito, mostruoso e marcio.\nQualche giorno dopo, il vecchio Henry, dopo aver inviato un messaggio telefonico alla figlia, scusandosi per ci\u00f2 che ha fatto e dicendole che quella sar\u00e0 sempre casa sua, va in cantina e osserva il dipinto, sopravvissuto all'incendio. La tela \u00e8 miracolosamente ritornata alla sua forma originale e con un soggetto non pi\u00f9 segnato per la vita sregolata, ma giovane e perfetto, segno che forse, con il suo ultimo estremo sacrificio, Dorian \u00e8 riuscito a salvare e a rendere nuovamente pura la sua anima.\nProduzione.\nIl regista Oliver Parker ha annunciato il suo coinvolgimento nella rivisitazione del romanzo durante marzo 2008, premettendo che le atmosfere da lui ritratte sarebbero state pi\u00f9 gotiche di quanto mai fatto nelle precedenti trasposizioni.\nPer la parte di Dorian Gray, a met\u00e0 maggio \u00e8 stato assunto il giovane Ben Barnes, noto per la sua interpretazione ne \"Le cronache di Narnia - Il principe Caspian\".\nIl film \u00e8 stato finanziato in gran parte dalla casa cinematografica Fragile Films (propriet\u00e0 del produttore Barnaby Thompson); un contributo di 500.000\u00a3 \u00e8 stato invece donato tramite un fondo monetario creato appositamente per il film dall'UK Film Council.\nLe riprese si sono svolte agli Ealing Studios di Londra a partire dall'estate del 2008.\nPromozione.\nAi primi di novembre, presso il sito \"Bloody-Disgusting\" sono state pubblicate le prime locandine, che con un taglio molto cupo confermano la scelta di Oliver Parker di dirigere un adattamento in chiave horror. \nGli stessi poster sono stati mostrati dalla Momentum Pictures all'annuale edizione dell'American Film Market per iniziare la promozione."}
{"id": "2004881", "revid": "1654832", "url": "https://it.wikipedia.org/wiki?curid=2004881", "title": "Francesca Beggio", "text": "Biografia.\nLa sua formazione come attrice inizia all'Accademia Internazionale dello Spettacolo di Milano (Metodo Orazio Costa). Successivamente si trasferisce a Roma per studiare presso il CIAPA con l'insegnante Gisella Burinato. Partecipa a numerose serie tv, in particolare ricordiamo il suo ruolo in \"Agrodolce\" e ne \"Il clan dei camorristi\", dove in entrambe le produzioni recita la parte di un medico."}
{"id": "2004886", "revid": "287204", "url": "https://it.wikipedia.org/wiki?curid=2004886", "title": "Renaro", "text": "Renaro \u00e8 una localit\u00e0 del comune di Sellano, in provincia di Perugia, situata a 12,7\u00a0km da Sellano e ad un'altitudine di 970 .\nStoria.\nSi tratta di una \"villa di transito\" sorta durante i secoli medievali. Durante il XV ed il XVI secolo conobbe un certo sviluppo, come dimostrano le sue chiese. Nel settembre 1997 sub\u00ec pesanti danni a seguito delle scosse telluriche del terremoto che colp\u00ec l'Umbria e le Marche.."}
{"id": "2004888", "revid": "110157", "url": "https://it.wikipedia.org/wiki?curid=2004888", "title": "Amag\u00e1", "text": "Amag\u00e1 \u00e8 un comune della Colombia facente parte del dipartimento di Antioquia.\nIl centro abitato venne fondato da Miguel e Ignacio P\u00e9rez De la Calle nel 1788, mentre l'istituzione del comune \u00e8 del 1812."}
{"id": "2004891", "revid": "253269", "url": "https://it.wikipedia.org/wiki?curid=2004891", "title": "Oliver Parker", "text": "Biografia.\nNato a Londra nel 1960, \u00e8 figlio dell'uomo d'affari Sir Peter Parker e della scrittrice Lady Gillian, ha un solo fratello, Nathaniel Parker, che \u00e8 un attore attivo nel cinema del Regno Unito. \nHa debuttato nella cinematografia nel 1995, dirigendo l'adattamento cinematografico del classico letterario \"Otello\" di William Shakespeare con Kenneth Branagh nel ruolo di Iago.\nHa una figlia, Bel."}
{"id": "2004893", "revid": "838137", "url": "https://it.wikipedia.org/wiki?curid=2004893", "title": "John Dubois", "text": "Biografia.\nNato a Parigi, fu ordinato sacerdote il 28 settembre 1787, entrando nella Compagnia dei sacerdoti di San Sulpizio, nella sua citt\u00e0 natale.\nIl 23 maggio 1826 fu nominato vescovo di New York e govern\u00f2 la diocesi sino alla propria morte, avvenuta a New York il 20 dicembre 1842.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2004894", "revid": "767487", "url": "https://it.wikipedia.org/wiki?curid=2004894", "title": "Donne (Stefano Rosso)", "text": "Donne \u00e8 il sesto album in studio del cantautore italiano Stefano Rosso, pubblicato nel 1982.\nIl disco.\n\"Donne\" \u00e8 il secondo album dell'artista romano pubblicato dalla Lupus e, come il precedente, \u00e8 anche questo un concept album: come si evince dal titolo, il disco infatti \u00e8 una raccolta di ritratti femminili.\nPer la promozione la canzone scelta \u00e8 \"La casa di Silvia\", che il cantautore presenta a Discoring e che \u00e8 anche il brano pubblicato sul lato B del 45 giri estratto dall'LP, mentre sul lato \"A\" c'\u00e8 \"Come te\"; entrambe sono tra le canzoni pi\u00f9 rilevanti del disco, ma sono da ricordare anche la ritmata \"Annetta di Milano\" (con il sax suonato da Gianni Oddi, e le intense \"Ma se vedo\" e \"Via del tempo\".\nAnche in questo disco sono inseriti due strumentali, \"Dora dance\" e \"Le ragazze di Buffalo\".\nTutte le canzoni sono scritte dallo stesso Rosso, e sono edite dalle Edizioni Musicali Anaconda.\nLe registrazioni sono state effettuate negli studi \"Titania\" di Roma, ed il tecnico del suono \u00e8 Giampaolo Beltrame; il grafico che ha curato la copertina, che raffigura una foto di Stefano Rosso con sullo sfondo New York, \u00e8 Maurizio Beltrame.\nPubblicato da Lupus in formato LP con numero di catalogo LULP 14912, il disco non \u00e8 mai stato ristampato in CD."}
{"id": "2004895", "revid": "767487", "url": "https://it.wikipedia.org/wiki?curid=2004895", "title": "Antioquia Sudoccidentale", "text": "Antioquia Sudoccidentale \u00e8 una sottoregione (provincia) nel dipartimento di Antioquia, in Colombia, composta da 24 comuni."}
{"id": "2004896", "revid": "486946", "url": "https://it.wikipedia.org/wiki?curid=2004896", "title": "Chiesa di Santa Maria della Scala (Napoli)", "text": ""}
{"id": "2004899", "revid": "1305772", "url": "https://it.wikipedia.org/wiki?curid=2004899", "title": "Celtis", "text": "Il genere Celtis comprende alcune decine di specie (da 60 a 100 secondo gli autori) di alberi o arbusti diffusi nelle regioni temperate e tropicali di Europa, Asia e Nordamerica.\nIn Italia il genere \"Celtis\" \u00e8 rappresentato da \"Celtis australis\", il bagolaro.\nIn Sicilia sono inoltre presenti due entit\u00e0, talora considerate al rango di specie (\"Celtis aetnensis\" e \"Celtis asperrima\"), che vengono considerate generalmente (p.es. IPNI e ) sottospecie di \"Celtis tournefortii\", specie diffusa nell'area del Mediterraneo orientale.\nEtimologia.\nIl nome del genere \"Celtis\" deriva dal latino \"celtis\". Secondo Plinio il Vecchio sarebbe questo il nome della pianta chiamata in Africa \"loto\", citata anche da Erodoto, Dioscoride e Teofrasto. Anche Omero nel libro IX dell'Odissea cita l'incontro di Ulisse con i lotofagi, i mangiatori di loto. Secondo altri autori invece questa pianta sarebbe da identificarsi con il giuggiolo (\"Ziziphus jujuba\").\nSistematica.\nTradizionalmente il genere \"Celtis\" \u00e8 stato incluso nella famiglia delle Ulmacee e tale posizione viene considerata tuttora valida da alcuni autori (p.es. Kew).\nAltri, invece, sulla base degli studi filogenetici, ritengono pi\u00f9 appropriato attribuirlo alla famiglia delle Cannabacee (p.es. APG III e Species2000).\nIl genere comprende le seguenti specie:"}
{"id": "2004900", "revid": "599013", "url": "https://it.wikipedia.org/wiki?curid=2004900", "title": "Italradio", "text": ""}
{"id": "2004901", "revid": "67631968", "url": "https://it.wikipedia.org/wiki?curid=2004901", "title": "Royalty-free", "text": "Royalty-free \u00e8 un tipo di licenza che permette l'utilizzo di una risorsa (foto, video, audio, eccetera) con limitate restrizioni sul suo utilizzo e pagando una cifra iniziale estremamente contenuta.\nDefinizione.\nRoyalty-free \u00e8 un termine che indica una tipologia di contratto fra due entit\u00e0 (agenzia ed utilizzatore o utente), che avviene quando la prima concede il diritto alla seconda di utilizzare una risorsa, ad esempio una fotografia o un brano musicale. Il termine royalty-free significa che una volta che la licenza \u00e8 stata acquisita, l'utente pu\u00f2 utilizzare la risorsa senza limiti di tempo e spazio senza dover sostenere ulteriori costi, naturalmente seguendo le linee guida della licenza stessa.\nIl concetto di royalty-free deriva da quello di copyright, il quale permette all'autore ed all'editore di un'opera di essere gli unici utilizzatori di questa, decidendo di richiedere il pagamento per il suo utilizzo.\nOpposta alla licenza royalty-free troviamo la licenza rights-managed, secondo la quale l'utente riceve il diritto di utilizzare una risorsa in maniera molto specifica, con restrizioni che possono riguardare la lunghezza di tempo, il luogo geografico, il tipo di industria, la dimensione, eccetera. Il nome rights-managed deriva dal fatto che \u00e8 l'agenzia a gestire (to manage, in inglese) i diritti di pubblicazione della risorsa.\nSignificato e cattiva traduzione del termine.\nRoyalty free non significa che l'utente sia libero di utilizzare la risorsa (fotografia, audio o video che sia) indiscriminatamente; il termine stabilisce solamente uno specifico contratto tra le due entit\u00e0. Il licenziatario, di solito il creatore del contenuto, rimane comunque sempre proprietario di tutti i diritti legati all'opera prodotta, compreso il diritto di distribuirla o di permetterne la distribuzione.\nLa confusione nasce dalla traduzione errata che viene data del termine su alcuni siti e dall'impossibilit\u00e0 di trovare un corrispondente che abbia la stessa efficacia tradotto. Per esempio in italiano il termine royalty-free viene spesso erroneamente tradotto con licenza \"libera da diritti\", dando l'impressione che il file non abbia nessuna forma di licenza e che sia quindi riproducibile liberamente senza necessit\u00e0 di sostenere alcun costo. Il nome significa letteralmente \"libero (dal pagamento di) royalties\" (a fronte di ogni utilizzo della risorsa), cosa che invece accade con i file rights-managed.\nL'utente dovr\u00e0 farsi onere di altre spese (se ci sono) legate a usi particolari e sfruttamento dell'opera che variano da paese a paese.\nQuindi per esempio in Italia se viene pubblicato un CD musicale con musica acquisita in \"royalties free\" l'utente dovr\u00e0 farsi onere delle eventuali spese relative alla SIAE che variano in funzione all'uso e alla destinazione del supporto.\nAnche se la musica acquisita non fosse tutelata da alcuna societ\u00e0 di gestione del diritto d'autore, per legge, il cliente deve farsi onere dell'acquisto dei contrassegni SIAE (detti bollini) dovuti per opere non tutelate.\nCosto dei contenuti.\nSolitamente, il costo pagato per l'utilizzo di un'immagine royalty-free corrisponde alle caratteristiche tecniche del contenuto. Per esempio, maggiore \u00e8 la grandezza di una fotografia digitale (misurata in pixel), maggiore sar\u00e0 la cifra richiesta per il suo utilizzo; secondo lo stesso principio, per un file video il fattore determinante il costo sar\u00e0 la qualit\u00e0 del video, mentre per un brano musicale la durata. Questa variazione di prezzo \u00e8 data dall'idea alla base del concetto di royalty-free, cio\u00e8 che l'utente potr\u00e0 trarre maggiori benefici dall'utilizzo di un'immagine con un'alta risoluzione (ad esempio potendo stampe pi\u00f9 grandi o file multimediali pi\u00f9 complessi).\nLa cifra che un utente deve pagare per acquistare una fotografia per un utilizzo su una rivista dipende essenzialmente da 2 parametri: dimensioni della stampa (doppia pagina, pagina intera, mezza pagina, un quarto di pagina, un ottavo di pagina) e tiratura della rivista.\nLe cifre per l'acquisto con licenza royalty-free di filmati video, tracce audio, animazioni flash o immagini vettoriali possono variare dai pochi euro fino a qualche decina di euro.\nLimitazioni della licenza royalty-free.\nLimitazioni della licenza possono riguardare il numero di copie riprodotte (si parla comunque di diverse centinaia di migliaia di copie riproducibili, ad esempio 500.000), il numero di persone che possono utilizzare il file (la licenza \u00e8 personale e non trasferibile) ed il tipo di materiale sul quale il file viene riprodotto; per superare questi limiti esistono estensioni della licenza che permettono di riprodurre il file illimitatamente, da parte di pi\u00f9 persone e su prodotti particolari."}
{"id": "2004902", "revid": "2149620", "url": "https://it.wikipedia.org/wiki?curid=2004902", "title": "Fronte Nazionale (Svizzera)", "text": "Il Fronte Nazionale (in francese \"Front National\", in tedesco \"Nationale Front\") \u00e8 stato un partito politico svizzero di estrema destra, attivo negli anni trenta.\nFu uno dei pi\u00f9 importanti partiti del cosiddetto \"frontismo\", l'equivalente del nazionalsocialismo in Svizzera.\nStoria.\nIl partito nacque nel 1933 dalla fusione di due gruppi fascisti dell'Universit\u00e0 di Zurigo (il \"Neue Front\", movimento accademico piuttosto elitario, e il \"Nationale Front\", maggiormente populista), dapprima riunitisi in aprile nella \"Federazione di combattimento del Fronte Nuovo e Nazionale uniti\" (\"Kampfbund Neue und Nationale Front zusammen\") e poi confluiti nel maggio nel nuovo partito sotto la guida di Hans Vonwyl.\nNei mesi successivi, il Fronte aument\u00f2 la propria influenza e i voti, supportati dall'affermazione del frontismo in Svizzera, dalla conquista del potere da parte di Adolf Hitler in Germania e dalla maggiore diffusione dell'organo di partito, \"Il manico di ferro\" (\"Der Eiserne Besen\").\nLa definitiva affermazione avvenne nell'autunno del 1933, quando il FN ottenne alcuni rappresentanti al Consiglio nazionale e ai Consigli cantonali di Zurigo e Sciaffusa, oltre ad un certo sostegno nelle aree vicine al confine tedesco e soprattutto di alcuni scrittori svizzeri di chiara fama come Jakob Schaffner. Scarsi invece i risultati nelle aree francofona ed italofona.\nProgressivamente, il partito abbandon\u00f2 le idee del nazionalsocialismo austriaco per abbracciare un fascismo pi\u00f9 ortodosso, non esplicitando alcuna preferenza per qualsivoglia regime e puntando invece ad un \"sentiero speciale\" (\"Sonderweg\") svizzero: occorreva superare la divisione linguistica fra germanofoni, francofoni ed italofoni in favore di un'unica identit\u00e0 svizzera. Nessun interesse era mostrato nei confronti della componente romancia, sebbene il FN avesse dei rapporti con un gruppo di estrema destra romancio.\nNel 1935, il FN forz\u00f2 la convocazione di un referendum su un emendamento costituzionale che aveva lo scopo di ridisegnare il sistema di governo su basi nazionaliste, razziste e autoritarie. L'emendamento venne rigettato a larga maggioranza e cominci\u00f2 la lunga crisi del partito.\nDalla met\u00e0 degli anni '30, vennero formate delle prime unit\u00e0 paramilitari segrete, successivamente impiegate in piccoli attacchi nei cantoni di Zurigo e Berna.\nA partire dal 1936, venne dichiarata esplicitamente l'adesione al modello del NSDAP. Le successive accuse di ottenere fondi dalla Germania nazista portarono moltissimi membri ad abbandonare il Fronte, preoccupati dalla potenziale compromissione dell'indipendenza svizzera. Altri, pi\u00f9 favorevoli al modello fascista piuttosto che a quello nazista, passarono nel movimento di un altro fuoriuscito, il Colonnello Arthur Fonjallaz. I membri di una frangia estremista, guidata da Hans Oehler, abbandon\u00f2 infine il partito, accusandolo di non spingersi troppo in avanti.\nNell'estate del 1937, il FN mise in atto una non annunciata \"Marcia su Berna\", al termine della quale alcuni membri del Fronte occuparono il Consiglio nazionale per qualche ora. L'azione degener\u00f2 poi in violenti scontri con la Polizia.\nNel 1938, il segretario Rolf Henne venne sostituito dal pi\u00f9 moderato Robert Tobler. Ci\u00f2 caus\u00f2 la scissione dei seguaci di Henne, che costituirono il Movimento Nazionale Svizzero. La polizia aveva per\u00f2 gi\u00e0 rafforzato la propria vigilanza sul movimento. Nel 1939, il partito perse progressivamente tutti i propri eletti, perfino nella roccaforte di Zurigo, fino a giungere all'arresto di Tobler per spionaggio e allo scioglimento volontario del partito nella primavera del 1940.\nQuesto non pose comunque fine al movimento, i cui membri confluirono nel \"Raggruppamento federale svizzero\" (\"Eidgen\u00f6ssische Sammlung\"), che si sciolse a sua volta nel 1943.\nIl Partito dei Nazionalisti Svizzeri (\"Partei National Orientierter Schweizer\", PNOS), fondato nel 2000, si considera successore ufficiale del Fronte Nazionale.\nOrganizzazione e simboli.\nIl movimento, organizzato in divisioni (o \"harsten\"), riprendeva alcuni elementi figurativi della Svizzera medievale, del Partito Nazionale Fascista e del NSDAP. Il suo emblema era la vecchia bandiera svizzera, con la croce bianca allargata fino ai bordi (riutilizzata oggi dal PNOS). Era in uso anche un saluto ufficiale (l'antico svizzero \"Harus\", urlato col braccio destro teso) e una divisa ufficiale di colore grigio (in uso fino all'entrata in vigore del divieto di vestire divise).\nIscritti.\nIl Fronte Nazionale non possedeva nessun elenco dei membri, quindi si possono effettuare solo stime sui membri effettivi."}
{"id": "2004906", "revid": "1543377", "url": "https://it.wikipedia.org/wiki?curid=2004906", "title": "Tarso (Colombia)", "text": "Tarso \u00e8 un comune della Colombia facente parte del dipartimento di Antioquia.\nIl centro abitato venne fondato da Pedro, Sandalio, Epifanio, Salvador e Mariano Orozco Ocampo e da Rafaela G\u00f3mez Trujillo nel 1912, mentre l'istituzione del comune \u00e8 del 1936."}
{"id": "2004908", "revid": "114391477", "url": "https://it.wikipedia.org/wiki?curid=2004908", "title": "Umberto Contarello", "text": "Biografia.\nLaureato in filosofia, in carriera ha collaborato con Gabriele Salvatores, Gianni Amelio, Giuseppe Piccioni, Carlo Mazzacurati, Fabrizio Bentivoglio, Michele Placido e Paolo Sorrentino.\nLa sceneggiatura del suo primo film importante \"Marrakech Express\", di Gabriele Salvatores, \u00e8 stata scritta nel 1989 insieme ad Enzo Monteleone e a Carlo Mazzacurati. Quando quest'ultimo passa alla regia la collaborazione prosegue con \"Il toro\" (1994), con \"Vesna va veloce\" (1996), che affronta il tema dell'immigrazione est-europea, e con \"La lingua del santo\" (2000), riproposizione della commedia all'italiana. Collabora ancora con Giuseppe Piccioni (\"Luce dei miei occhi\", 2001), con Michele Placido (\"Ovunque sei\", 2004) e con Fabrizio Bentivoglio, tornato alla regia, per \"Lascia perdere, Johnny!\" (2007), romanzo di formazione ambientato nel sottobosco musicale della provincia campana degli anni settanta.\nHa lavorato anche in televisione, scrivendo la sceneggiaura di \"La piovra 7\" e il soggetto di \"La piovra 8\", \"L'ispettore Coliandro\" e \"Rino Gaetano - Ma il cielo \u00e8 sempre pi\u00f9 blu\". Dal suo romanzo (\"Una questione di cuore\") viene tratto l'omonimo film di Francesca Archibugi.\nHa recitato in piccole parti in \"Caro diario\" (1993) di Nanni Moretti, in un cameo in cui interpreta il traduttore dei medici cinesi - e in \"Il divo\" (2008) di Paolo Sorrentino, in cui interpreta un veemente politico in parlamento.\nPer la sceneggiatura di \"This Must Be the Place\" (2011), scritta insieme al regista Paolo Sorrentino, vince nel 2012 il David di Donatello per la migliore sceneggiatura.\nNel 2012 ha partecipato alla sceneggiatura di \"Io e te\", con Niccol\u00f2 Ammaniti, Francesca Marciano e il regista Bernardo Bertolucci\nHa partecipato insieme al regista Paolo Sorrentino e con Tony Grisoni e Stefano Rulli alla sceneggiatura di \"The Young Pope\", serie televisiva prodotta da Sky nel 2016. Nel 2018, sempre insieme a Sorrentino, cura la sceneggiatura del film \"Loro\"."}
{"id": "2004909", "revid": "838137", "url": "https://it.wikipedia.org/wiki?curid=2004909", "title": "John Joseph Hughes", "text": "Biografia.\nNato in Irlanda, John Joseph Hugues venne ordinato sacerdote il 15 ottobre 1826.\nL'8 agosto 1837 fu eletto vescovo titolare di Basilinopoli.\nIl 20 dicembre 1842 fu nominato vescovo di New York.\nIl 19 luglio 1850 papa Pio IX elev\u00f2 la sede newyorkese ad arcidiocesi, e contestualmente concesse a John Joseph Hugues il titolo di arcivescovo della medesima sede.\nMor\u00ec a New York il 3 gennaio 1864.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2004910", "revid": "28592", "url": "https://it.wikipedia.org/wiki?curid=2004910", "title": "Bagni di Roselle", "text": ""}
{"id": "2004913", "revid": "3082", "url": "https://it.wikipedia.org/wiki?curid=2004913", "title": "Elena (augusta)", "text": ""}
{"id": "2004914", "revid": "1305772", "url": "https://it.wikipedia.org/wiki?curid=2004914", "title": "Men of War (videogioco)", "text": "Men of War \u00e8 un videogioco strategico in tempo reale ambientato nella Seconda guerra mondiale, uscito il 20 febbraio 2009, sviluppato dall'azienda ucraina Best Way, con la partecipazione addizionale della tedesca Digitalmindsoft. \u00c8 il seguito di \"Faces of War\", che a sua volta \u00e8 il seguito di \"Silent Heroes\", quest'ultimo seguito di \"\".\nTrama.\nLa campagna sovietica \u00e8 incentrata sulle storie di due studenti compagni, di nome Smirnov e Kuznetzov, che rapidamente diventano fratelli d'armi nelle battaglie.\nModalit\u00e0 di gioco.\nIl giocatore singolo \u00e8 diviso in tre campagne dove si guideranno le forze di tre nazioni e alleanze: alleati, tedeschi e sovietici. A differenza del predecessore, Men of War \u00e8 ambientato in due nuove zone della terra, che sono, il Nord Africa e la Grecia.\nCome novit\u00e0 ci sono molte nuove unit\u00e0, una nazione bonus riservata al multiplayer, una gestione pi\u00f9 fedele della balistica dei mezzi, un sonoro dei mezzi realistico, un'interfaccia modificabile nel singleplayer, due nuove modalit\u00e0 di gioco online ed \u00e8 inoltre incluso l'editor ufficiale del gioco per creare le proprie mappe multiplayer e le proprie missioni.\nOnline.\nL'online comprende varie modalit\u00e0 e con l'ultima patch, la 1.17.5, si pu\u00f2 giocare con una nuova nazione: il Giappone.\nRequisiti di sistema.\nRequisiti minimi necessari per giocare:\nSerie.\nLa collana di Men of War si suddivide in:"}
{"id": "2004918", "revid": "287204", "url": "https://it.wikipedia.org/wiki?curid=2004918", "title": "Ficus sycomorus", "text": "Il sicomoro (Ficus sycomorus ) \u00e8 una pianta appartenente alla famiglia delle Moracee, diffusa in Africa e Medio Oriente.\nMorfologia.\nIl sicomoro cresce fino ad un'altezza di 20 metri, e raggiunge i 6 metri di larghezza, con una chioma ampia e tondeggiante.\nCorteccia.\nLa corteccia va dal verde-giallo all'arancione.\nFoglie.\nLe foglie hanno forma ovale con apice rotondo. Raggiungono i 14\u00a0cm di lunghezza per 10\u00a0cm di larghezza, e sono disposte a spirale intorno ai rami.\nFiori e Frutti.\nQuello che comunemente viene ritenuto il frutto \u00e8 in realt\u00e0 una grossa infiorescenza carnosa piriforme (siconio), all'interno della quale sono racchiusi i fiori unisessuali, piccolissimi; una piccola apertura apicale, detta ostiolo, consente l'entrata degli imenotteri pronubi; i veri frutti, che si sviluppano all'interno dell'infiorescenza, sono dei piccoli acheni.\nDistribuzione e habitat.\nLa pianta cresce spontanea nel sud della penisola Arabica e in alcune regioni dell'Africa, dal Senegal al Sudafrica, nonch\u00e9 in ristrette aree del Madagascar. \u00c8 inoltre coltivata da epoche remote in Medio Oriente (Egitto Israele, Palestina e Siria).\nImpollinazione.\nLe diverse specie di \"Ficus\" hanno in genere un rapporto strettamente specie-specifico con i loro impollinatori, che sono tutti imenotteri della famiglia Agaonidae. Il sicomoro rappresenta una eccezione in quanto pu\u00f2 essere impollinato da due differenti agaonidi, \"Ceratosolen arabicus\" e \"Ceratosolen galili\", che condivide con un'altra specie africana, \"Ficus mucuso\".\nIl sicomoro nella storia dell'essere umano.\nNella mitologia egizia il sicomoro era albero consacrato alla dea Hathor, detta anche la \"Signora del sicomoro\u201d. Era considerato simbolo di immortalit\u00e0 e il suo legno era usato per la fabbricazione dei sarcofagi.\nNel Libro di Amos, redatto ai tempi del Regno di Giuda attorno al 775-750 a.C., il profeta omonimo asserisce di essere stato, prima di dedicarsi alla missione profetica, \"un pastore e pungitore di fichi di sicomoro\"; il che testimonia che in quell'epoca l'albero era gi\u00e0 presente in Israele e utilizzato dall'uomo.\nNel Vangelo secondo Luca (), \u00e8 nominato un sicomoro nella citt\u00e0 di Gerico.Un abitante di Gerico, un certo Zaccheo, essendo basso di statura, per vedere Ges\u00f9 sale su un sicomoro.\nAlcune tradizioni lo attribuivano all'albero presso il quale si impicc\u00f2 Giuda Iscariota nei racconti dei Vangeli, poich\u00e9 i loro rami appaiono robusti ma, in realt\u00e0, sono fragili fino a spezzarsi facilmente. Dandogli quindi una connotazione negativa, in contraddizione con il suo significato di vita. Si diffusero quindi maggiormente tradizioni per le quali l'albero di Giuda era invece un Siliquastro.\nUsi.\nI frutti sono raccolti per uso alimentare e nella cosmesi."}
{"id": "2004921", "revid": "104458", "url": "https://it.wikipedia.org/wiki?curid=2004921", "title": "Ilka \u0160tuhec", "text": "Biografia.\nStagioni 2007-2008.\nPolivalente nata a Slovenj Gradec, l'atleta slovena nella stagione 2006-2007 ha esordito in Coppa Europa, conquistando anche due piazzamenti a ridosso del podio (un quarto e un sesto posto), ed \u00e8 stata presente ai Mondiali juniores di Altenmarkt-Zauchensee/Flachau. In questa competizione \u00e8 arrivata 9\u00aa nella discesa libera, 6\u00aa nel supergigante, 14\u00aa nello slalom gigante e ha vinto la medaglia d'oro nello slalom speciale e nella combinata. La vittoria ai Mondiali juniores le ha permesso di partecipare alle finali della Coppa del Mondo 2007: ha infatti esordito nella competizione il 17 marzo 2007 nello slalom speciale di Lenzerheide, senza concluderlo.\nNella stagione successiva ha confermato le potenzialit\u00e0 gi\u00e0 messe in mostra l'anno precedente. In Coppa Europa ha vinto infatti una gara (lo slalom gigante del 5 febbraio ad Abetone) ed \u00e8 arrivata a podio in altre tre occasioni (la prima il 24 novembre nello slalom gigante di Levi); ai Mondiali juniores di Formigal ha conquistato poi un altro oro, questa volta nella discesa libera. In Coppa del Mondo ha ottenuto in marzo i suoi primi punti: a Crans-Montana si \u00e8 piazzata infatti, nel giro di due giorni, 22\u00aa in discesa libera e 12\u00aa in supercombinata; nello stesso anno ai Campionati sloveni ha vinto la medaglia d'oro in tutte le gare disputate.\nStagioni 2009-2022.\nInattiva dall'aprile 2008, \u00e8 tornata alle competizioni nel dicembre 2009, prima in gare FIS e poi in Coppa del Mondo; nel gennaio 2010 \u00e8 stata per\u00f2 nuovamente costretta a fermarsi, .\nHa ripreso a gareggiare nella stagione 2011-2012 e nel 2013 ha esordito ai Campionati mondiali: nella rassegna iridata di Schladming si \u00e8 classificata 19\u00aa nella discesa libera, 6\u00aa nel supergigante e 32\u00aa nello slalom gigante. L'anno dopo, ai XXII Giochi olimpici invernali di - sua prima presenza olimpica -, \u00e8 stata 10\u00aa nella discesa libera, 13\u00aa nel supergigante e 31\u00aa nello slalom gigante (non ha concluso la supercombinata), mentre ai Mondiali di Vail/Beaver Creek 2015 \u00e8 stata 20\u00aa nella discesa libera, 17\u00aa nel supergigante, 25\u00aa nello slalom gigante e 7\u00aa nella combinata.\nIl 2 dicembre 2016 ha ottenuto a Lake Louise in discesa libera la prima vittoria, nonch\u00e9 primo podio, in Coppa del Mondo; ai Mondiali Sankt Moritz 2017 ha vinto la medaglia d'oro nella discesa libera, si \u00e8 classificata 11\u00aa nel supergigante e non ha completato lo slalom gigante e la combinata. Quell'anno in Coppa del Mondo si \u00e8 aggiudicata la Coppa del Mondo di discesa libera e quella di combinata. Ai Mondiali di \u00c5re 2019 ha vinto la medaglia d'oro nella discesa libera e si \u00e8 piazzata 8\u00aa nel supergigante e 10\u00aa nella combinata, mentre a quelli di Cortina d'Ampezzo 2021 \u00e8 stata 14\u00aa nella discesa libera e 25\u00aa nel supergigante. Ai XXIV Giochi olimpici invernali di si \u00e8 classificata 22\u00aa nella discesa libera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nKB = combinata\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante"}
{"id": "2004922", "revid": "1318658", "url": "https://it.wikipedia.org/wiki?curid=2004922", "title": "La Falange Cubana", "text": "La Falange Cubana fu un piccolo gruppo cubano falangista esistito dal 1936 al 1940 con Antonio Avenda\u00f1o e Alfonso Serrano Vilari\u00f1o. S\u2019ispirava al modello della Falange spagnola.\nStoria.\nSebbene il governo di Fulgencio Batista mantenesse buoni rapporti con Franco, rifiutava sdegnatamente l'ideologia fascista, che considerava \"peones\" e \"rivoluzionaria\", e l'unica vera manifestazione del falangismo a Cuba \u00e8 stato il piccolo (e presto estinto) gruppo chiamato \"La Falange Cubana\". La sua attivit\u00e0 ha portato Batista a promulgare la legge che vieta i gruppi politici che fanno specifico riferimento a gruppi stranieri. "}
{"id": "2004923", "revid": "322321", "url": "https://it.wikipedia.org/wiki?curid=2004923", "title": "Michael Augustine Corrigan", "text": "Biografia.\nNato a New York, venne ordinato sacerdote il 19 settembre 1863.\nNel 1873 fu eletto vescovo di Newark.\nIl 1\u00ba ottobre 1880 fu nominato arcivescovo titolare di Petra e coadiutore di New York. Il 10 ottobre 1885 succedette alla medesima sede.\nMor\u00ec a New York il 5 maggio 1902.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2004927", "revid": "661526", "url": "https://it.wikipedia.org/wiki?curid=2004927", "title": "Punk Goes Acoustic", "text": "Punk Goes Acoustic \u00e8 la terza compilation della serie \"Punk Goes...\", pubblicata dalla Fearless Records il 21 ottobre 2003. Ospita rifacimenti in versione acustica di canzoni punk rock."}
{"id": "2004928", "revid": "113523634", "url": "https://it.wikipedia.org/wiki?curid=2004928", "title": "Bayerischer Gebirgsschweisshund", "text": "Bayerischer Gebirgsschweisshund (in italiano: \"segugio bavarese da montagna\") \u00e8 una razza di cani da caccia di taglia media, di origine tedesca, simile all'apparenza al Hannoverscher Schweisshund ma meno massiccio, pi\u00f9 agile e con labbra meno pendenti. Sono cani da caccia dotati di eccellente fiuto, utilizzati primariamente come cani da traccia per il recupero di animali feriti o morti (essenzialmente cervidi e camosci).\nStoria.\nL'origine del segugio bavarese \u00e8 da ricercarsi nella bassa Baviera, dove la conformazione del territorio richiedeva un animale meno pesante dell'hannoveriano e pi\u00f9 agile. Incrociando la razza di Hannover con il pi\u00f9 antico segugio tirolese si ottenne l'attuale razza canina. Il nome deriva dalle parole tedesche \"Gebirg\" (catena montuosa) e \"Schweisshund\" (letteralmente, \"cane da sudore\", pi\u00f9 in generale cane da traccia).\nDescrizione.\nSi tratta di un cane primariamente usato per il lavoro, il cui ruolo \u00e8 riconosciuto mediante speciali abilitazioni al recupero della selvaggina. Forgiandosi del suo sviluppatissimo odorato, il segugio bavarese \u00e8 in grado di identificare anche le pi\u00f9 invisibili tracce di sangue e individuare un animale ferito a chilometri di distanza dal luogo dello sparo. Una volta giunto in loco, il cane chiama il padrone abbaiando e, al contempo, difende la preda da qualunque sconosciuto. Solo il padrone \u00e8 infatti \"autorizzato\" dal cane stesso ad avvicinarsi: ogni sconosciuto viene scoraggiato da un atteggiamento estremamente aggressivo che si fa immediatamente docile al primo cenno del padrone.\nCarattere.\nNonostante l'attinenza aggressiva nei momenti clou delle operazioni di recupero, il segugio bavarese \u00e8 un cane docile e attaccatissimo al padrone. Dotato di una grande intelligenza, stringe con il suo padrone e la sua famiglia un legame indissolubile. Si tratta di un cane estremamente paziente, in particolare con i bambini, e sempre alla ricerca di coccole e giochi. Pu\u00f2 indifferentemente essere tenuto in casa o in giardino: raramente patisce il freddo se non alle lunghe orecchie, le quali rischiano di bagnarsi in ciotole dell'acqua troppo profonde. Qualora il cane venga tenuto in casa, \u00e8 necessario trovargli un posto tutto suo del quale diventer\u00e0 protettivo. Ha inoltre la tendenza a difendere le cose del proprio padrone: i cacciatori sfruttano questa peculiarit\u00e0 abituando l'animale a difendere lo zaino e a stargli sempre vicino, in modo tale che il cane possa anche essere lasciato momentaneamente solo nel bosco o nel capanno di caccia senza il rischio che vi si allontani."}
{"id": "2004929", "revid": "19260152", "url": "https://it.wikipedia.org/wiki?curid=2004929", "title": "Lucio Afranio (console)", "text": ""}
{"id": "2004930", "revid": "287204", "url": "https://it.wikipedia.org/wiki?curid=2004930", "title": "Ilka Stuhec", "text": ""}
{"id": "2004931", "revid": "951587", "url": "https://it.wikipedia.org/wiki?curid=2004931", "title": "Video assist", "text": "Il video assist \u00e8 un equipaggiamento che montato su una cinepresa permette, con l'aggiunta di un monitor, al regista di vedere esattamente ci\u00f2 che vede l'operatore in modo da garantire che le inquadrature siano eseguite secondo le sue direttive. Nelle telecamere digitali questo dispositivo non \u00e8 necessario in quanto il chip video smista direttamente il segnale su pi\u00f9 uscite, mentre in una cinepresa \u00e8 necessario per visualizzare che cosa sta catturando la lente dell'ottica. Ci\u00f2 \u00e8 possibile tramite un piccolo chip presente all'interno del \"viewfinder\".\nI \"video assist\" sono ampiamente utilizzati nel cinema moderno durante la produzione e la fase di ripresa. Tuttavia, alcuni registi preferiscono fidarsi del loro operatore e li lasciano liberi di riprendere senza la pressione di essere monitorati, mentre altri vogliono assicurarsi che tutto sia ripreso esattamente come concepito.\nL'attore e regista Jerry Lewis detiene il brevetto per questo sistema e ha avuto molto consenso per la sua invenzione. Tuttavia esistevano sistemi simili prima che Lewis iniziasse a sperimentare questo sistema nel film The Bellboy nel 1960.\nVideo Assist moderno.\nOggigiorno il termine \"video assist\" indica un sistema complesso formato da monitor, registratori, trasmettitori video, stampanti video, matrici e centinaia di metri di cavi. Il gruppo di persone che si occupa del video assist - gli operatori del video assist - sono incaricati dello spostamento, dell'operativit\u00e0 e della risoluzione dei problemi relativi a tutto il sistema che pu\u00f2 facilmente riempire un camion di medie dimensioni. Il loro lavoro consiste nel collegare con dei cavi tutte le telecamere al sistema centrale - a cui spesso ci si riferisce con il termine \"video village\" - dove si trovano il regista, il direttore della fotografia, lo script supervisor, l'art director e molti altri membri dello staff. Sono usati anche trasmettitori video nel caso in cui le camere siano in luoghi non raggiungibili, siano in movimento, palmari o fisse.\nTutte le connessioni alle telecamere che arrivano all'interno del video village raggiungono il \"video trolley\". Queste arrivano in diverse forme e dimensioni e sono spesso costruite a mano dagli operatori in base alle singole preferenze e alle necessit\u00e0 dello show. Sul carrello ci sono i registratori video, l'equipaggiamento pi\u00f9 importante degli operatori VA. Il carrello, in genere, ha una matrice video, per fare interconnessioni veloci, molti piccoli monitor, una stampante video, tutti i ricevitori wireless, microfoni, computer, laptop, schede di digitalizzazione, UPS e un mucchio di piccoli utensili. Le immagini della telecamera sono inviate ad un grande monitor per il regista, e talvolta ad una seconda serie di monitor per i produttori, i clienti ecc. ecc.\nMolto spesso il regista e il direttore della fotografia richiedono un insieme di monitor pi\u00f9 piccoli, quindi la seconda serie pu\u00f2 essere vista da tutti. Il video \u00e8 spesso inviato anche al make-up, ai produttori, o a monitor separati per la cura degli effetti speciali. Un video assist complesso pu\u00f2 avere fino a 20 monitor, dipende dal numero di telecamere che vengono usate, I monitor palmari wireless sono spesso usati dal regista quando si trova molto vicino agli artisti. I monitor on-board, montati direttamente sulla telecamera, aiutano l'operatore della messa a fuoco a seguire il colpo.\nIl viewfinder e il beam splitter spesso vengono rimossi dai palmari perch\u00e9 non sono necessari. Quindi l'intera immagine viene proiettata nel video, rendendola due volte pi\u00f9 luminosa e quindi di maggiore qualit\u00e0 (minori interferenze). In questi casi, anche l'operatore alla telecamera usa il monitor esterno. Anche se la qualit\u00e0 del video riprodotta dal video assist pu\u00f2 variare notevolmente in base sia alla telecamera sia all'assist, viene sempre utilizzato come guida e niente di pi\u00f9. Poich\u00e9 l'assist ha i propri controlli per l'esposizione, il contrasto, la correzione del colore e la messa a fuoco, non \u00e8 possibile utilizzarlo per imparare qualcosa di pi\u00f9 che il fotogramma. La telecamera video assist di solito ha una risoluzione notevolmente inferiore della telecamera tradizionale, cos\u00ec il focus critico \u00e8 solitamente determinato dalla distanza tra la lente e l'oggetto misurata con un nastro.\nIl comico e regista Jerry Lewis \u00e8 considerato l'inventore di questo sistema, anche se sistemi simili a questo erano gi\u00e0 in uso.\nVideo assist sulle telecamere elettroniche.\nMentre la presa video tradizionale non ha alcun significato su una videocamera o su una telecamera elettronica, produzioni su larga scala con telecamere HD o SD utilizzano ancora il video assist nel suo significato pi\u00f9 ampio. In questo caso, il segnale video \u00e8 alimentato dall'output video proprio della fotocamera, ed \u00e8 di qualit\u00e0 significativamente migliore rispetto alle prese video tradizionali. Le telecamere HD possono produrre segnali video HD-SDI, che, quando vengono proiettati su un monitor di alta qualit\u00e0, \u00e8 quasi quello-che-vedi-\u00e8-quello-che-hai (\"what-you-see-is-what-you-get\"). Poich\u00e9 le videocamere sono spesso meno tolleranti verso le immagini di elevato contrasto e con veloci cambi di luce, e il loro comportamento \u00e8 difficilmente prevedibile rispetto ad una cinepresa, i direttori della fotografia che operano con telecamere HD si trovano spesso in tende oscurate, mentre guardano monitor HD costosi, per assicurarsi che l'immagine sia acquisita correttamente su nastro. Questa situazione sta migliorando poich\u00e9 le pi\u00f9 recenti telecamere tendono a simulare meglio le curve di gamma della pellicola.\nAltri usi del video assist.\nMentre un equipaggiamento molto semplice di video assist \u00e8 in grado solo di mostrare un'immagine in tempo reale, l'equipaggiameno moderno di VA permette di fare molto di pi\u00f9. L'immagine trasmessa dalla telecamera \u00e8 registrata su un MiniDV o un Hi8 economico oppure su un hard disk. L'operatore VA tiene un registro preciso su cosa viene registrato e dove, annotando il time code o il nome del file. Lui/lei sono in grado quindi di ritornare su ogni punto del girato in breve tempo, anche appena dopo il ciak. Questo \u00e8 fondamentale per il regista per vedere dove gli attori devono cambiare i loro movimenti o rigirare una parte di un dialogo, aiuta anche lo \"script supervisor\". \u00c8 molto facile controllare gli angoli di ripresa, correggere le sovrapposizioni, e i tempi della camera o le azioni con le controfigure. Il registratore VA solitamente pu\u00f2 simulare l'under-cranking o over-cranking della fotocamera e accelerare o rallentare l'azione. Possono essere visualizzante anche le rampe (cambi di velocit\u00e0 nella ripresa).\nL'ingranaggio del VA spesso include un sistema di editing portatile (di solito un computer portatile con una scatola di digitalizzazione e un software di editing), cos\u00ec tagli grossolani possono essere effettuati anche dall'operatore VA direttamente sul set. Un mixer video portatile \u00e8 utile per estrarre la tonalit\u00e0, le miscele o visualizzare gli effetti visivi. Una stampante video viene spesso utilizzata per stampare immagini o copie del set, angolazioni o facce per gli art designer, truccatori e gli sceneggiatori. Truccatori e ingegneri del suono solitamente richiedono un monitor separato, che riceva il segnale dal vivo per sapere ci\u00f2 che sta accadendo davanti alle telecamere in modo da non dover continuamente entrare e uscire dal set. Una seconda unit\u00e0 o \"splinter\" gira immagini extra o b-roll pu\u00f2 sostituire i registratori VA, per registrare i propri filmati, che viene quindi caricato nell'archivio dell'unit\u00e0 principale in modo che possa essere guardato e confrontato con il girato dell'unit\u00e0 principale. Gli operatori VA su unit\u00e0 distinte o postazioni remote oggi abitualmente vengono chiesti per caricare l'immagien in tempo reale sul flusso satellitare o internet in modo che l'Agenzia o il direttore possano guardarlo anche dall'altra parte del mondo.\nIl futuro del video assist.\nIl Video Assist \u00e8 sempre pi\u00f9 complesso, e i registi si appoggiano all'immagine video sempre pi\u00f9 spesso. Il lavoro dell'operatore VA sta diventando sempre pi\u00f9 complicata. Pochi anni fa un operatore VA doveva sapere solo come avviare un videoregistratore, collegarlo a un monitor CRT ed essere in grado di portare tutto fino alla collina. Ora gli operatori modificano sui computer, impostano i flussi di internet, gestione il database dei computer, implementano sistemi complessi di microonde, risolvono problemi di elettronica E portano tutto fino alla collina. L'introduzione della tecnologia HD nel commercio di film \u00e8 ancora una grande sfida per l'industria VA, come l'improvviso aumento della qualit\u00e0 delle immagini e la maggiore dipendenza su di essa esercita una pressione in pi\u00f9 sull'operatore, a cui spesso \u00e8 affidata la calibrazione del monitor del direttore della fotografia."}
{"id": "2004936", "revid": "205250", "url": "https://it.wikipedia.org/wiki?curid=2004936", "title": "Marisa Paredes", "text": "Biografia.\nMar\u00eda Luisa Paredes Bartolom\u00e9 nasce a Madrid, dove inizia la sua carriera nei primi anni sessanta, mentre studia recitazione al Conservatorio d'Arte Drammatica, dividendosi tra teatro, televisione e cinema spagnolo. Tra i suoi primi crediti cinematografici vanta la partecipazione al film \"Il diabolico dottor Satana\" di Jes\u00fas Franco. Negli anni settanta lavora in diverse telenovelas e collabora con il cantante Raphael, iniziando poi a mietere i primi successi nei primi anni ottanta, soprattutto grazie alla collaborazione con Pedro Almod\u00f3var, sotto la cui regia recita dapprima ne \"L'indiscreto fascino del peccato\" (1983), e dal quale verr\u00e0 nuovamente diretta in \"Tacchi a spillo\" (1991), \"Il fiore del mio segreto\" (1995), \"Tutto su mia madre\" (1999), \"Parla con lei\" (2002) e \"La pelle che abito\" (2011).\nNel corso degli anni la sua fama si rafforza e le d\u00e0 la possibilit\u00e0 di lavorare in campo internazionale. Nel 1995 diretta da Almod\u00f3var recita in \"Il fiore del mio segreto\", interpretazione che le fa vincere un Premio Goya, l'anno seguente recita al fianco di Marcello Mastroianni in \"Tre vite e una sola morte\", sempre nel 1996 lavora nel film di Giacomo Battiato \"Cronaca di un amore violato\". Tra il 1997 e il 1999 partecipa a due film premio Oscar; \"La vita \u00e8 bella\" di Roberto Benigni e \"Tutto su mia madre\" di Pedro Almod\u00f3var. Negli anni successivi recita in \"Nessuno scrive al colonnello\" di Arturo Ripstein, \"La spina del diavolo\" di Guillermo del Toro e \"Parla con lei\" di Pedro Almod\u00f3var.\nAlla XVI edizione del Festival Internazionale EuropaCinema &amp; TV, tenutasi a Viareggio \u00e8 stata insignita di un premio alla carriera. Nel 2000 \u00e8 stata Presidente della giuria del Festival di Berlino, nello stesso anno diviene Presidente dell'Accademia del Cinema Spagnolo. Nel 2005 partecipa al film sui matrimoni gay, \"Reinas - Il matrimonio che mancava\", mentre nel 2008 fa parte del cast del film di Maria Sole Tognazzi \"L'uomo che ama\".\nVita privata.\n\u00c8 stata sposata con il regista Antonio Isasi-Isasmendi, da cui ha avuto una figlia, Maria (1975)."}
{"id": "2004937", "revid": "78327", "url": "https://it.wikipedia.org/wiki?curid=2004937", "title": "Quinto Labieno", "text": "Biografia.\nIn seguito all'assassinio di Giulio Cesare nel 44 a.C., Labieno si schier\u00f2 dalla parte di Bruto e Cassio (i cesaricidi). Venne inviato in Partia per cercare aiuti da parte di Orode II, il re dei Parti.\nDopo che Bruto e Cassio vennero sconfitti nella battaglia di Filippi, Labieno, avendo paura di venire catturato e condannato a morte dagli eredi di Cesare, Marco Antonio e Ottaviano (poi Augusto), decise di allearsi con i Parti.\nQuando i Parti invasero i territori orientali della Repubblica romana nel 40 a.C. vennero condotti dal loro re Pacoro e da Labieno. L'esercito partico attravers\u00f2 l'Eufrate e attacc\u00f2 Apamea. L'attacco di Apamea fall\u00ec ma Labieno riusc\u00ec a convincere le guarnigioni romane in Siria a passare dalla sua parte. L'esercito romano-partico riusc\u00ec a sconfiggere in battaglia l'esercito di Lucio Decidio Saxa, governatore di Marco Antonio, conquist\u00f2 Apamea e costrinse Antiochia a scendere a patti passando dalla sua parte. Dopo la sconfitta Romana ad Apamea, i Parti suddivisero il loro esercito. Pacoro si diresse a sud e conquist\u00f2 il Levante e la Palestina. Labieno si diresse a nord a inseguire Saxa, che venne sconfitto e ucciso in Cilicia. Labieno poi conquist\u00f2 tutta l'Asia Minore. Sotto Labieno e Pacoro, i Parti avevano raggiunto pi\u00f9 o meno l'estensione dell'antico impero achemenide e controllavano tutta l'Asia Minore, tranne alcune citt\u00e0, ma i successi Partici furono effimeri. Nel 39 a.C., in Asia Minore, i Romani condotti da Publio Ventidio sconfissero e uccisero Labieno. Un anno dopo anche Pacoro venne ucciso in Siria nella Battaglia del Monte Gindaro."}
{"id": "2004938", "revid": "1305772", "url": "https://it.wikipedia.org/wiki?curid=2004938", "title": "Rock Against Bush", "text": "Per Rock Against Bush si pu\u00f2 intendere:"}
{"id": "2004940", "revid": "339392", "url": "https://it.wikipedia.org/wiki?curid=2004940", "title": "Brazilian Jiu-Jitsu", "text": ""}
{"id": "2004942", "revid": "1798099", "url": "https://it.wikipedia.org/wiki?curid=2004942", "title": "The Gorge (album)", "text": "The Gorge \u00e8 un album live della Dave Matthews Band pubblicato nel 2004.\nTrack listing (Special Edition).\nL'edizione speciale a sei dischi comprende le canzoni di tutte e tre le serata. Questa versione \u00e8 disponibile solo su Musictoday.com e non \u00e8 venduta nei negozi."}
{"id": "2004943", "revid": "19260395", "url": "https://it.wikipedia.org/wiki?curid=2004943", "title": "Segugio bavarese da montagna", "text": ""}
{"id": "2004944", "revid": "729019", "url": "https://it.wikipedia.org/wiki?curid=2004944", "title": "Sesto Cecilio Africano", "text": "Vissuto sotto gli imperatori Adriano e Antonino Pio, fu scolaro di Salvio Giuliano.\nVenne considerato uno scrittore oscuro."}
{"id": "2004945", "revid": "19260405", "url": "https://it.wikipedia.org/wiki?curid=2004945", "title": "Segugio bavarese", "text": ""}
{"id": "2004946", "revid": "633110", "url": "https://it.wikipedia.org/wiki?curid=2004946", "title": "Lahti-Saloranta 26", "text": "Il Lahti-Saloranta M-26 (a volte chiamata LS-26) \u00e8 una mitragliatrice leggera creata da Aimo Lahti e Arvo Saloranta nel 1926. L'arma pu\u00f2 sparare sia in modalit\u00e0 fuoco automatico sia in modalit\u00e0 semi-automatico. Pu\u00f2 usare sia i caricatori da 20 colpi sia quelli da 75, ma sembra che l'esercito finnico abbia usato solo la versione pi\u00f9 piccola cio\u00e8 quella da 20 colpi.\nL' M-26 vinse una competizione dell'esercito finlandese nel 1925 dove venne scelto come fucile automatico principale per l'esercito. La produzione inizi\u00f2 nel 1927 al VKT (Valtion kiv\u00e4\u00e4ritehdas, Fabbrica di stato di fucili), e si protrasse fino al 1942. Vennero costruite pi\u00f9 di 5\u00a0000 armi. La Cina fece un grosso ordinativo di 30\u00a0000 pezzi da 7.92\u00a0mm M-26s nel 1937, ma solo 1\u00a0200 di queste armi vennero consegnate a causa della pressione diplomatica giapponese.\nNella guerra d'inverno, c'erano due squadre in ogni plotone che provvedevano al fuoco di copertura per le squadre di fucilieri da due a dieci uomini. In ogni squadra, c'era un mitragliere equipaggiato con l'M-26, un assistente e il resto della squadra equipaggiata con fucili, uno dei quali probabilmente era un fucile di precisione.\nSul campo di battaglia, il Lahti-Saloranta M/26 \u00e8 stato trovato difficile da tenere pulito (a causa delle 188 parti dell'arma), pesante, e con poca capacit\u00e0 del caricatore. I mitraglieri finlandesi preferivano il Degtyarev quando migliaia di queste armi vennero catturate ai sovietici e usati contro gli ex-proprietari. Come risultato, nell'estate del 1944, solo 3\u00a0400 M/26 erano al fronte, comparati con gli oltre 9\u00a0000 Degtyarev catturati."}
{"id": "2004947", "revid": "486946", "url": "https://it.wikipedia.org/wiki?curid=2004947", "title": "Lahti-Saloranta M/26", "text": ""}
{"id": "2004949", "revid": "767487", "url": "https://it.wikipedia.org/wiki?curid=2004949", "title": "Joseph Josephin", "text": "Joseph Josephin, soprannominato \"Rouletabille\" a causa della forma piccola e rotonda della sua testa, \u00e8 un giornalista detective, inventato dallo scrittore francese Gaston Leroux, protagonista del celebre romanzo poliziesco \"Il mistero della camera gialla\" (\"Le mist\u00e9re de la chambre jaune\"), pubblicato nel 1907.\nCaratteristiche del personaggio.\nJoseph Josephin \u00e8 un giornalista di cronaca nera di soli diciotto anni, che possiede una innata predisposizione per l'indagine poliziesca. Il giovane Rouletabille, che si rivela subito di carattere simpatico e di mente acuta, ha accanto a s\u00e9 il timido ed educato avvocato Sinclair, narratore delle vicende, che tiene spesso all'oscuro delle sue intuizioni.\nJosephin risolve, ne \"Il mistero della camera gialla\", uno dei pi\u00f9 astrusi enigmi della camera chiusa, grazie al suo rigoroso ricorso alla logica (che ricorda quello di Sherlock Holmes, citato nel romanzo). Del dinamico giornalista seguiranno alla prima altre sei avventure che per\u00f2 abbandonano in parte il genere poliziesco dando maggior spazio al carattere melodrammatico tipico del feuilleton francese dell'Ottocento.\nTrasposizioni cinematografiche.\nLa figura di Rouletabille conobbe una nuova fama negli anni trenta grazie al film intitolato \"Rouletabille aviateur\" uscito nel 1932 ed interpretato da Roland Toutain. Nel 1966 venne anche prodotta una serie televisiva dove ad interpretare il giovane giornalista detective fu Philippe Oguz."}
{"id": "2004950", "revid": "228587", "url": "https://it.wikipedia.org/wiki?curid=2004950", "title": "Tony Hawk's American Wasteland (colonna sonora)", "text": "Tony Hawk's American Wasteland contiene tracce, colonne sonora del gioco, provenienti da vari artisti punk, che hanno fatto le cover degli artisti hardcore originali delle canzoni."}
{"id": "2004952", "revid": "17204", "url": "https://it.wikipedia.org/wiki?curid=2004952", "title": "Chaos league", "text": ""}
{"id": "2004953", "revid": "155634", "url": "https://it.wikipedia.org/wiki?curid=2004953", "title": "Stefanie Moser", "text": "Biografia.\nStagioni 2004-2008.\nSpecialista delle prove veloci (discesa libera e supergigante) originaria di Reith im Alpbachtal e attiva in gare FIS dal dicembre del 2003, in Coppa Europa la Moser ha debuttato il 6 febbraio 2005 a Castelrotto, classificandosi 40\u00aa in supergigante, e ha ottenuto la prima vittoria, nonch\u00e9 primo podio, nel supergigante disputato il 6 dicembre 2006 a Hemsedal.\nIl 14 gennaio 2007 ha fatto il suo esordio in Coppa del Mondo nella supercombinata di Altenmarkt-Zauchensee, piazzandosi al 17\u00ba posto; ha quindi conquistato la medaglia di bronzo ai Mondiali juniores di Formigal 2008 nel supergigante, dietro a Viktoria Rebensburg e Anna Fenninger.\nStagioni 2009-2016.\nNella stagione 2008-2009 in Coppa Europa \u00e8 arrivata terza nella classifica generale, prima in quella di discesa libera e seconda in quella di supergigante; anche nel 2010-2011 ha vinto la classifica di discesa libera del circuito continentale, ottenendo tra l'altro la sua ultima vittoria (nonch\u00e9 ultimo podio) nel circuito, il 25 febbraio a So\u010di Krasnaja Poljana in supergigante. Il 30 novembre 2012 ha colto a Lake Louise il suo miglior piazzamento di carriera in Coppa del Mondo, un 5\u00ba posto in discesa libera che avrebbe bissato nel corso della stessa stagione a Garmisch-Partenkirchen, il 2 marzo. Ai Mondiali di Schladming 2013, sua unica presenza iridata, non ha concluso la prova di discesa libera.\nSi \u00e8 ritirata al termine della stagione 2015-2016; la sua ultima gara in Coppa del Mondo \u00e8 stato il supergigante disputato a La Thuile il 21 febbraio, senza concludere la prova, mentre l'ultima gara della carriera della Moser \u00e8 stato il supergigante dei Campionati austriaci 2016 svoltosi il 7 aprile a Sankt Leonhard im Pitztal.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2004956", "revid": "729019", "url": "https://it.wikipedia.org/wiki?curid=2004956", "title": "Guglielmo di Durfort", "text": "Biografia.\nLa sua fama \u00e8 dovuta soprattutto alla partecipazione alla battaglia di Campaldino, ove perse la vita colpito all'occhio da un quadrello di balestra mentre stava organizzando la controffensiva, dopo lo sfondamento delle linee guelfe operato dalla cavalleria pesante ghibellina.\nIl suo corpo fu riportato a Firenze e sepolto nella chiesa della SS. Annunziata a testimonianza di un legame spirituale fra il condottiero e il neonato Ordine dei Servi di Maria, in quell'epoca grande sostenitore della causa guelfa. Come stabilito in apposito testamento al momento della sua partenza per la spedizione contro Arezzo, lasci\u00f2 gran parte dei suoi averi ai frati per opere di carit\u00e0, tra le quali un contributo in denaro per le fanciulle senza dote. Il resto lo lasci\u00f2 ad Aimeric de Narbonne che, commosso, gli fece costruire il bassorilievo che ancora oggi orna la sua sepoltura e che lo ritrae a cavallo, nell'atto di caricare."}
{"id": "2004959", "revid": "124123", "url": "https://it.wikipedia.org/wiki?curid=2004959", "title": "Aftonio", "text": "Quasi nulla si sa della sua vita, se non che insegn\u00f2 ad Atene e che fu scolaro o amico di Libanio.\nOpere.\nDi lui ci restano i \"Progymnasmata\", una raccolta di esercitazioni retoriche concepita per l'utilizzo nelle scuole, con l'aggiunta di esempi, che ne favorirono la divulgazione e i rifacimenti. Il titolo dell'opera si riferisce al suo carattere propedeutico: i \"Progymnasmata\" (letteralmente \"esercitazioni preliminari\"; ) si rivolgevano infatti ai giovani che dovevano ancora fare il loro ingresso nelle vere scuole di retorica. Proprio questo motivo, si \u00e8 anche supposto che l'opera di Aftonio fungesse, nelle intenzioni dell'autore, come introduzione alla pi\u00f9 avanzata del retore Ermogene di Tarso.\nLo stile retorico di Aftonio si inserisce nella corrente stilistica che prende il nome di atticismo.\nAlcuni manoscritti gli attribuiscono una scelta di favole esopiche, ma \u00e8 poco probabile che appartenga a lui."}
{"id": "2004976", "revid": "830939", "url": "https://it.wikipedia.org/wiki?curid=2004976", "title": "Elio Festo Aftonio", "text": "Biografia.\nDella biografia di Aftonio si sa pochissimo. Sulla base dello stile, si ritiene, assai dubbiosamente, che fosse africano . Poich\u00e9 si ha notizia di una sua opera per Costantino II, che regn\u00f2 dal 337 al 340, si ritiene che sia fiorito a met\u00e0 del IV secolo.\n\"De metris\".\nAftonio fu autore di una grammatica, perduta, dedicata a Costantino II, perduta e citata da Prisciano.\nDi un suo \"De metris\" diviso in 4 libri sappiamo che fu utilizzato poi da Mario Vittorino nella sua \"Ars grammatica\"\u02d0 quanto ci resta dell'opera inglobata da Vittorino si occupa di lettere, di sillabazione, di metrica propriamente detta, con un epilogo. Dunque, Aftonio tent\u00f2 di conciliare le teorie opposte dei metricisti Terenzio Mauro e Giuba, utilizzando soprattutto l'opera di quest'ultimo."}
{"id": "2004979", "revid": "830939", "url": "https://it.wikipedia.org/wiki?curid=2004979", "title": "Jacques Hardion", "text": "Biografia.\nDopo gli studi a Tours, si trasferisce a Parigi per seguire i corsi di greco al Coll\u00e8ge de France. Divenuto protetto di Turgot, ottiene un posto da precettore presso il futuro accademico di Francia Nicolas-Fran\u00e7ois Dupr\u00e9 de Saint-Maur. Nel 1728 viene eletto membro dell'Acad\u00e9mie des inscriptions et belles-lettres e nel 1730 dell'Acad\u00e9mie fran\u00e7aise. All'elezione per la successione al seggio di Poncet de la Rivi\u00e8re \u00e8 candidato con Dupr\u00e9 de Saint-Maur, ma quest'ultimo si ritira per deferenza verso il suo antico precettore. Divenuto bibliotecario del Re e della famiglia reale a Versailles, viene scelto per impartire lezioni di storia e letteratura ai figli di Luigi XV.\n\u00c8 l'autore di una \"Nouvelle histoire po\u00e9tique, et deux trait\u00e9s abr\u00e9g\u00e9s: l'un de la po\u00e9sie, l'autre de l'\u00e9loquence, compos\u00e9s pour l'usage de Mesdames\" (Nuova storia poetica, e due trattati riassunti: uno sulla poesia, l'altro sull'eloquenza, composti per l'uso delle signore) in 3 volumi, comparso nel 1751, e di una \"Histoire universelle sacr\u00e9e et profane, par ordre de Mesdames de France\" (Storia universale del sacro e del profano, su ordine delle dame di Francia) in 20 volumi (i tomi 19 e 20 sono di Simon-Nicolas-Henri Linguet), comparsi tra il 1754 e il 1765. \u00c8 anche stato traduttore di Teocrito e Anacreonte e per l'Accademia scrisse delle dissertazioni su argomenti quali la retorica greca, l'oracolo di Delfi e il salto di Leucade."}
{"id": "2004980", "revid": "19261027", "url": "https://it.wikipedia.org/wiki?curid=2004980", "title": "Loudness War", "text": ""}
{"id": "2004983", "revid": "89688", "url": "https://it.wikipedia.org/wiki?curid=2004983", "title": "Reaper", "text": ""}
{"id": "2004987", "revid": "729019", "url": "https://it.wikipedia.org/wiki?curid=2004987", "title": "Fascite eosinofila", "text": "Per Fascite eosinofila in campo medico, si intende una forma rara di infiammazione di origine sconosciuta che riguarda gli arti.\nEpidemiologia.\nColpisce prevalentemente i maschi in et\u00e0 adulta, pi\u00f9 raramente in et\u00e0 infantile.\nSintomatologia.\nFra i sintomi e i segni clinici ritroviamo dolore, forme di mialgia e artropatia, le dita vengono risparmiate da qualunque sintomo. A volte si nota la sindrome del tunnel carpale.\nEziologia.\nAnche se la causa rimane ignota si mostra sovente dopo continui esercizi fisici, pu\u00f2 essere correlata ad alcune malattie autoimmuni come la sclerodermia.\nEsami.\nOltre ad un'accurata anamnesi, utili ai fini diagnostici sono l'esame bioptico e la risonanza magnetica.\nTerapia.\nSi somministra prednisone (40-60 mg) dose iniziale che con il tempo viene diminuita."}
{"id": "2004990", "revid": "322321", "url": "https://it.wikipedia.org/wiki?curid=2004990", "title": "Leonard Neale", "text": "Biografia.\nLeonard Neale nacque il 15 ottobre 1746 a Port Tobacco.\nIl 17 aprile 1795 fu eletto vescovo titolare di Gortina e il 3 dicembre 1815 fu promosso arcivescovo di Baltimora.\nMor\u00ec a Baltimora il 18 agosto 1817.\nGenealogia episcopale.\nLa genealogia episcopale \u00e8:"}
{"id": "2004992", "revid": "1450446", "url": "https://it.wikipedia.org/wiki?curid=2004992", "title": "Hamad bin Khalifa Al Thani", "text": "Regno.\nDivenne emiro del Qatar il 26 giugno 1995, \u00e8 sposato con la \"Shaykha\" Maryam bt. Mu\u1e25ammad b. \u1e24amad \u0100l Th\u0101n\u012b, con la \"Shaykha\" M\u016bza bt. N\u0101\u1e63ir al-Musannad e con la \"Shaykha\" N\u016bra bt. Kh\u0101lid b. \u1e24amad \u0100l Th\u0101n\u012b, sorella di Maryam. Tutte appartengono alla famiglia \u0100l Th\u0101n\u012b.\nNel 1996 ha finanziato, con 150 milioni di dollari, la costituzione dell'emittente televisiva Al Jazeera che negli anni \u00e8 diventata - secondo la BBC - uno dei maggiori canali di informazione in lingua araba del Vicino Oriente e l'unico network indipendente della regione. Dal 2004, l'emittente \u00e8 finanziata dall'emiro su base annua per la somma di 30 milioni di dollari poich\u00e9 non \u00e8 stata in grado di rendersi autonoma a livello economico.\nNel 1997, sotto il suo governo, il Qa\u1e6dar diventa il secondo paese del Golfo Persico in cui le donne hanno il diritto di voto.\nNella speciale classifica di Forbes del 2008 il patrimonio di \u1e24amad bin Khal\u012bfa \u0100l Th\u0101n\u012b \u00e8 stato valutato 2 miliardi di dollari.\nIl 25 giugno 2013 abdica in favore del figlio Tamin.\nMatrimoni e figli.\nHamad ha tre mogli e ventiquattro figli, undici maschi e tredici femmine:"}
{"id": "2004994", "revid": "287204", "url": "https://it.wikipedia.org/wiki?curid=2004994", "title": "Donkamokam", "text": " \nDonkamokam \u00e8 una suddivisione dell'India, classificata come \"town committee\", di 8.144 abitanti, situata nel distretto di Karbi Anglong, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Donkamokam assommava a 8.144 persone, delle quali 4.240 maschi e 3.904 femmine. I bambini di et\u00e0 inferiore o uguale ai sei anni assommavano a 1.315, dei quali 694 maschi e 621 femmine. Infine, coloro che erano in grado di saper almeno leggere e scrivere erano 4.703, dei quali 2.714 maschi e 1.989 femmine."}
{"id": "2004996", "revid": "287204", "url": "https://it.wikipedia.org/wiki?curid=2004996", "title": "Dokmoka", "text": " \nDokmoka \u00e8 una suddivisione dell'India, classificata come \"town committee\", di 4.670 abitanti, situata nel distretto di Karbi Anglong, nello stato federato dell'Assam. In base al numero di abitanti la citt\u00e0 rientra nella classe VI (meno di 5.000 persone).\nSociet\u00e0.\nEvoluzione demografica.\nAl censimento del 2001 la popolazione di Dokmoka assommava a 4.670 persone, delle quali 2.523 maschi e 2.147 femmine. I bambini di et\u00e0 inferiore o uguale ai sei anni assommavano a 683, dei quali 347 maschi e 336 femmine. Infine, coloro che erano in grado di saper almeno leggere e scrivere erano 3.067, dei quali 1.830 maschi e 1.237 femmine."}
{"id": "2005000", "revid": "155613", "url": "https://it.wikipedia.org/wiki?curid=2005000", "title": "Palazzo in Piazza Piedigrotta", "text": ""}
{"id": "2005001", "revid": "125285738", "url": "https://it.wikipedia.org/wiki?curid=2005001", "title": "Ambrose Mar\u00e9chal", "text": "Biografia.\nAmbrose Mar\u00e9chal nacque il 4 dicembre 1768 a Ingr\u00e9, in Francia, intraprendendo ancora giovane la carriera ecclesiastica ed entrando nella Compagnia dei sacerdoti di San Sulpizio di Parigi.\nIl 14 luglio 1817 venne nominato arcivescovo metropolita di Baltimora.\nMor\u00ec a Baltimora il 29 giugno 1828.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2005007", "revid": "287204", "url": "https://it.wikipedia.org/wiki?curid=2005007", "title": "Dergaon", "text": " \nDergaon \u00e8 una suddivisione dell'India, classificata come \"town committee\", di 13.364 abitanti, situata nel distretto di Golaghat, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 41' 60 N e 93\u00b0 58' 0 E e ha un'altitudine di 81 .\nSociet\u00e0.\nEvoluzione demografica.\nAl censimento del 2001 la popolazione di Dergaon assommava a 13.364 persone, delle quali 7.422 maschi e 5.942 femmine. I bambini di et\u00e0 inferiore o uguale ai sei anni assommavano a 1.321, dei quali 688 maschi e 633 femmine. Infine, coloro che erano in grado di saper almeno leggere e scrivere erano 11.376, dei quali 6.535 maschi e 4.841 femmine."}
{"id": "2005008", "revid": "287204", "url": "https://it.wikipedia.org/wiki?curid=2005008", "title": "Dharapur", "text": " \nDharapur \u00e8 una suddivisione dell'India, classificata come \"census town\", di 7.668 abitanti, situata nel distretto di Kamrup, nello stato federato dell'Assam. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Dharapur assommava a 7.668 persone, delle quali 4.109 maschi e 3.559 femmine. I bambini di et\u00e0 inferiore o uguale ai sei anni assommavano a 805, dei quali 420 maschi e 385 femmine. Infine, coloro che erano in grado di saper almeno leggere e scrivere erano 5.452, dei quali 3.050 maschi e 2.402 femmine."}
{"id": "2005010", "revid": "729019", "url": "https://it.wikipedia.org/wiki?curid=2005010", "title": "Degtjar\u00ebv (mitragliatrice leggera)", "text": "La Pulem\u00ebt Degtjar\u00ebva Pechotnyj ( \"Mitragliatrice da fanteria Degtjar\u00ebv\") o semplicemente DP designazione GRAU \u2014 56-\u0420-321) \u00e8 una mitragliatrice leggera di squadra prodotta dal 1927 al 1950, introdotta come arma in dotazione all'Armata Rossa. Camerata in 7,62 \u00d7 54 mm R, la Degtjar\u00ebv era economica e di facile manutenzione - i primi modelli avevano meno di 80 parti - ed era particolarmente resistente. Il tallone d'Achille di quest'arma era il suo bipiede che si rompeva facilmente. Inoltre, il caricatore a \"disco\", che aveva una modesta capacit\u00e0 di 49 colpi alimentati dall'alto, era relativamente piccolo e si esauriva facilmente. Proprio per l'alimentazione a caricatore anzich\u00e9 a nastro, l'arma \u00e8 stata classificata spesso nella categoria \"fucili mitragliatori\".\nEra soprannominato \"giradischi\" dall'Armata Rossa a causa della forma del caricatore che ricordava un disco in vinile e perch\u00e9 ruotava quando l'arma sparava. La mitragliatrice DP venne affiancata negli anni cinquanta dal pi\u00f9 moderno RPD, e interamente rimpiazzata dal Mitragliatore PK negli anni sessanta, ma ha continuato ad apparire in molti conflitti a bassa intensit\u00e0 per tutto il XX\u00b0 secolo.\nStoria.\nIl fucile mitragliatore DP \u00e8 una creazione di Vasilij Alekseevi\u010d Degtjar\u00ebv, un capace tecnico che aveva messo a punto la sua arma negli anni '20 del XX secolo. L'arma doveva rispondere alle specifiche tecniche del Commissariato del Popolo (denominazione usata in URSS per i dicasteri) per gli Armamenti per una mitragliatrice leggera, per usarla come arma di squadra fucilieri in modo da consentire anche ai reparti di fanteria di livello pi\u00f9 piccolo di avere un fuoco di accompagnamento, senza doversi trascinare dietro le ottime ma pesanti mitragliatrici Maksim, che erano le uniche armi automatiche allora disponibili alla fanteria sovietica.\nI requisiti richiesti erano: leggerezza, affidabilit\u00e0 anche in condizioni estreme, caricatore intercambiabile di buona capacit\u00e0, buon volume di fuoco, semplicit\u00e0 d'uso, cambio rapido della canna e soprattutto utilizzo della cartuccia da fanteria 7,62 x 54R in modo da non complicare i rifornimenti. Degtjar\u00ebv present\u00f2 un progetto nel 1927, che riassumeva molte caratteristiche tecniche collaudate prese da armi preesistenti (ad es. il fucile mitragliatore Lewis) e vi aggiunse le sue proprie idee. Tra la fine del 1926 e l'inizio del 1927, l'arma super\u00f2 una serie di test molto severi e un lotto di pre-serie fu inviato ad alcuni reparti dell'Armata Rossa per delle prove sul campo come DP-27 \"(Degtjar\u00ebva Pechotnyj,\" ossia \"mitragliatrice da fanteria Degtjar\u00ebv\"). Dopo un intero anno di prove operative, l'arma fu accettata con un'ulteriore modifica di un vistoso spegnifiamma a cono sulla volata, che divenne caratteristico di quest'arma, e introdotta in servizio nel 1928 come DP-28. Con tale denominazione, fu prodotta in massa durante tutti gli anni '30 del XX secolo e divenne l'arma di squadra standard dell'Armata Rossa nei conflitti \"di confine\" con la Cina e il Giappone e, ovviamente, nella Seconda Guerra Mondiale.\nNel 1938, la canna che era corrugata per favorire il raffreddamento venne sostituita da una liscia, poich\u00e9 ci si era accorti che la differenza era scarsa. L'arma presentava un bipiede, un calcio in legno e operava secondo il semplice e collaudato principio di recupero dei gas di sparo. Presso le truppe sovietiche, l'arma fu molto popolare essendo robusta, facile da usare ed efficace. La potente cartuccia 7,62 x 54R garantiva un'ottima balistica e quindi flessibilit\u00e0 operativa, inoltre era leggera da trasportare. I soldati sovietici la soprannominarono \"Proigryvatel\" (\"giradischi\") a causa del caricatore piatto, posto sul castello, che ruotava durante il tiro.\nDurante l'operazione Barbarossa, la Wehrmacht cattur\u00f2 grandi quantit\u00e0 di queste armi e non esit\u00f2 a reimpiegarle assegnandole la sigla \"Leichtes MG 120\" (r), dove \"r\" sta per \"russisch\" (\"russa\"). Catturata anche (almeno 9000 esemplari) dall'esercito finlandese durante la guerra d'inverno e la guerra di continuazione per rimpiazzare il loro insoddisfacente fucile mitragliatore Lahti-Saloranta 26, l'arma ricevette dai finlandesi il soprannome di \"Emma\" dal nome del popolare valzer dell'epoca.\nIl DP-28 fu inoltre massicciamente fornito alle Nazioni o movimenti di guerriglia nella sfera d'influenza sovietica: la Repubblica Socialista di Mongolia ne fece un'arma standard durante gli scontri con l'esercito giapponese, e la Cina Nazionalista ne compr\u00f2 5600 esemplari, usati durante la Seconda Guerra sino-Giapponese e la Guerra Civile Cinese. Moltissimi vennero distribuiti fino al 1945 ai reparti partigiani sovietici e dei Paesi occupati dall'Asse. Nel 1944, apparve la versione migliorata DPM. Nel 1946, a ostilit\u00e0 concluse, venne messa in produzione una variante gi\u00e0 progettata durante il conflitto, il RP-46, che era un DP-27 con il castello molto modificato per essere alimentato a nastro.\nLa storia del DP-28 non fin\u00ec con la Seconda guerra mondiale, in cui prest\u00f2 un lungo e onorevole servizio: l'Armata Rossa lo ritir\u00f2 dalle unit\u00e0 di prima linea negli anni '50 sostituendolo con il RPD, ma l'arma venne massicciamente fornita a tutti i Paesi satelliti o appoggiati dall'URSS ovunque vi fossero dei conflitti. La Cina comunista, dopo il 1949 ne produsse una copia identica chiamata Tipo 53, anch'esso fornito ai propri alleati. La Corea del Nord lo impieg\u00f2 nella Guerra di Corea, altrettanto fece il Viet Minh nella Guerra d'Indocina e il Viet Nam del Nord lo ebbe come fucile mitragliatore standard durante il lungo conflitto del Viet Nam. Virtualmente ogni nazione che rientrasse nella sfera di influenza sovietica negli anni '50 e '60 del XX secolo, e molti movimenti di guerriglia che non potevano permettersi armi moderne, ricevette grandi quantit\u00e0 di DP 28 che ancora oggi (2019) fa la sua comparsa in varie zone di conflitto in Africa e nel Sud-Est asiatico.\nTecnica.\nL'arma funziona secondo il sistema di sottrazione di gas: la canna, in corrispondenza del risalto di fermo al manicotto di raffreddamento, presenta una flangia con la valvola di presa dei gas di sparo: questi dalla canna passano attraverso la valvola in un condotto di acciaio posto sotto il manicotto, entro cui scorre il pistone con la sua molla di recupero. Sotto la spinta dei gas, il pistone arretra spingendo indietro l'otturatore. Questo \u00e8 di forma rettangolare, in acciaio fresato, e utilizza il sistema Kjellman-Friberg: presenta due \"ali\" mobili che si estendono alla sua estremit\u00e0 posteriore bloccandosi in appositi risalti nel castello, impedendo all'otturatore di aprire la culatta della canna per il tempo necessario a far scendere le pressioni a livelli di sicurezza.\nIl percussore, un massiccio cilindro di acciaio temperato che scorre attraverso l'otturatore, \u00e8 invece libero di arretrare e poich\u00e9 \u00e8 proprio il percussore che obbliga le alette di bloccaggio a estendersi quando \u00e8 avanzato, arretrando le costringe a rientrare e a quel punto anche l'otturatore \u00e8 libero di arretrare, estrarre la cartuccia esplosa, e sotto la spinta della molla di recupero ritorna poi in avanti sfilando una nuova cartuccia dal caricatore e inserendola in canna. Il percussore avanza quindi a sua volta, obbligando le alette a riaprirsi di nuovo bloccando l'otturatore nel castello in modo molto solido e sicuro. L'arma spara ad otturatore aperto: premendo il grilletto, l'otturatore scatta in avanti, il percussore avanza spingendo in fuori le alette di bloccaggio e poi colpisce l'innesco della cartuccia causando lo sparo e il ciclo si ripete finch\u00e9 il tiratore non rilascia il grilletto o i colpi non sono esauriti. Il tutto ha dimostrato di funzionare benissimo anche nelle pi\u00f9 estreme condizioni climatiche.\nL'arma \u00e8 prodotta senza risparmio di materiali e con relativamente pochi pezzi (80) il che contribuisce non poco alla notevole robustezza e affidabilit\u00e0 (i resoconti dell'epoca la descrivono come capace di sopportare qualsiasi maltrattamento). Il manicotto di raffreddamento della canna, in robustissima lamiera di acciaio solidale al castello, presenta 4 file (due per lato) di 4 luci orizzontali, per la dispersione del calore. All'estremit\u00e0 posteriore del castello, vi \u00e8 l'alzo a ritto e cursore, graduato fino a 1500 metri e protetto da due poderose orecchie posteriori con una luce centrale. La linea di mira \u00e8 piuttosto lunga e ci\u00f2 contribuisce alle ottime doti balistiche dell'arma.\nUna sicura \u00e8 presente sull'impugnatura appena dietro il ponticello del grilletto, e il tiratore deve premerla con le dita per poter sparare. La manetta di armamento \u00e8 sul lato destro. Il fuoco \u00e8 solamente automatico. appena sopra il grilletto, all'estremit\u00e0 del castello, vi \u00e8 la leva di smontaggio e, ruotandola e sfilandola, calcio e fusto, con il grilletto e il gruppo di scatto, semplicemente si sfilano all'indietro scorrendo in due guide fresate nel castello.\nPer sostituire la canna, basta premere un pulsante sul lato sinistro del castello, afferrare la canna e ruotarla: a quel punto \u00e8 libera di sfilarsi e di essere sostituita da un'altra. Notare che i mitraglieri sovietici non avevano in dotazione appositi guanti per maneggiare le canne surriscaldate e dovevano arrangiarsi, spesso con uno straccio umido.\nil caricatore.\nIl caricatore \u00e8 a \"disco\", in lamiera di acciaio, e contiene 47 cartucce collocate in cerchio orizzontalmente, ogiva verso il centro. Si tratta della parte forse pi\u00f9 interessante del DP 28: \u00e8 fatto di due dischi d'acciaio, quello superiore si inserisce nel disco inferiore, e ha una molla a spirale, un perno centrale e una flangia dentata. Il disco inferiore ha un robusto bocchettone di caricamento in acciaio entro cui le cartucce sono inserite, una a una, a mano o con una apposita macchina. Quindi \u00e8 possibile inserire il caricatore nell'arma: frontalmente in una cerniera elastica saldata sul manicotto, e posteriormente mediante un fermo elastico a molla comandato dalle orecchie di protezione dell'alzo: tirandole all'indietro, il caricatore si sblocca. La \"faccia\" inferiore del caricatore resta cos\u00ec saldamente bloccata nel castello dell'arma mentre quella superiore, pi\u00f9 piccola e sotto la carica della molla, \u00e8 libera di ruotare all'interno di esso, ogni volta che una cartuccia viene sfilata. Una positiva caratteristica \u00e8 che la finestra di alimentazione, sul lato superiore del castello, \u00e8 protetta da uno sportellino scorrevole quando il caricatore non \u00e8 montato.\nSi tratta di un sistema semplice e al tempo stesso ingegnoso ma per funzionare perfettamente occorre che le labbra dei due dischi siano pulite e prive di danni altrimenti il tutto si inceppa: inoltre occorre parecchio tempo e un po' di pratica per ricaricarlo. I caricatori venivano distribuiti in numero di 4, uno montato sull'arma e gli altri 3 in una apposita cassetta di lamiera o in una borsa di tela.\nIl DP 28 aveva poi altri difetti: un bipiede un po' debole, che con l'uso violento come spesso capitava sul campo si piegava facilmente (le foto d'epoca mostrano spesso tiratori di DP 28 avvalersi di appoggi di circostanza, proprio per questo motivo). Inoltre, la molla di recupero \u00e8 posta proprio sotto alla canna e se il fuoco era molto prolungato, la temperatura della canna faceva s\u00ec che la molla si arroventasse perdendo la tempra e l'elasticit\u00e0. A questo si rimedi\u00f2 nel 1944 con il DPM, in cui la molla di recupero era posta dietro l'otturatore e sporgeva dal castello posteriormente per un tratto, rendendo necessaria un'impugnatura a pistola per il tiratore."}
{"id": "2005011", "revid": "287204", "url": "https://it.wikipedia.org/wiki?curid=2005011", "title": "Dhekiajuli", "text": " \nDhekiajuli \u00e8 una suddivisione dell'India, classificata come \"municipal board\", di 19.743 abitanti, situata nel distretto di Sonitpur, nello stato federato dell'Assam. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 41' 60 N e 92\u00b0 30' 0 E e ha un'altitudine di 99 .\nSociet\u00e0.\nEvoluzione demografica.\nAl censimento del 2001 la popolazione di Dhekiajuli assommava a 19.743 persone, delle quali 10.493 maschi e 9.250 femmine. I bambini di et\u00e0 inferiore o uguale ai sei anni assommavano a 1.995, dei quali 989 maschi e 1.006 femmine. Infine, coloro che erano in grado di saper almeno leggere e scrivere erano 14.665, dei quali 8.319 maschi e 6.346 femmine."}
{"id": "2005013", "revid": "287204", "url": "https://it.wikipedia.org/wiki?curid=2005013", "title": "Sporting \u00c9toile Club de Bastia 1977-1978", "text": "Questa voce raccoglie le informazioni riguardanti la Sporting \u00c9toile Club de Bastia nelle competizioni ufficiali della stagione 1977-1978.\nStagione.\nAfflitto durante la prima parte della stagione da problemi fisici dei titolari (fra cui Petrovi\u0107, costretto a ritirarsi per una malattia contratta in seguito a un intervento per curare un infortunio al piede, Mariot e F\u00e9lix, quest'ultimo costretto a saltare diverse partite per via di un incidente stradale al ritorno dell'incontro casalingo di Coppa UEFA contro il ), il Bastia altern\u00f2 risultati positivi in casa a sconfitte in trasferta, occupando a met\u00e0 campionato una posizione di media classifica. Risolti definitivamente i problemi della rosa con l'acquisto di nuovi innesti o la promozione in prima squadra di giocatori provenienti dalle giovanili o dalla squadra delle riserve, nel girone di ritorno il Bastia miglior\u00f2 gradualmente il proprio rendimento fino a raggiungere il quinto posto finale.\nIn Coppa di Francia i \"Turchini\" giunsero sino ai quarti di finale, eliminando fra le altre squadre lo che in campionato stava lottando per il titolo. Opposti al , il 2-1 ottenuto nella gara casalinga di andata venne vanificato da una sconfitta per 2-0 nel Principato.\nIl cammino in Coppa UEFA del Bastia fu caratterizzato da un grande numero di reti segnate, che permise ai \"Turchini\" di estromettere squadre ben pi\u00f9 accreditate come lo , il e il , giungendo fino alla finale contro il con 29 reti all'attivo. Costretto a giocare in un campo in cattive condizioni per un acquazzone, il Bastia non and\u00f2 oltre lo 0-0 casalingo all'andata, venendo successivamente sconfitto per 3-0 nella gara di ritorno a Eindhoven.\nMaglie e sponsor.\nLo sponsor tecnico per la stagione 1977-1978 \u00e8 Adidas, mentre gli sponsor ufficiali sono Club Mediterran\u00e9e per il campionato e RTL per la Coppa di Francia.. Mentre le maglie per le competizioni nazionali sono totalmente occupate dallo sponsor, quelle impiegate nelle gare di Coppa UEFA presentano uno scudo bianco con all'interno una testa di moro sormontato, a partire dai quarti di finale, dall'acronimo della ragione sociale della squadra (\"SECB\"). Le maglie utilizzate in Coppa di Francia presentano inoltre il numero sulla parte anteriore, al di sotto dello sponsor.\nOrganigramma societario.\nArea direttiva\nArea tecnica"}
{"id": "2005014", "revid": "287204", "url": "https://it.wikipedia.org/wiki?curid=2005014", "title": "Kid\u014d butoden G Gundam", "text": ", anche noto con il titolo \"Mobile Fighter G Gundam\", \u00e8 una serie televisiva anime di 49 episodi, prodotta dalla Sunrise nel 1994, appartenente al franchise di \"Gundam\".\n\"Mobile Fighter G Gundam\" fu creata in occasione del 15\u00ba anniversario della prima serie \"Mobile Suit Gundam\", anche se con questa non ha nulla a che fare, essendo ambientata in una diversa linea temporale, il Future Century. Diretta da Yasuhiro Imagawa, la serie fu trasmessa su TV Asahi dal 22 aprile 1994 al 31 marzo 1995 e, rispetto alle precedenti opere ambientate nell'Universal Century, appare pi\u00f9 una parodia che un omaggio alla creatura di Yoshiyuki Tomino: decine di Gundam, ciascuno in rappresentanza della propria nazione di cui richiama qualcosa nell'aspetto, si sfidano in un torneo di arti marziali per la supremazia nel mondo. La serie fu creata con lo scopo di attirare nell'universo di \"Gundam\" un pubblico di giovanissimi.\nTrama.\nIn un lontano futuro le \u00e9lite terrestri vivono in colonie orbitanti corrispondenti alle vecchie nazioni, mentre il pianeta, devastato ed inquinato, \u00e8 popolato da masse di reietti abbandonate a s\u00e9 stesse. Per evitare nuove guerre rovinose, ogni quattro anni si svolge sulla Terra un torneo tra le varie colonie, ognuna delle quali \u00e8 rappresentata da un robot chiamato \"Gundam\". Alla fine dei combattimenti il Gundam che avr\u00e0 sconfitto tutti gli altri dar\u00e0 alla sua nazione il diritto di governare.\nGli eventi narrati nella serie hanno luogo nell'anno 60 del Future Century, durante il XIII torneo, ed hanno per protagonista Domon Kasshu, il pilota dello Shining Gundam e poi del God Gundam, campioni di Neo-Japan. Ma Domon, oltre a competere nel torneo, ha intenzione di ritrovare il fratello, fuggito sulla Terra con un misterioso, potentissimo Gundam, il Devil Gundam (in America Dark Gundam), sottratto al governo del suo paese.\nEdizioni internazionali.\nLa serie \u00e8 stata pubblicata anche negli USA con alcuni cambiamenti, in particolare dei nomi di tutti i Mobile Fighter.\nCameo.\nNel combattimento finale della serie fanno la loro comparsa molti robot tratti da altre opere precedenti della saga, tra cui \"Mobile Suit Gundam\", \"Mobile Suit Z Gundam\", \"\", \"Gundam F91\", \"Mobile Suit Victory Gundam\" ed il manga \"Crossbone Gundam\". Inoltre, compaiono anche il \"Wing Gundam\" della serie \"Gundam Wing\", ancora inedita all'epoca, il \"Daitarn 3\" e lo \"Zambot 3\". Nessuno di essi ha comunque un ruolo particolare, se non quello di venire distrutto come tanti altri nel corso dei combattimenti.\nManga.\nLa serie \u00e8 stata trasportata anche in versione cartacea, e l'edizione italiana era uscita a capitoli sulla rivista \"Game Over\" edita da Star Comics dall'aprile 1998 al gennaio 2000."}
{"id": "2005015", "revid": "204012", "url": "https://it.wikipedia.org/wiki?curid=2005015", "title": "Sindrome di Shulman", "text": ""}
{"id": "2005018", "revid": "3831", "url": "https://it.wikipedia.org/wiki?curid=2005018", "title": "Convitto Nazionale Statale Francesco Cicognini", "text": ""}
{"id": "2005022", "revid": "1814336", "url": "https://it.wikipedia.org/wiki?curid=2005022", "title": "Vincenzo Gioberti (cacciatorpediniere)", "text": "Il Vincenzo Gioberti \u00e8 stato un cacciatorpediniere della Regia Marina.\nStoria.\nAlla data dell'ingresso dell'Italia nella seconda guerra mondiale apparteneva alla IX Squadriglia Cacciatorpediniere, unitamente ai gemelli \"Alfieri\", \"Oriani\" e \"Giosu\u00e8 Carducci\".\nAlle due di notte del 12 giugno 1940 part\u00ec da Taranto insieme ai gemelli, alla I Divisione (incrociatori pesanti \"Zara\", \"Fiume\" e \"Gorizia\"), alla VIII Divisione (incrociatori leggeri \"Duca degli Abruzzi\" e \"Garibaldi\") ed alla XVI Squadriglia Cacciatorpediniere (\"da Recco\", \"Pessagno\", \"Usodimare\") per pattugliare il Mar Ionio.\nIl 2 luglio fu impiegato, insieme ai gemelli, alla I Divisione (\"Zara\", \"Fiume\", \"Gorizia\"), agli incrociatori leggeri \"Bande Nere\" e \"Colleoni\" ed alla X Squadriglia Cacciatorpediniere (\"Maestrale\", \"Grecale\", \"Libeccio\", \"Scirocco\") nella scorta indiretta ad un convoglio che stava tornando dalla Libia (trasporti truppe \"Esperia\" e \"Victoria\", scortati dalle torpediniere \"Procione\", \"Orsa\", \"Orione\" e \"Pegaso\", sulla rotta da Tripoli-Napoli).\nIl 7 luglio, di pomeriggio, part\u00ec unitamente ai gemelli ed al resto della II Squadra Navale \u2013 incrociatore pesante \"Pola\", Divisioni incrociatori I, II, III e VII per 11 unit\u00e0 complessive e squadriglie cacciatorpediniere X, XI, XII e XIII \u2013 che poi si un\u00ec alla I Squadra e partecip\u00f2 alla battaglia di Punta Stilo del 9 luglio: nel corso del ripiegamento della flotta italiana durante tale battaglia, la IX Squadriglia fu la prima formazione di cacciatorpediniere, tra quelle inviate al contrattacco silurante, ad effettuare il lancio dei propri siluri \u2013 cinque in tutto, da 13.500 metri \u2013, senza per\u00f2 riuscire a centrare i bersagli.\nTra il 30 luglio ed il 1\u00ba agosto forn\u00ec scorta indiretta \u2013 insieme ai gemelli, agli incrociatori \"Pola\", \"Zara\", \"Fiume\", \"Gorizia\", \"Trento\", \"Da Barbiano\", \"Alberto di Giussano\", \"Eugenio di Savoia\", \"Duca degli Abruzzi\", \"Attendolo\", \"Montecuccoli\" ed alle Squadriglie Cacciatorpediniere XII, XIII e XV per un totale di 11 unit\u00e0 \u2013 a due convogli per la Libia, che videro in mare complessivamente 10 mercantili, 4 cacciatorpediniere e 12 torpediniere.\nVerso mezzogiorno del 27 novembre lasci\u00f2 Napoli insieme al \"Pola\", alla I Divisione (\"Fiume\" e \"Gorizia\") ed agli altri caccia della IX Squadriglia, prendendo quindi parte all'inconclusiva battaglia di Capo Teulada.\nNel dicembre 1940 prese parte \u2013 insieme all\u2019\"Alfieri\" ed al \"Carducci\" \u2013 al bombardamento delle installazioni costiere dell'Albania e della Grecia in appoggio alle operazioni del Regio Esercito in quei territori.\nIl 6 gennaio 1941 bombard\u00f2, unitamente all\u2019\"Alfieri\", al \"Carducci\", al cacciatorpediniere \"Fulmine\" (temporaneamente inquadrato nella IX Squadriglia) ed alla XIV Squadriglia torpediniere (\"Partenope\", \"Pallade\", \"Altair\", \"Andromeda\"), le posizioni greche nei pressi di Porto Palermo, in Albania.\nAlle undici del 26 marzo salp\u00f2 da Taranto (al comando del capitano di fregata Marco Aurelio Raggio) insieme ai gemelli ed alla I Divisione (\"Zara\", \"Pola\", \"Fiume\"), unendosi quindi alla squadra navale \u2013 corazzata \"Vittorio Veneto\", Divisioni incrociatori III (\"Trento\", \"Trieste\", \"Bolzano\") e VIII (\"Garibaldi\" e \"Duca degli Abruzzi\"), Squadriglie cacciatorpediniere XIII (\"Granatiere\", \"Bersagliere\", \"Fuciliere\", \"Alpino\"), XVI (\"Da Recco\", \"Pessagno\"), XII (\"Corazziere\", \"Carabiniere\", \"Ascari\") \u2013 incaricata dell'operazione \u00abGaudo\u00bb, successivamente sfociata nella battaglia di Capo Matapan.\nDurante lo scontro il \"Pola\", nella serata del 28 marzo, fu immobilizzato da un aerosilurante. L'ammiraglio Angelo Iachino, comandante della squadra italiana, invi\u00f2 tutta la I Divisione e la IX Squadriglia a soccorrere all'incrociatore immobilizzato, ma quando, alle 22.27, le navi arrivarono in prossimit\u00e0 del \"Pola\", furono sorprese dalle corazzate britanniche \"Barham\", \"Valiant\" e \"Warspite\", che le cannoneggiarono con le loro artiglierie: furono affondati lo \"Zara\", il \"Fiume\", l'\"Alfieri\", il \"Carducci\" ed, in un secondo, tempo, anche il \"Pola\" (silurato da cacciatorpediniere inglesi). All'inizio del combattimento il \"Gioberti\" era la quarta unit\u00e0 della fila (la seconda considerando la sola fila dei cacciatorpediniere), preceduta dall'\"Alfieri\" e seguita dal \"Carducci\"; riusc\u00ec fortunosamente a ripiegare ed allontanarsi indenne assieme al danneggiato \"Oriani\", grazie anche al sacrificio del \"Carducci\", che si era diretto contro le navi inglesi coprendo la fuga delle unit\u00e0 sezionarie con nebbia artificiale.\nIl 30 aprile 1941 appartenne alla scorta indiretta (con gli incrociatori pesanti \"Trieste\" e \"Bolzano\", l'incrociatore leggero \"Eugenio di Savoia\" ed i cacciatorpediniere \"Ascari\" e \"Carabiniere\") di un convoglio formato dai trasporti \"Birmania\", \"Marburg\", \"Reichenfels\", \"Rialto\" e \"Kybfels\" in navigazione da Augusta e Messina per la Libia carichi di rifornimenti per l'Afrika Korps (la scorta diretta era costituita dai cacciatorpediniere \"Euro\" e \"Fulmine\" e dalle torpediniere \"Castore\", \"Procione\" ed \"Orione\"); sebbene attaccato da aerei e sommergibili il 1\u00ba maggio, il convoglio non sub\u00ec danni.\nIl 3 giugno effettu\u00f2 la posa di due campi minati a nordest di Tripoli, insieme ai cacciatorpediniere \"Pigafetta\", \"Da Mosto\", \"Da Verrazzano\", \"Da Recco\", \"Scirocco\" ed \"Usodimare\" ed alle Divisioni IV (incrociatori leggeri \"Bande Nere\" e \"di Giussano\") e VII (incrociatori leggeri \"Eugenio di Savoia\", \"Duca d\u2019Aosta\" ed \"Attendolo\").\nIl 25 giugno salp\u00f2 da Napoli di scorta (insieme ai cacciatorpediniere \"Aviere\", \"Geniere\" e \"da Noli\") ai trasporti truppe \"Esperia\", \"Marco Polo\", \"Neptunia\" ed \"Oceania\" (scorta indiretta era fornita dagli incrociatori \"Trieste\" e \"Gorizia\" e dai cacciatorpediniere \"Ascari\", \"Corazziere\" e \"Carabiniere\"); dopo una sosta a Taranto il 27, le navi giunsero a Tripoli il 29 nonostante alcuni attacchi aerei (che procurarono lievi danni all\u2019\"Esperia\").\nDal 16 al 18 luglio scort\u00f2 (insieme ai cacciatorpediniere \"Lanciere\", \"Geniere\", \"Oriani\" ed alla torpediniera \"Centauro\") un convoglio composto dai trasporti truppe \"Marco Polo\", \"Neptunia\" ed \"Oceania\" sulla rotta Taranto-Tripoli (vi era anche una scorta indiretta assicurata dagli incrociatori \"Trieste\" e \"Bolzano\" e dai cacciatorpediniere \"Carabiniere\", \"Ascari\" e \"Corazziere\"): tutte le navi giunsero a destinazione indenni, evitando anche un attacco del sommergibile HMS \"Unbeaten\" diretto contro l\u2019\"Oceania\".\nIl 4 agosto salp\u00f2 da Napoli, di scorta ad un convoglio composto dai piroscafi \"Nita\", \"Aquitania\", \"Ernesto\", \"Nirvo\" e \"Castelverde\" (il resto della scorta era costituito dai cacciatorpediniere \"Aviere\", \"Geniere\", \"Oriani\" e \"Camicia Nera\" e dalla torpediniera \"Calliope\"), cui poi si aggiunse la motocisterna \"Pozarica\"; il 6 agosto il \"Nita\", colpito da aerei dell'830\u00b0 Squadron britannico, affond\u00f2 nel punto 35\u00b015' N e 12\u00b017' E, nonostante i tentativi del \"Camicia Nera\" e della \"Calliope\" per salvarlo, mentre le altre navi del convoglio giunsero a destinazione l'indomani.\nIl 19 agosto fece parte, unitamente ai cacciatorpediniere \"Vivaldi\", \"Nicoloso da Recco\", \"Oriani\" ed alla torpediniera \"Dezza\", cui poi si aggiunse anche la X Squadriglia (\"Maestrale\", \"Grecale\", \"Libeccio\", \"Scirocco\"), della scorta di un convoglio sulla rotta Napoli-Tripoli (trasporti truppe \"Marco Polo\", \"Esperia\", \"Neptunia\" ed \"Oceania\"); il 20 agosto, quando ormai i trasporti avevano imboccato la rotta di sicurezza per Tripoli (avendo anche evitato un attacco da parte del sommergibile HMS \"Unbeaten\", cui il \"Gioberti\" diede infruttuosamente la caccia insieme ad un altro cacciatorpediniere, il \"Da Noli\") il sommergibile britannico \"Unique\" silur\u00f2 l\u2019\"Esperia\", che s'inabiss\u00f2 nel punto 33\u00b003' N e 13\u00b003' E; fu possibile trarre in salvo ben 1139 uomini, mentre le vittime furono 31.\nTra il 31 agosto ed il 2 settembre scort\u00f2 (insieme ai cacciatorpediniere \"Aviere\", \"Da Noli\", \"Camicia Nera\", \"Usodimare\" e \"Pessagno\") un convoglio composto dai trasporti truppe \"Victoria\", \"Neptunia\" ed \"Oceania\" in rientro da Tripoli a Taranto; le navi giunsero indenni a destinazione, nonostante un attacco da parte del sommergibile britannico \"Upholder\".\nNelle prime ore della sera del 16 settembre part\u00ec da Taranto per scortare il convoglio \u00abVulcania\u00bb, diretto a Tripoli: formavano il convoglio i trasporti truppe \"Neptunia\" ed \"Oceania\", scortati, oltre che dal \"Gioberti\", dai cacciatorpediniere \"Nicoloso Da Recco\", \"Antonio Da Noli\", \"Emanuele Pessagno\" ed \"Antoniotto Usodimare\". Il convoglio incapp\u00f2 per\u00f2 in uno sbarramento formato al largo delle coste libiche dai sommergibili britannici \"Upholder\", \"Unbeaten\", \"Upright\" ed \"Ursula\": alle 4.15 del 18 settembre, i siluri lanciati dall\u2019\"Upholder\" centrarono il \"Neptunia\" e l\u2019\"Oceania\", che s'immobilizzarono ed iniziarono ad imbarcare acqua. Mentre il \"Vulcania\", indenne, proseguiva con la scorta dell\u2019\"Usodimare\" (entrambe le navi giunsero indenni a Tripoli nonostante un attacco dell\u2019\"Ursula\"), gli altri cacciatorpediniere diedero infruttuosamente la caccia al sommergibile attaccante, fornirono assistenza all\u2019\"Oceania\" e recuperarono i naufraghi della \"Neptunia\", ormai in via di affondamento (la nave s'inabiss\u00f2, di poppa, alle 6.50). Alle 8.50 l\u2019\"Oceania\", che era in corso di evacuazione mentre se ne preparava il rimorchio da parte del \"Pessagno\", fu nuovamente silurata dall\u2019\"Upholder\" ed affond\u00f2 rapidamente; ai cacciatorpediniere non rimase che recuperare i naufraghi. Dei 5818 uomini imbarcati sulle due navi fu possibile trarne in salvo 5434; il \"Gioberti\" contribu\u00ec all'operazione di soccorso recuperando 582 superstiti.\nIl 24 settembre, inquadrato nella XIII Squadriglia Cacciatorpediniere (\"Granatiere\", \"Fuciliere\", \"Bersagliere\") lasci\u00f2 Napoli insieme al resto della XIII Squadriglia, alle corazzate \"Vittorio Veneto\" e \"Littorio\" ed alla XIV Squadriglia Cacciatorpediniere (\"Folgore\", \"Da Recco\", \"Pessagno\") per intercettare un convoglio britannico, ma non vi riusc\u00ec.\nIl 2 ottobre salp\u00f2 da Napoli per scortare \u2013 insieme ai cacciatorpediniere \"Euro\", \"Antonio Da Noli\" ed \"Antoniotto Usodimare\", cui poi si aggiunsero le torpediniere \"Partenope\" e \"Calliope\" \u2013 un convoglio formato dai trasporti \"Vettor Pisani\", \"Fabio Filzi\", \"Rialto\" e \"Sebastiano Venier\"; quando \u2013 il 5 ottobre \u2013 la \"Rialto\", colpita da aerosiluranti britannici dell'830\u00b0 Squadron, col\u00f2 a picco in posizione 33\u00b030' N e 15\u00b053' E, il \"Gioberti\" trasse in salvo 145 uomini che erano a bordo della nave.\nDal 16 al 19 ottobre fece parte della scorta (cacciatorpediniere \"Folgore\", \"Fulmine\", \"Usodimare\", \"Da Recco\", \"Sebenico\") di un convoglio in navigazione da Napoli a Tripoli (trasporti \"Beppe\", \"Marin Sanudo\", \"Probitas\", \"Paolina\" e \"Caterina\"), cui si aggregarono poi il motopeschereccio \"Amba Aradam\" e la torpediniera \"Cascino\"; il \"Beppe\" fu silurato il 18 dal sommergibile HMS \"Ursula\", dovendo essere preso a rimorchio dal rimorchiatore \"Max Barendt\" ed assistito dal \"Da Recco\" e dalla torpediniera \"Calliope\" (giunse a Tripoli il 21), mentre il \"Caterina\" affond\u00f2 nel punto a 62 miglia per 350\u00b0 da Tripoli in seguito ai danni riportati in un attacco aereo; il resto del convoglio giunse a Tripoli il 19.\nIl 19 novembre scort\u00f2, insieme all\u2019\"Oriani\" ed al \"Maestrale\", il convoglio \u00abAlpha\u00bb (\"Ankara\" e \"Venier\") in rientro da Tripoli a Napoli (il convoglio fu poi dirottato su Taranto per via della presenza aeronavale britannica nel Canale di Sicilia).\nAd inizio dicembre effettu\u00f2 una missione di trasporto di benzina da Patrasso a Derna, assieme al \"Maestrale\".\nAlle 18.40 del 13 dicembre salp\u00f2 da Taranto con un gruppo navale \u2013 corazzata \"Duilio\", incrociatore pesante \"Gorizia\", cacciatorpediniere \"Oriani\" e \"Maestrale\" \u2013 in appoggio all'operazione \u00abM. 41\u00bb (tre convogli diretti a Bengasi con partenza da Taranto ed Argostoli, con l'impiego in tutto dei mercantili \"Fabio Filzi\", \"Carlo del Greco\", \"Monginevro\", \"Napoli\", \"Ankara\", \"Capo Orso\", e come scorta dei cacciatorpediniere \"Da Recco\", \"Usodimare\", \"Pessagno\", \"Saetta\" e \"Malocello\" e della torpediniera \"Pegaso\", nonch\u00e9 di tre gruppi di appoggio); l'operazione fu per\u00f2 vittima degli attacchi dei sommergibili inglesi \"Upright\" ed \"Urge\", che affondarono il \"Filzi\" ed il \"Del Greco\" e danneggiarono seriamente la corazzata \"Littorio\", mentre l\u2019\"Iseo\" ed il \"Capo Orso\" si procurarono gravi danni per una collisione.\nIl 16 dicembre fece parte, insieme alle corazzate \"Andrea Doria\", \"Giulio Cesare\" e \"Littorio\", agli incrociatori pesanti \"Trento\" e \"Gorizia\" ed ai cacciatorpediniere \"Granatiere\", \"Bersagliere\", \"Fuciliere\", \"Alpino\", \"Corazziere\", \"Carabiniere\", \"Oriani\", \"Maestrale\" ed \"Usodimare\", della forza di appoggio all'operazione di convogliamento per la Libia \u00abM 42\u00bb (due convogli composti in tutto dai mercantili \"Monginevro\", \"Napoli\", \"Ankara\" e \"Vettor Pisani\" scortati dai cacciatorpediniere \"Saetta\", \"Da Recco\", \"Vivaldi\", \"Da Noli\", \"Malocello\", \"Pessagno\" e \"Zeno\", entrambi partiti da Taranto e diretti a Bengasi \u2013 l\u2019\"Ankara\" ed il \"Saetta\" \u2013 e Tripoli \u2013 le altre unit\u00e0 \u2013); le navi giunsero indenni a destinazione il 18, mentre il gruppo d'appoggio prese parte ad un inconclusivo scontro con una formazione britannica che prese il nome di prima battaglia della Sirte, nella quale comunque il \"Gioberti\" non ebbe un particolare ruolo.\nAlle 16 del 3 gennaio 1942 lasci\u00f2 il porto di Napoli \u2013 insieme alla corazzata \"Duilio\", agli incrociatori leggeri \"Garibaldi\", \"Montecuccoli\" ed \"Attendolo\" ed ai cacciatorpediniere \"Maestrale\", \"Scirocco\", \"Oriani\" e \"Malocello\" \u2013 per fungere da scorta indiretta all'operazione \u00abM. 43\u00bb: l'invio di tre convogli (con l'impiego in tutto dei mercantili \"Monginevro\", \"Nino Bixio\", \"Lerici\", \"Gino Allegri\", \"Monviso\" e \"Giulio Giordani\" e di una scorta diretta assicurata dai cacciatorpediniere \"Vivaldi\", \"Da Recco\", \"Usodimare\", \"Bersagliere\", \"Fuciliere\", \"Freccia\" e dalle torpediniere \"Procione\", \"Orsa\", \"Castore\", \"Aretusa\" ed \"Antares\") dai porti di Messina, Taranto e Brindisi, tutti con destinazione Tripoli; dopo l'arrivo dei trasporti a destinazione (avvenuto il 5) il \"Gioberti\" e le altre unit\u00e0 del gruppo rientrarono in porto alle 4.20 del 6 febbraio.\nDa febbraio a maggio il \"Gioberti\" fu sottoposto a lavori di ammodernamento. Furono imbarcati un ecogoniometro tedesco e 3 complessi binati di mitragliere da 20/65\u00a0mm, l'unica tramoggia per bombe di profondit\u00e0 fu rimpiazzata da due nuove, vennero sbarcati i due pezzi illuminanti da 120 e le mitragliere binate della controplancia furono rimpiazzate con altre singole.\nAlle 16.30 del 13 giugno salp\u00f2 da Cagliari aggregato alla X Squadriglia cacciatorpediniere (\"Ascari\", \"Oriani\", \"Premuda\") per attaccare il convoglio britannico \u00abHarpoon\u00bb nell'ambito della Battaglia di mezzo giugno; fu tuttavia obbligato a rientrare in porto da un'avaria all'apparato motore, non potendo nemmeno raggiungere i 22 nodi di velocit\u00e0.\nIl 15 agosto 1942, mentre stava scortando insieme al \"Maestrale\" la motonave \"Rosolino Pilo\", il convoglio fu assalito da 17 aerosiluranti: mentre la \"Pilo\" veniva silurata a poppa (fu poi finita dal sommergibile \"P 44\"), il \"Gioberti\" fu mitragliato con numerosi morti e feriti; rimasero uccisi quasi tutti gli ufficiali (il comandante della nave, il capitano di fregata Gianroberto Burgos di Pomaretto, fu gravemente ferito) e scoppi\u00f2 un incendio. Ad assumere il comando del cacciatorpediniere danneggiato, conducendolo a Trapani, fu il sottotenente di vascello Giulio Ruschi, che ricevette per questo la Croce di Guerra.\nIl 19 ottobre 1942 era impegnato nella scorta di un convoglio che cadde vittima degli attacchi dei sommergibili britannici \"P 32\", \"P 37\" ed \"Unbending\", che silurarono ed affondarono il piroscafo \"Beppe\" ed il cacciatorpediniere \"Giovanni da Verrazzano\"; il \"Gioberti\" effettu\u00f2 caccia antisommergibile e vide venire a galla chiazze di nafta, ma non risultano affondamenti di sommergibili britannici.\nIl 4 novembre part\u00ec da Napoli per fungere da scorta \u2013 insieme al \"Maestrale\", al \"Grecale\", all\u2019\"Oriani\", alle torpediniere \"Clio\" e \"Animoso\" e ad un altro moderno cacciatorpediniere, il \"Velite\" \u2013 alle motonavi \"Giulia\" e \"Chisone\" ed al piroscafo \"Veloce\", diretti a Tripoli: nonostante i diversi attacchi dal cielo, il convoglio fu uno degli ultimi a poter arrivare in Libia senza danni.\nIl 10 gennaio 1943, durante un'altra missione di scorta, trasse in salvo l'equipaggio del trasporto truppe \"Calino\", affondato dopo l'urto contro una mina al largo di Capri.\nIn seguito alla resa italiana in Africa (maggio 1943) ed alla conseguente fine della guerra dei convogli, il cacciatorpediniere fu dislocato a La Spezia.\nNei mesi successivi fu colpito e danneggiato nel corso dei bombardamenti aerei sulla base ligure.\nIn un'altra missione, in navigazione verso La Maddalena, fu attaccato da un sommergibile con il lancio di due siluri, che lo mancarono e scoppiarono sulla riva; il \"Gioberti\" reag\u00ec con il lancio di Notecariche di profondit\u00e0.\nIl 9 agosto 1943 salp\u00f2 da La Spezia, al comando del capitano di fregata Carlo Zampari (alla sua prima missione di guerra), con i cacciatorpediniere \"Mitragliere\" e \"Carabiniere\", di scorta alla VIII Divisione (incrociatori leggeri \"Garibaldi\" e \"Duca d'Aosta\") diretta a Genova. Alle 18.24 la formazione fu avvistata al largo di Punta Mesco dal sommergibile britannico \"Simoom\", che lanci\u00f2 quattro siluri contro il \"Garibaldi\"; questi riusc\u00ec di evitarli con la manovra ma il \"Gioberti\", che era dietro l'incrociatore, esegu\u00ec una manovra sbagliata (aument\u00f2 la velocit\u00e0 ma rimase sulla medesima rotta) e, centrato da due siluri, si spezz\u00f2 in due: la poppa salt\u00f2 in aria, la prua, spinta dall'abbrivio, prosegu\u00ec per qualche decina di metri prima di sbandare sulla dritta ed affondare a sua volta, a circa cinque miglia per 210\u00b0 da Punta Mesco. I 171 superstiti del \"Gioberti\" furono recuperati da alcuni MAS e da altre unit\u00e0 partite da La Spezia.\nIl \"Gioberti\" aveva svolto in tutto 216 missioni di guerra (12 con le forze navali, una di posa mine, una di caccia antisommergibile, 3 di bombardamento controcosta, 31 di trasporto, 60 di scorta convogli, 23 addestrative ed 85 di altro tipo), percorrendo complessivamente 74.071 miglia e trascorrendo 197 giorni ai lavori.\nIl ritrovamento del relitto \nIl relitto del cacciatorpediniere \"Vincenzo Gioberti\" \u00e8 stato individuato dall'ingegner Guido Gay con la strumentazione imbarcata sul catamarano \"Daedalus\" il 18 dicembre 2015: la nave giace coricata sul fianco destro alla profondit\u00e0 di 595 metri a sud di Punta Mesco. Il ROV \"Pluto Palla\", lo stesso che ha identificato la corazzata \"Roma\" nel 2012 nel golfo dell'Asinara, ha ispezionato il troncone di prua del cacciatorpediniere. \nLa Marina Militare, unitamente all'ingegner Gay invitato a bordo di Nave \"Gaeta\", ha riconosciuto ufficialmente il relitto il 7 aprile 2016. \nIl racconto della scoperta del \"Gioberti\" \u00e8 dello stesso ingegner Guido Gay ed \u00e8 contenuto nel libro di Ugo Gerini \"Regio Cacciatorpediniere Vincenzo Gioberti\" edito da Luglio Editore nel 2016.\nComandanti.\nCapitano di fregata Marco Aurelio Raggio \"(nato a Palermo il 30 luglio 1899)\" (febbraio 1940 - 24 giugno 1941)\nCapitano di fregata Vittorio Amedeo Prato \"(nato a Pallanza il 28 giugno 1902)\" (25 giugno 1941 - 14 agosto 1942)\nCapitano di fregata Gian Roberto Burgos di Pomaretto \"(nato a Fossano il 9 novembre 1901)\" (15-18 agosto 1942)\nCapitano di fregata Pietro Francesco Tona \"(nato a Maser\u00e0 di Padova il 18 dicembre 1902)\" (ottobre 1942 - 9 luglio 1943)\nCapitano di fregata Carlo Zampari \"(nato il 25 giugno 1902)\" (10 luglio - 9 agosto 1943)"}
{"id": "2005023", "revid": "121301873", "url": "https://it.wikipedia.org/wiki?curid=2005023", "title": "Vittorio Alfieri (cacciatorpediniere)", "text": "Il Vittorio Alfieri \u00e8 stato un cacciatorpediniere della Regia Marina.\nStoria.\nAll'entrata dell'Italia nella seconda guerra mondiale era al comando del CV Lorenzo Daretti e capoclasse della IX Squadriglia Cacciatorpediniere, che formava insieme ai gemelli \"Oriani\", \"Gioberti\" e \"Giosu\u00e8 Carducci\".\nAlle due di notte del 12 giugno 1940 lasci\u00f2 Taranto unitamente ai gemelli, alla I Divisione (incrociatori pesanti \"Zara\", \"Fiume\" e \"Gorizia\"), alla VIII Divisione (incrociatori leggeri \"Duca degli Abruzzi\" e \"Garibaldi\") e alla XVI Squadriglia Cacciatorpediniere (\"da Recco\", \"Pessagno\", \"Usodimare\") per pattugliare il Mar Ionio.\nIl 2 luglio fece parte, unitamente ai gemelli, alla I Divisione (\"Zara\", \"Fiume\", \"Gorizia\"), agli incrociatori leggeri \"Bande Nere\" e \"Colleoni\" ed alla X Squadriglia Cacciatorpediniere (\"Maestrale\", \"Grecale\", \"Libeccio\", \"Scirocco\") della scorta indiretta ad un convoglio che stava facendo ritorno dalla Libia (formato dai trasporti truppe \"Esperia\" e \"Victoria\", scortati dalle torpediniere \"Procione\", \"Orsa\", \"Orione\" e \"Pegaso\", sulla rotta da Tripoli-Napoli).\nIl 7 luglio, di pomeriggio, salp\u00f2 insieme ai gemelli e al resto della II Squadra Navale \u2013 incrociatore pesante \"Pola\", Divisioni incrociatori I, II, III e VII per 11 unit\u00e0 complessive e squadriglie cacciatorpediniere X, XI, XII e XIII \u2013 che poi si congiunse poi con la I Squadra e combatt\u00e9 la battaglia di Punta Stilo del 9 luglio: durante il ripiegamento della flotta italiana durante questa battaglia, la IX Squadriglia fu la prima squadriglia di cacciatorpediniere, tra quelle mandate all'attacco silurante, ad effettuare il lancio dei propri siluri \u2013 cinque in tutto, da 13.500 metri \u2013, senza per\u00f2 colpire navi nemiche; mentre si ritirava, la IX Squadriglia fu bersagliata dal tiro di incrociatori e cacciatorpediniere nemici e l\u2019\"Alfieri\" fu colpito di sbieco da un proiettile, riportando per\u00f2 danni molto lievi.\nTra il 30 luglio ed il 1\u00ba agosto forn\u00ec scorta indiretta \u2013 insieme ai gemelli, agli incrociatori \"Pola\", \"Zara\", \"Fiume\", \"Gorizia\", \"Trento\", \"Da Barbiano\", \"Alberto di Giussano\", \"Eugenio di Savoia\", \"Duca degli Abruzzi\", \"Attendolo\", \"Montecuccoli\" ed alle Squadriglie Cacciatorpediniere XII, XIII e XV per un totale di 11 unit\u00e0 \u2013 a due convogli per la Libia, che videro in mare complessivamente 10 mercantili, 4 cacciatorpediniere e 12 torpediniere.\nIntorno a mezzogiorno del 27 novembre part\u00ec da Napoli unitamente al \"Pola\", alla I Divisione (\"Fiume\" e \"Gorizia\") e agli altri caccia della IX Squadriglia, partecipando quindi all'inconclusiva battaglia di Capo Teulada; all'inizio dello scontro l\u2019\"Alfieri\" fu una delle prime unit\u00e0 italiane ad avvistare la flotta nemica, lanciando, alle 12:16, il segnale di scoperta relativamente ad una nave da battaglia con tre incrociatori.\nNel dicembre del 1940 partecip\u00f2 \u2013 insieme al \"Carducci\" ed al \"Gioberti\" \u2013 al bombardamento, delle posizioni costiere dell'Albania e della Grecia in appoggio alle operazioni del Regio Esercito in quei territori.\nIl 6 gennaio 1941 bombard\u00f2, insieme al \"Carducci\", al \"Gioberti\", al cacciatorpediniere \"Fulmine\" (temporaneamente distaccato presso la IX Squadriglia) e alla XIV Squadriglia Torpediniere (\"Partenope\", \"Pallade\", \"Altair\", \"Andromeda\"), le truppe greche attestatesi a Porto Palermo (Albania).\nLa battaglia di Capo Matapan.\nAlle undici del 26 marzo, l'\"Alfieri\" part\u00ec da Taranto al comando del capitano di vascello Salvatore Toscano, che rilev\u00f2 il parigrado Lorenzo Daretti. Il resto del gruppo da combattimento era composto dalle unit\u00e0 gemelle e dalla I Divisione (\"Zara\", \"Pola\", \"Fiume\"). Esse si congiunsero successivamente alla formazione navale \u2013 corazzata \"Vittorio Veneto\", Divisioni incrociatori III (\"Trento\", \"Trieste\", \"Bolzano\") e VIII (\"Garibaldi\" e \"Duca degli Abruzzi\"), Squadriglie cacciatorpediniere XIII (\"Granatiere\", \"Bersagliere\", \"Fuciliere\", \"Alpino\"), XVI (\"Da Recco\", \"Pessagno\"), XII (\"Corazziere\", \"Carabiniere\", \"Ascari\") \u2013 che era stata assegnata all'operazione \u00abGaudo\u00bb, poi sfociata nella battaglia di Capo Matapan.\nNella serata del 28 marzo, il \"Pola\" fu colpito da un aerosilurante durante le prime fasi dello scontro ed immobilizzato. Dietro ordine dell'ammiraglio Angelo Iachino, comandante della squadra italiana, tutta la I Divisione e la IX Squadriglia furono mandate a prestare aiuto all'incrociatore immobilizzato. Quando, alle 22.27, le navi arrivarono nelle vicinanze del \"Pola\", furono tuttavia sorprese dalle corazzate britanniche \"Barham\", \"Valiant\" e \"Warspite\", che le cannoneggiarono con le loro artiglierie. Furono affondati lo \"Zara\", il \"Fiume\", il \"Carducci\" ed, in un secondo, tempo, anche il \"Pola\" (silurato da cacciatorpediniere inglesi). All'inizio del combattimento l\u2019\"Alfieri\" \u2013 che era la terza unit\u00e0 della fila, preceduto dal \"Fiume\" e seguito dal \"Gioberti\", nonch\u00e9, in qualit\u00e0 di caposquadriglia, la prima della fila dei cacciatorpediniere \u2013 fu colpito ripetutamente dalle granate sparate dalle corazzate avversarie, subendo gravi danni e restando immobilizzato. Nonostante ci\u00f2, fu l'unica unit\u00e0 italiana a riuscire a rispondere al fuoco. Il complesso da 120 di prua, nonostante avesse ricevuto l'ordine di abbandonare la nave, spar\u00f2 quattro salve. Per questo motivo fu conferita la medaglia di bronzo al valor militare al cannoniere Rocco Rizzi, matr. 31530. Un gruppo di superstiti, guidato dal tenente di vascello Vito Sansonetti, lanci\u00f2 due o tre siluri contro un cacciatorpediniere nemico, senza riuscire per\u00f2 a colpire il bersaglio. Ridotto ad un relitto in fiamme, l\u2019\"Alfieri\" fu finito dal cacciatorpediniere HMS \"Stuart\". Colpito da un siluro, salt\u00f2 in aria ed alle 23.30 si inabiss\u00f2 trascinando con s\u00e9 gran parte dell'equipaggio, incluso il comandante Toscano, che rifiut\u00f2 di lasciare la propria nave. Per questo motivo, alla memoria dell'ufficiale fu conferita la Medaglia d'oro al valor militare. La medesima decorazione fu tributata al capitano Giorgio Modugno del Genio Navale, che dopo aver combattuto strenuamente scamp\u00f2 all'affondamento della nave. Raggiunta una zattera, rinunci\u00f2 a salirvi per dare precedenza ai numerosi feriti, e alla fine, stremato, scomparve in mare. Sette altri membri dell'equipaggio ricevettero la medaglia d'argento o di bronzo.\nDei sopravvissuti all'affondamento, 23 furono recuperati, e fatti prigionieri, dalle navi inglesi; gli altri, parte in acqua e parte a bordo di zatterini, rimasero in mare per diversi giorni e furono in gran parte uccisi dal freddo, dalla fame, dalla sete, dalle ferite, dalla follia.\nAlle 21 del 31 marzo la nave ospedale \"Gradisca\", inviata a soccorrere i naufraghi delle navi affondate nella battaglia, sent\u00ec gridare e poco dopo avvist\u00f2 in posizione 35\u00b041' N e 21\u00b011' E una zattera, dalla quale recuper\u00f2 quattro sopravvissuti dell\u2019\"Alfieri\"; questi dissero che nella stessa area si trovavano altri naufraghi. A partire dalle 5.25 del 1\u00ba aprile furono individuate in successione 18 zattere dalle quali vennero tratti in salvo altri gruppi di superstiti sia dell\u2019\"Alfieri\" che (nella grandissima maggioranza) del \"Fiume\", in tutto 118 uomini. \nIn tutto, dei 257 uomini che formavano l'equipaggio dell\u2019\"Alfieri\", 211 morirono o risultarono dispersi, 23 furono fatti prigionieri ed altrettanti furono recuperati dalla \"Gradisca\". \nL\u2019\"Alfieri\" aveva svolto in tutto 35 missioni di guerra (8 con le forze navali, 3 di bombardamento controcosta, 4 di scorta convogli, 5 addestrative e 15 di altro tipo), percorrendo complessivamente 16.710 miglia e trascorrendo 26 giorni ai lavori.\nComandanti.\nCapitano di vascello Lorenzo Daretti \"(nato ad Ancona il 23 ottobre 1896)\" (gennaio 1939 - 9 marzo 1941)\nCapitano di vascello Salvatore Toscano \"(nato ad Imola il 5 luglio 1897)\" (+) (10 - 28 marzo 1941)"}
{"id": "2005025", "revid": "125100445", "url": "https://it.wikipedia.org/wiki?curid=2005025", "title": "Bernard de La Monnoye", "text": "Biografia.\nLa giovent\u00f9 a Digione.\nBernard de La Monnoye nasce il 15 giugno 1641, figlio di Nicolas de La Monnoye e Catherine Baron. Non pu\u00f2 vantare nobili ascendenze, visto che sia il padre che la famiglia della madre fanno parte della corporazione dei fornai e pasticcieri, tuttavia la famiglia gode di una certa agiatezza, come dimostra la cura per l'educazione del figlio. Fa i suoi primi a studi presso il locale Coll\u00e9ge des Godrans, gestito dai gesuiti. Qui si distingue nella composizione di epigrammi latini di buona fattura, coltiva inoltre lo studio della letteratura e degli autori greci, latini ed italiani, che gli divengono familiari. Inizia a scrivere anche alcune composizioni in francese particolarmente ammirate, soprattutto in relazione alla sua giovane et\u00e0.\nIl padre sogna per il figlio una carriera d'avvocato e cos\u00ec invia il figlio a seguire i corsi di diritto dell'universit\u00e0 di Orl\u00e9ans, all'epoca molto reputata. L\u00e0, cedendo alla passione per la letteratura e soprattutto all'innata curiosit\u00e0, si impegna a raccogliere tra i casi esemplari della giurisprudenza i particolari pi\u00f9 originali sugli autori e sui libri che ne avevano trattato. Compiuti gli studi, fa il suo debutto al Parlamento di Digione il 16 novembre del 1662, ma l'incompatibilit\u00e0 tra i doveri della sua nuova professione d'avvocato e i bisogni del suo spirito si fanno presto sentire e, dissimulando la sua repulsione con un preteso indebolimento della propria salute, sfugge al labirinto delle leggi per dedicarsi anima e corpo alle lettere.\nL'Accademia di Digione.\nAll'epoca si trovava a Digione una concentrazione di uomini che giustificher\u00e0 poi l'elogio che fece Voltaire sullo spirito colto dei suoi abitanti: iniziavano infatti le riunioni letterarie di un gruppo di uomini che sarebbe stato il nocciolo duro della futura \"Acad\u00e9mie des sciences, arts et belles-lettres de Dijon\". Tra essi si distinguevano l'alto magistrato Jean Bouhier, Philibert de La Mare, Pierre Dumay, Jean-Baptiste Lantin de Damerey, Jacques-Auguste de Chevanes, Pierre Legouz, Philibert-Bernard Moreau de Mautour, Pierre Oudin e Claude Nicaise. La Monnoye si divideva tra i libri e il circolo di amici; a loro offriva il suo talento poetico accontentandosi semplicemente dell'approvazione del piccolo cenacolo, sembra addirittura che rimproverasse gli amici quando capitava che indugiassero in elogi pubblici.\nL'abolizione del duello.\nUn successo sul quale aveva poco contato fece risplendere su di lui la luce del pubblico successo che temeva cos\u00ec tanto. Infatti nel 1671 l'Acad\u00e9mie fran\u00e7aise band\u00ec la prima edizione di un premio di poesia, scegliendo come primo argomento \u00abl'abolizione del duello\u00bb. La Monnoye si mise all'opera e il lavor\u00f2 che invi\u00f2 fu ricevuto come vincitore. Bisogna pur notare che i soggetti banditi per i concorsi erano tutti volti a tessere le lodi di Luigi XIV, e tuttavia la monotonia dei temi offriva comunque spazio al vero talento. La Monnoye concorse cinque volte, e furono cinque trionfi, e se si eccettua l'edizione su \"la Gloria acquisita dal re intervenendo in una causa\" (1685), in tutti gli altri concorsi, ovvero \"la Gloria delle armi e delle lettere sotto Luigi XIV\" (1675), \"L'educazione del Delfino\" (1677) e \"Le Grandi cose fatte dal Re in favore della religione\" (1683), mostr\u00f2 un'ispirazione sincera e le opere che produsse furono veramente di notevole livello, tanto che inizi\u00f2 a girare la diceria (falsa) che i giudici l'avessero pregato dall'astenersi al concorrere nuovamente, tale era la superiorit\u00e0 rispetto agli altri concorrenti. La prova \u00e8 che perfino Voltaire, mai avaro di commenti pungenti, ebbe modo di dire di lui: L'elogio di Voltaire appare oggi decisamente eccessivo, forse ripaga lo scrittore per la dichiarata ammirazione che mostr\u00f2 per il suo \"Edipo\", da esso ritenuto superiore non solo a quello di Corneille, ma perfino a quello di Sofocle.\nUna disputa accademica.\nCome gi\u00e0 detto La Monnoye partecip\u00f2 ancora quattro volte al concorso poetico vincendo sempre, ma fu la quarta partecipazione in particolare ad essere degna di nota. L'edizione del 1683 dedicata alla celebrazione dello zelo di Luigi XIV per la causa religiosa vide infatti tra i concorrenti l'accademico Bernard le Bovier de Fontenelle e l'abate Dujarry. Ma la cosa curiosa fu che La Monnoye vinse senza sapere neppure di essere iscritto al concorso. Molto tempo addietro il poeta Jean de Santeul aveva scritto in latino un'ode dal titolo \"Ludovico Magno religionis avitae vindici\", casualmente sullo stesso tema del concorso di quell'anno, e aveva pregato La Monnoye di realizzarne una versione in francese. Egli esegu\u00ec velocemente il compito, realizzando un'ode in 200 versi molto apprezzata da Santeul che gli propose immediatamente la pubblicazione. Ignaro del valore dell'opera, prefer\u00ec attendere ed \u00e8 cos\u00ec che Santeul, dimezzandone la lunghezza per entrare nei limiti imposti dal regolamento, decise di inviare il componimento in francese a nome del traduttore (il nome dell'autore era conservato in una busta sigillata e rivelato al momento della premiazione, almeno ufficialmente). L'opera vinse e La Monnoye, del tutto inaspettatamente, ricevette i complimenti dell'Accademia e il premio. Santeul, che era interessato al premio (una medaglia in oro), propose di dividere il riconoscimento: al traduttore francese la gloria e all'autore in latino la medaglia. La Monnoye, del tutto disinteressato, accett\u00f2 di cedere il premio, ma non senza porre la maliziosa clausola che tale passaggio dovesse essere fatto sotto atto notarile. A dispetto di ci\u00f2 i rapporti con Santeul rimasero cordiali e quest'ultimo continu\u00f2 a tesserne le lodi come autore e traduttore."}
{"id": "2005026", "revid": "121645246", "url": "https://it.wikipedia.org/wiki?curid=2005026", "title": "Giosu\u00e8 Carducci (cacciatorpediniere)", "text": "Il Giosu\u00e8 Carducci \u00e8 stato un cacciatorpediniere della Regia Marina.\nStoria.\nAll'ingresso dell'Italia nella seconda guerra mondiale si trovava inquadrato nella IX Squadriglia Cacciatorpediniere, insieme ai gemelli \"Alfieri\", \"Oriani\" e \"Gioberti\".\nAlle due di notte del 12 giugno 1940 salp\u00f2 da Taranto, insieme ai gemelli, alla I Divisione (incrociatori pesanti \"Zara\", \"Fiume\" e \"Gorizia\"), alla VIII Divisione (incrociatori leggeri \"Duca degli Abruzzi\" e \"Garibaldi\") ed alla XVI Squadriglia Cacciatorpediniere (\"da Recco\", \"Pessagno\", \"Usodimare\") per pattugliare il Mar Ionio.\nIl 2 luglio fu inviato, insieme ai gemelli, alla I Divisione (\"Zara\", \"Fiume\", \"Gorizia\"), agli incrociatori leggeri \"Bande Nere\" e \"Colleoni\" ed alla X Squadriglia Cacciatorpediniere (\"Maestrale\", \"Grecale\", \"Libeccio\", \"Scirocco\") a fornire scorta indiretta ad un convoglio che stava rientrando dalla Libia (convoglio composto dai trasporti truppe \"Esperia\" e \"Victoria\", con la scorta delle torpediniere \"Procione\", \"Orsa\", \"Orione\" e \"Pegaso\", in navigazione da Tripoli a Napoli).\nNel pomeriggio del 7 luglio usc\u00ec in mare insieme ai gemelli ed al resto della II Squadra Navale \u2013 incrociatore pesante \"Pola\", Divisioni incrociatori I, II, III e VII per un totale di 11 unit\u00e0 e squadriglie cacciatorpediniere X, XI, XII e XIII \u2013 che poi si un\u00ec alla I Squadra e partecip\u00f2 alla battaglia di Punta Stilo del 9 luglio: durante il ripiegamento della flotta italiana in tale scontro, la IX Squadriglia fu la prima formazione di cacciatorpediniere, tra quelle inviate all'attacco, a lanciare i propri siluri \u2013 cinque in tutto, da 13.500 metri \u2013, senza per\u00f2 metterli a segno.\nTra il 30 luglio ed il 1\u00ba agosto forn\u00ec scorta indiretta \u2013 insieme ai gemelli, agli incrociatori \"Pola\", \"Zara\", \"Fiume\", \"Gorizia\", \"Trento\", \"Da Barbiano\", \"Alberto di Giussano\", \"Eugenio di Savoia\", \"Duca degli Abruzzi\", \"Attendolo\", \"Montecuccoli\" ed alle Squadriglie Cacciatorpediniere XII, XIII e XV per un totale di 11 unit\u00e0 \u2013 a due convogli per la Libia, che videro in mare complessivamente 10 mercantili, 4 cacciatorpediniere e 12 torpediniere.\nIntorno a mezzogiorno del 27 novembre salp\u00f2 da Napoli insieme al \"Pola\", alla I Divisione (\"Fiume\" e \"Gorizia\") ed alle altre unit\u00e0 della IX Squadriglia, prendendo poi parte all'inconclusiva battaglia di Capo Teulada.\nNel dicembre 1940 bombard\u00f2, unitamente all\u2019\"Alfieri\" ed al \"Gioberti\", le posizioni costiere dell'Albania e della Grecia in appoggio alle operazioni del Regio Esercito in quei territori.\nIl 6 gennaio 1941 bombard\u00f2, insieme all\u2019\"Alfieri\", al \"Gioberti\", al cacciatorpediniere \"Fulmine\" (temporaneamente aggregato alla IX Squadriglia) ed alla XIV Squadriglia Torpediniere (\"Partenope\", \"Pallade\", \"Altair\", \"Andromeda\"), le installazioni militari greche a Porto Palermo, in Albania.\nAlle undici del 26 marzo salp\u00f2 da Taranto (al comando del capitano di fregata Alberto Ginocchio) con i gemelli e con la I Divisione (\"Zara\", \"Pola\", \"Fiume\"), aggregandosi poi alla squadra navale \u2013 corazzata \"Vittorio Veneto\", Divisioni incrociatori III (\"Trento\", \"Trieste\", \"Bolzano\") e VIII (\"Garibaldi\" e \"Duca degli Abruzzi\"), Squadriglie cacciatorpediniere XIII (\"Granatiere\", \"Bersagliere\", \"Fuciliere\", \"Alpino\"), XVI (\"Da Recco\", \"Pessagno\"), XII (\"Corazziere\", \"Carabiniere\", \"Ascari\") \u2013 destinata a partecipare all'operazione \u00abGaudo\u00bb, poi sfociata nella battaglia di Capo Matapan.\nNel corso di tale battaglia il \"Pola\", nella serata del 28 marzo, fu immobilizzato da un aerosilurante. Su ordine dell'ammiraglio Angelo Iachino, comandante della formazione, l'intera I Divisione e la IX Squadriglia furono inviate in soccorso alla nave immobilizzata, ma quando, alle 22.27, le navi giunsero nei pressi del \"Pola\", furono sorprese dalle corazzate britanniche \"Barham\", \"Valiant\" e \"Warspite\", che le cannoneggiarono con le loro artiglierie: furono affondati lo \"Zara\", il \"Fiume\", l\u2019\"Alfieri\" ed, in un secondo, tempo, anche il \"Pola\" (silurato da cacciatorpediniere britannici). Nel combattimento il \"Carducci\" \u2013 che era la penultima unit\u00e0 della fila, preceduto dal \"Gioberti\" e seguito dall\u2019\"Oriani\" \u2013 si lanci\u00f2 contro le navi britanniche, emettendo cortine fumogene nell'inutile tentativo di coprire gli incrociatori, permettendo per\u00f2 cos\u00ec all\u2019\"Oriani\" ed al \"Gioberti\" di ripiegare e scampare al massacro. Poco dopo \u2013 alle 23.45 \u2013 il \"Carducci\", centrato e devastato dalle salve delle corazzate britanniche, fu abbandonato dai superstiti; il cacciatorpediniere britannico \"Havock\" ne avvist\u00f2 il relitto in fiamme e alla deriva e lo fin\u00ec lanciandogli un siluro, che lo fece saltare in aria.\nI sopravvissuti all'affondamento, parte in acqua e parte a bordo di zatterini, rimasero in mare per diversi giorni e in gran parte morirono; contribu\u00ec a limitare le perdite l'operato del comandante Ginocchio (Medaglia d'oro al valore), che tenne insieme i superstiti e cerc\u00f2 di evitare che la follia e lo sconforto potessero coglierli, facendo cantare e recitare la preghiera del marinaio.\nAlle 14.12 del 2 aprile la nave ospedale \"Gradisca\", mandata a soccorrere i naufraghi delle navi affondate nella battaglia, avvist\u00f2 in posizione 35\u00b056' N e 21\u00b014' E due zattere, recuperando da esse in tutto 21 superstiti del \"Carducci\". Tra le 12.38 e le 14.06 del 3 aprile la \"Gradisca\" individu\u00f2 e soccorse altre quattro zattere del \"Carducci\", traendo in salvo in tutto 14 uomini.\nComplessivamente, dei i 204 uomini che formavano l'equipaggio del \"Carducci\", 169 morirono o risultarono dispersi e 35 (incluso il comandante Ginocchio) furono tratti in salvo.\nIl \"Carducci\" aveva svolto in tutto 38 missioni di guerra (7 con le forze navali, 3 di bombardamento controcosta, 4 di scorta convogli, 7 addestrative e 17 di altro tipo), percorrendo complessivamente 14.856 miglia e trascorrendo un solo giorno ai lavori.\nComandanti.\nCapitano di fregata Vincenzo Novari \"(nato il 30 ottobre 1898)\" (10 giugno 1940 - 28 ottobre 1940)\nCapitano di fregata Alberto Ginocchio \"(nato a La Spezia il 29 novembre 1901)\" (29 ottobre 1940 - 28 marzo 1941)"}
{"id": "2005027", "revid": "729019", "url": "https://it.wikipedia.org/wiki?curid=2005027", "title": "Fascite", "text": "Per fascite in campo medico, si intende l'infiammazione o un accrescimento anomalo di una fascia.\nTipologia.\nEsistono quattro forme studiate in letteratura:"}
{"id": "2005028", "revid": "287204", "url": "https://it.wikipedia.org/wiki?curid=2005028", "title": "Gundam X", "text": ""}
{"id": "2005031", "revid": "113795189", "url": "https://it.wikipedia.org/wiki?curid=2005031", "title": "Luigi Gualdo", "text": "Biografia.\nIl padre, Alessandro, era un proprietario terriero. L'agiatezza della famiglia gli consente di dedicarsi agli studi, con frequenti soggiorni in Francia.\nDopo il diploma liceale, si iscrive all'Universit\u00e0 degli Studi di Pavia, dove studia Diritto.\nVive tra Milano, Varese e Parigi, frequenta i salotti della Contessa Maffei e di Vittoria Cima.\nCollabora con le riviste letterarie, scrivendo poesie, novelle e, dal 1871, romanzi.\nConosce gli Scapigliati Emilio Praga, Arrigo Boito e Giovanni Camerana.\nNella capitale francese frequenta Th\u00e9ophile Gautier, H\u00e9r\u00e9dia, Bourget, Mallarm\u00e9, Robert de Montesquiou, Copp\u00e9e (del quale traduce in italiano Deux douleurs, Due dolori, 1872) ed Eleonora Duse. Fa conoscere il giovane Eugenio Torelli Viollier all'editore milanese Edoardo Sonzogno (Torelli verr\u00e0 chiamato a Milano, dove proseguir\u00e0 tutta la sua carriera).\nFa conoscere in Francia i romanzi di Giovanni Verga, promuovendo la traduzione in francese di \"Eva\" e de \"I Malavoglia\", scrive in francese due romanzi, \"Une ressemblance\" (1874) e \"Une mariage excentrique\" (1879).\nSono di tematica psicologica e di gusto decadente i romanzi \"Costanza Gerardi\" (1871) e \"Decadenza\" (1892), oltre alla raccolta delle Novelle (1868 e, ed. accresciuta, 1877). Una raccolta di poesie, \"Le nostalgie\", viene pubblicata nel 1883.\nDi \u00abgusto parnassiano innegabile\u00bb e di \u00abinguaribile\u00bb tendenza al pessimismo parla Renata Lollo (1989: 8 e 13), che scrive: \"\u00abIl pessimismo di Gualdo appare gi\u00e0 inguaribile dalle prime prove: inguaribile non per il contenuto in s\u00e9, per diversi aspetti comune a generali esperienze giovanili, ma per l'atmosfera di ripiegamento, di confusione ideologica, di stanchezza generale e diffusa senza un apparente motivo\u00bb\".\nLa poesia di Gualdo appare stilisticamente piuttosto raffinata e non priva di una certa capacit\u00e0 di suggestione, anello di congiunzione tra la scapigliatura e la nuova sensibilit\u00e0 decadente.\nLegato sentimentalmente ad Anna Stolpowskoy, la donna gli rimarr\u00e0 vicina negli anni della malattia, fino alla morte, avvenuta a Parigi nel 1898.\nOpere letterarie.\nDella sua produzione, si ricordano in particolare la raccolta di poesie \"Le Nostalgie\" (1883), il romanzo in francese \"Une ressemblance\" (1873) e \"Un marriage excentrique\" (1879), e il romanzo italiano \"Decadenza\" (1892)."}
{"id": "2005033", "revid": "634034", "url": "https://it.wikipedia.org/wiki?curid=2005033", "title": "Consulente tecnico di parte", "text": ""}
{"id": "2005034", "revid": "125464934", "url": "https://it.wikipedia.org/wiki?curid=2005034", "title": "Razanandrongobe sakalavae", "text": "\"Razanandrongobe\" (il cui nome completo significa \"antenato della grande lucertola di Sakalava\") \u00e8 un genere estinto di coccodrillo notosuco vissuto nel Giurassico medio, circa 167-164 milioni di anni fa (Bathoniano), in quella che oggi \u00e8 la Formazione Sakaraha, Madagascar. Il genere contiene una singola specie, \"R. sakalavae\", che rappresenta il genere noto pi\u00f9 antico di Notosuchia.\nEtimologia.\nIl nome \"Razanandrongobe\" deriva dalla lingua malgascia: significa \"antenato (Razana-) del grande (-be) sauro (-androngo-)\". L'epiteto specifico \"sakalavae\" significa \"dei Sakalava\", l'etnia che abita la regione di Mahajanga dove sono stati trovati i fossili. Il nome completo significa quindi \"antenato della grande lucertola di Sakalava\".\nDescrizione.\n\"Razanandrongobe\", come la maggior parte dei notosuchi, era probabilmente un animale terrestre con alcuni adattamenti al livello del cranio convergenti con i teropodi. Ci\u00f2 che pi\u00f9 ha impressionato i paleontologi sono i denti incredibilmente robusti dell'animale che probabilmente usava per frantumare le ossa. I dentelli, lungo i margini dei denti, sono molto consistenti; ancora pi\u00f9 grandi di quelli di \"Tyrannosaurus\". Una stima conservativa, afferma che il cranio fosse lungo circa un metro, e quindi l'intero animale fosse lungo almeno 5-6 metri.\nStoria della scoperta.\nNel 2006, i paleontologi italiani Simone Maganuco, Cristiano Dal Sasso e Giovanni Pasini descrissero i resti frammentari di un grande arcosauro risalente al Giurassico medio del Madagascar. L'olotipo, MSNM V5770, comprendeva un frammento di mascellare e alcuni denti molto robusti, in parte analoghi a quelli dei tirannosauridi, e muniti di voluminosi denticoli marginali. Data la frammentariet\u00e0 dei resti, Maganuco \"et al.\" non vollero sbilanciarsi sulla collocazione tassonomica di \"Razanandrongoe\". La mascella dotata di alveoli, l'ampio palato secondario e i denti seghettati, erano chiaramente quelli di un archosauro, e tra di essi l'animale poteva rappresentare o un teropode o un crocodilomorfo. Tuttavia la mancanza di ulteriori resti on permise un'identificazione certa.\nTuttavia, nel 2017, grazie al ritrovamento di frammenti ossei analoghi da parte di alcuni paleontologi francesi, Dal Sasso \"et al.\" riuscirono finalmente a classificare l'animale. Il premascellare ritrovato, infatti, possiede una narice esterna non rivolta lateralmente, bens\u00ec anteriormente, ed \u00e8 priva del ramo anteromediale. Quindi \"Razanandrongobe\" aveva una singola narice esterna, formata dalla confluenza delle due narici ancestrali, narice che era rivolta frontalmente sulla punta del muso. Nessun teropode possiede narici di questo tipo, mentre queste caratteristiche sono tipiche dei coccodrilli. Anche il dentale, munito di una lunga sinfisi mandibolare ed ornamentale lateralmente, \u00e8 chiaramente riferibile ai crocodilomorfi. Sulla base di queste nuove prove paleontologiche Dal Sasso \"et al.\" descrivono \"Razanandrongobe\" come un enorme sebecosuco giurassico.\nPaleobiologia.\nDieta.\nI grandi e robusti denti di \"Razanandrongobe\" dimostrano chiaramente che questo animale era principalmente un carnivoro, che probabilmente era in grado di frantumare le ossa. Tuttavia \u00e8 interessante notare che l'animale possedeva alcuni caratteri tipici degli onnivori e degli erbivori, come la forma ad \"U\" dell'arcata boccale, i denticoli marginali di grandi dimensioni portati su denti non compressi, e l'assenza di alveoli nella punta anteriori del dentale, che forse era ricoperta da una struttura cornea, indicando che l'animale potesse essere stato un onnivoro.\nImplicazione paleontologiche.\nGrazie alla sua posizione tassonomica, \"Razanandrongobe\" rappresenta il primo notosuco scoperto nel Giurassico, ovvero, il pi\u00f9 antico membro noto del clade, che estende il record di questo gruppo di oltre 40 milioni di anni prima di quanto conosciuto finora. \"Razanandrongobe\", quindi, colma un vuoto nell'evoluzione di questi rettili. Inoltre, la sua collocazione geografica, nella parte sud-orientale del Gondwana, quasi del tutto sconosciuta nel record giurassico medio, lascia intendere che i notosuchi hanno avuto origine in quella regione."}
{"id": "2005035", "revid": "486946", "url": "https://it.wikipedia.org/wiki?curid=2005035", "title": "Jugoslavia socialista", "text": ""}
{"id": "2005036", "revid": "3082", "url": "https://it.wikipedia.org/wiki?curid=2005036", "title": "Giulia Flavia", "text": ""}
{"id": "2005039", "revid": "2203840", "url": "https://it.wikipedia.org/wiki?curid=2005039", "title": "Giovanni Faldella", "text": "Biografia.\nNacque nella famiglia benestante di Francesco Faldella, medico e pi\u00f9 volte sindaco di Saluggia, e di Benedetta Barberis. Dopo gli studi liceali conclusi a Vercelli, frequent\u00f2 la facolt\u00e0 di giurisprudenza nell'Universit\u00e0 di Torino, laureandosi il 10 giugno 1868, ed esercitando per qualche anno la professione di avvocato nello studio legale di Luigi Ferraris (deputato e, dal 1878, sindaco di Torino).\nAncora studente, aveva intanto scritto dei versi e alcune commedie, tra le quali \"Un bacan spiritual\", tre atti in dialetto torinese, e si era iscritto al circolo letterario \u00abDante Alighieri\u00bb, del quale facevano parte, tra gli altri, Giovanni Camerana, Giuseppe Giacosa e Roberto Sacchetti. Fu poi tra i fondatori, il 3 gennaio 1869, de \"Il Velocipede\", una rivista politico-letteraria dalla breve vita (cess\u00f2 le pubblicazioni l'anno dopo). Il Faldella fu allora chiamato nella magistratura torinese quale sostituto procuratore e, nel 1871, torn\u00f2 nella citt\u00e0 natale a esercitare la professione legale. Nel 1872 fu eletto nel Consiglio provinciale di Novara, carica che mantenne fino al 1908.\nNel 1873 fu incaricato dalla \"Gazzetta piemontese\" di Vittorio Bersezio di seguire l'Esposizione internazionale di Vienna: le sue cronache, apparse nel quotidiano torinese dal luglio al dicembre 1873, furono stampate l'anno dopo con il titolo \"A Vienna. Gita con il lapis\". Il libro fu notato e lodato, con qualche critica, dal Carducci, che scrisse al Faldella che egli \u00abaggruppa, condensa, epigrammeggia un po' troppo: certe sue pagine paiono cataloghi di bei motti, o di eleganze classiche, o di ardiri popolareschi. Ma molte altre sono miniate, disegnate, scolpite, tornite, finite, come io vorrei che fosse sempre la imaginosa e giovenil prosa italiana\u00bb.\nAlla collaborazione a Rivista minima di Salvatore Farina e a \"Serate italiane\", rivista del quale fu uno dei fondatori nel 1874, un\u00ec la composizione di diversi racconti, una raccolta dei quali fu pubblicata nel 1875 con il titolo di \"Figurine\", serie di bozzetti della realt\u00e0 della provincia italiana, profili freschi e vivaci scritti in un linguaggio a met\u00e0 strada tra il dialettale ed il purismo. che fecero ancora scrivere al Carducci che Faldella era \u00abil pi\u00f9 potente e vero rappresentatore del vero nella odierna prosa narrativa, descrittiva e di fantasia. Sol che volesse guardarsi da certe esagerazioni di maniera, certe peregrinit\u00e0 preziose\u00bb.\nLe sue impressioni sulla citt\u00e0 di Roma, gi\u00e0 formulate in articoli pubblicati sul quotidiano \"Il Fanfulla\", costituirono l'oggetto dei due volumi \"Un viaggio a Roma senza vedere il papa\", del 1880, e di \"Roma borghese\", del 1882, mentre con la trilogia \"Un serpe\" (1881-1884) Faldella affrontava, per la prima volta e con scarso equilibrio, temi veristici, mescolati al consueto bozzettismo ed espressi con l'abituale estrosit\u00e0 del linguaggio. Migliore, sotto questo aspetto, il risultato raggiunto da \"Una serenata ai morti\", del 1884, dove l'intenzione dello scrittore \u00e8 di rappresentare le condizioni di vita dei pi\u00f9 miseri, non senza fini moralistici e con la costante ricerca di nuove soluzioni espressive. Altri cinque suoi volumi costituiti dagli articoli scritti per la \"Gazzetta piemontese\" furono pubblicati dal 1878 al 1884 con il titolo di \"Salita a Montecitorio\".\nIl Faldella non fu solo un osservatore politico, ma s'impegn\u00f2 direttamente in politica, candidandosi per la Sinistra nel collegio di Crescentino nel 1876, ma senza successo. Fu ancora sconfitto dal candidato della Destra nel 1880, ma gli subentr\u00f2 nel 1881 alla Camera quando questi, il generale Bertol\u00e8 Viale, fu chiamato al Senato. Faldella non fu rieletto nel 1882, ma riusc\u00ec nel 1886 e nelle due successive elezioni finch\u00e9, il 25 ottobre 1896, fu nominato senatore. Con l'intensificarsi dell'impegno politico, venne a cessare la sua produzione narrativa, che era proseguita nel 1883 con \"Amore architetto\", nel 1886 con \"Le litanie della mamma\" e con la trilogia \"Capricci per pianoforte. Terzetto romantico\", costituita dai romanzi \"Tota Nerina\", del 1887, \"La contessa De Ritz\", del 1891, e da \"Nemesi\", pubblicato postumo. L'ultima fatica narrativa del Faldella \u00e8 \"Madonna di fuoco e Madonna di neve\", forse la cosa migliore dello scrittore piemontese.\nIl resto della sua produzione comprende scritti di ispirazione politica e patriottica, come \"Il tempio del Risorgimento italiano\" del 1886, \"Per la giustizia giusta. Discorsi parlamentari\" del 1889, \"I fratelli Ruffini. Storia della Giovine Italia\" del 1897, i discorsi su \"La giovinezza d\u00ec Camillo Cavour\" del 1889, su \"Vittorio Alfieri precursore politico\" del 1898, su \"I Lamarmora e Quintino Sella\" del 1911 e varie commemorazioni, tra le quali la \"Commemorazione del principe Amedeo di Savoia duca d'Aosta\" del 1890, il \"Ricordo di Giovanni Boglietti\" del 1901 e quella di \"Giuseppe Garibaldi\" del 1907.\nLa riscoperta di Faldella si deve soprattutto a Gianfranco Contini che, per l'ironia e il notevole sperimentalismo linguistico, lo ha considerato un esponente di quella linea \"plurilinguistica\" che da Carlo Dossi arriva fino a Gadda. Nel caso specifico Contini defin\u00ec le opere del Faldella \"puntinismo verbale\"."}
{"id": "2005045", "revid": "666668", "url": "https://it.wikipedia.org/wiki?curid=2005045", "title": "Asociaci\u00f3n Deportiva San Carlos", "text": "L'Asociaci\u00f3n Deportiva San Carlos \u00e8 una societ\u00e0 calcistica costaricana. Attualmente la squadra gioca la stagione 2008-2009 della Primera Divisi\u00f3n de Costa Rica. La sua sede \u00e8 l'Estadio Carlos Ugalde \u00c1lvarez, i colori della squadra sono l'azzurro ed il rosso, popolarmente conosciuti come \"Toros del Norte\".\nStoria.\nDall'unione delle squadre locali El Refugio e El Maravilla ad inizio degli anni sessanta, si form\u00f2 quella che si chiamava Selecci\u00f3n de San Carlos che giocava nella Lega di Terza Divisione. All'interno di questa divisione fu campione nel 1964, ottenendo il diritto di ascendere alla Lega maggiore di Seconda Divisione. Nella Seconda Divisione fu nuovamente vincitore e ascese alla Lega Superiore di Prima Divisione per l'anno 1965.\nQuesto stesso anno il 9 maggio 1965, si fond\u00f2 l'Asociaci\u00f3n Deportiva San Carlos, in Ciudad Quesada distretto centrale del Cantone di San Carlos, Costa Rica.\nLa sua prima partita nella Lega Superiore la gioc\u00f2 nello Stadio Nazionale contro il Deportivo Saprissa (campione della Lega Superiore); il punteggio fu 2 a 2, gol per San Carlos di Juan Ulloa e Hugo Jim\u00e9nez.\nDal 1966 al 1970 l'ADSC partecip\u00f2 ai tornei della Prima Divisione, ma discese alla Seconda Divisione nel 1971. Per 7 anni la squadra rimase in Seconda divisione fino al 1978, quando vinse nuovamente il campionato e torn\u00f2 in Prima Divisione.\nLa squadra si mantenne per 25 anni consecutivi nella Prima Divisione, essendo la quarta squadra con pi\u00f9 anni in Prima, solamente superata da Alajuelense, Saprissa e Herediano.\nIl giorno 10 maggio dell'anno 2004 succed\u00e8 quello che nessuno si aspettava, la squadra discese in seconda divisione e da quel giorno l'unico obiettivo fu ritornare in prima divisione.\nGiocate 2 stagioni in seconda divisione, il 13 maggio del 2006 si raggiunse l'obiettivo di tornare in prima serie, vincendo la finale della Segunda Divisi\u00f3n contro il Cartagena nell'Estadio Carlos Ugalde."}
{"id": "2005050", "revid": "3831", "url": "https://it.wikipedia.org/wiki?curid=2005050", "title": "Annuario della Nobilt\u00e0 Italiana", "text": ""}
{"id": "2005056", "revid": "190578", "url": "https://it.wikipedia.org/wiki?curid=2005056", "title": "Sirimavo Bandaranaike", "text": "Conosciuta anche come la \"Sra. B\" fu per ben tre volte primo ministro dello Sri Lanka in tre distinti periodi: 1960-1965, 1970-1977 e 1994-2000. Fu la prima donna al mondo a ricoprire il ruolo di primo ministro di uno Stato.\nBiografia.\nSirimavo Ratwatte, che dopo il matrimonio prese il cognome del marito Solomon Bandaranaike, fu la leader del \"partito della Libert\u00e0 dello Sri Lanka\" per quattro decenni, assumendone la leadership in seguito all'assassinio del marito Solomon West Ridgeway Dias Bandaranaike, avvenuto nel 1959. Solomon Bandaranaike, oltre ad essere leader del partito dal 1956, era anche primo ministro.\nSirimavo Bandaranaike \u00e8 anche la madre di Chandrika Kumaratunga, attuale leader del partito di cui erano stati leader i genitori ed \u00e8 stata anche primo ministro e presidente dello Sri Lanka.\nCuriosamente, durante l'ultimo periodo in cui Sirimavo Bandaranaike \u00e8 stata primo ministro, la figlia era presidente.\nSirimavo Bandaranaike \u00e8 morta mentre occupava la carica di primo ministro dopo essersi recata alle urne nel giorno delle elezioni nazionali."}
{"id": "2005064", "revid": "3831", "url": "https://it.wikipedia.org/wiki?curid=2005064", "title": "Accademia Italiana d'Araldica", "text": ""}
{"id": "2005066", "revid": "45891", "url": "https://it.wikipedia.org/wiki?curid=2005066", "title": "Libro d'Oro", "text": ""}
{"id": "2005072", "revid": "135224", "url": "https://it.wikipedia.org/wiki?curid=2005072", "title": "Eurialino", "text": ""}
{"id": "2005075", "revid": "135224", "url": "https://it.wikipedia.org/wiki?curid=2005075", "title": "Gianni Coraini", "text": ""}
{"id": "2005082", "revid": "247222", "url": "https://it.wikipedia.org/wiki?curid=2005082", "title": "Bobby Solo (1964)", "text": "Bobby Solo \u00e8 il primo album di Bobby Solo.\nIl disco.\nIl successo ottenuto da \"Una lacrima sul viso\" dopo la partecipazione al Festival di Sanremo 1964, convince la Ricordi a pubblicare un 33 giri del cantante romano, che racchiude cinque delle sei canzoni finora pubblicate su 45 giri (manca solo \"Marrone\", il retro di \"Blu \u00e8 blu\"), con sette brani inediti fino a quel momento (due di essi, per\u00f2, Credi a me/Le cose che non ho, sono pubblicate in contemporanea su 45 giri, e la prima di esse partecipa e vince la prima edizione del Festivalbar 1964).\nDelle altre canzoni dell'album, sono da ricordare \"Troppe volte\", \"Credi a me\" e \"Ha, ha...ah\" (contenute nella colonna sonora del film Una lacrima sul viso, di Ettore Maria Fizzarotti, debutto di Bobby Solo nel cinema), e \"Non chiedermi nulla\", prima canzone firmata alla S.I.A.E. dal cantautore che, in realt\u00e0, aveva scritto anche la musica di \"Una lacrima sul viso\", non firmandola per\u00f2 in quanto non ancora iscritto; \"Blu \u00e8 blu\" \u00e8 invece la cover di \"Blue on blue\", canzone scritta da Burt Bacharach e portata al successo da Bobby Vinton, ed \u00e8 l'unica cover presente nel disco.\nGli arrangiamenti sono curati dal maestro Iller Pattacini (\"Ora che sei gi\u00e0 una donna\", \"Non ne posso pi\u00f9\", \"Blu \u00e8 blu\", \"Valeria\" e \"Non chiedermi nulla\") e dal maestro Gianni Marchetti (\"Una lacrima sul viso\", \"Non cercare scuse\", \"Credi a me\", \"Le cose che non ho\", \"Troppe volte\", \"Qualcosa rester\u00e0\" e \"Ha, ha...ah\"); non sono riportati i nomi dei musicisti che hanno partecipato alla registrazione del disco, fatta eccezione per i \"Cantori Moderni\" di Alessandroni, che cantano in \"Qualcosa rester\u00e0\" e in \"Troppe volte\".\nLa copertina \u00e8 una fotografia del cantante con un maglione arancione; sul retro, dove sono riportati i titoli dei brani, vi \u00e8 una presentazione dell'album scritta da Vincenzo Micocci (all'epoca direttore artistico della Dischi Ricordi), produttore dell'album.\nAltre edizioni.\nIl 33 giri viene pubblicato in molti paesi diversi dall'Italia, sia in Europa che in Sudamerica; ricordiamo la versione francese, con la stessa copertina di quella italiana, pubblicata dalla Festival (numero di catalogo: FLD 339).\nL'album \u00e8 stato ristampato in CD dalla BMG nel 1999 (numero di catalogo: 74321651822)\nTracce.\nLATO A\nLATO B"}
{"id": "2005089", "revid": "1543377", "url": "https://it.wikipedia.org/wiki?curid=2005089", "title": "Roy Cizek", "text": "Fondatore della \"CIZEK Audio System\" di Andover (Massachusetts), \u00e8 divenuto piuttosto noto nel mondo audiofilo, specialmente in Italia, alla fine degli anni '70 per i suoi diffusori acustici (vedi altoparlante) di qualit\u00e0. Nato il 29 gennaio del 1943, ha lavorato per case costruttrici HI-FI storiche come la Acoustic Research, la JBL e la Altec Lansing prima di mettersi in proprio. Cieco dall'et\u00e0 di 3 anni, svilupp\u00f2 una particolare sensibilit\u00e0 per la riproduzione musicale e brevett\u00f2 un particolare \"crossover\" in grado di garantire una curva d'impedenza piatta alle sue casse acustiche. Ancora oggi i diffusori Cizek sono considerati da molti esperti di audiofilia un punto di riferimento.\nBiografia.\nRoy divenne cieco da bambino, in seguito ad una grave ustione per la quale svilupp\u00f2 anche delle ulcere croniche agli arti inferiori che lo accompagnarono per tutta la vita. Queste sue gravi disabilit\u00e0 contribuirono probabilmente allo sviluppo della sua finissima sensibilit\u00e0 per la musica ed i suoni in generale. Cresciuto a Bloomington nello Stato dell'Indiana, produsse qui i suoi primi diffusori acustici, probabilmente dei prototipi realizzati artigianalmente, come dimostrano alcune rare foto. Secondo una testimonianza di Ron Nadeau, suo intimo amico che lo conobbe all'Universit\u00e0 dell'Indiana, proprio a Bloomington, Roy era persona di grande generosit\u00e0; dotato di fini capacit\u00e0 nella lavorazione del legno, costruiva diffusori acustici per gli studenti dell'Universit\u00e0 in cambio di pochi soldi. Questa \"filosofia\" ispir\u00f2 tutta la sua futura produzione: la sua sfida, era riuscire a costruire diffusori di qualit\u00e0 a basso costo.\nNegli anni '70, si trasfer\u00ec con la moglie Fran ed il figlio Carl a Cambridge (Massachusetts) dove lavor\u00f2 come consulente per la Acoustic Research. In questo Stato, precisamente ad Andover, fond\u00f2 qualche anno pi\u00f9 tardi la Societ\u00e0 che portava il suo nome, la CIZEK Audio System.\nNel 1976 Roy produsse il suo prodotto di maggior successo: \"La CIZEK Model One\". Questo diffusore introduceva per primo il concetto di modulo piatto dell'impedenza, con il solo picco alla frequenza di risonanza, ottenuto tramite un particolare \"crossover\", e nel contempo utilizzava alcune soluzioni innovative come l'inclinazione verso l'alto del baffle, ottenuto con dei particolari stands e l'utilizzo di materiale smorzante (foam) nel baffle al fine di ridurre i fenomeni di diffrazione. La Cizek One presentava inoltre un interruttore che permetteva di scegliere il fattore di smorzamento o fattore di merito (Q) delle basse frequenze fra 0.6 e 1.0; questo permetteva di decidere se ascoltare con bassi pi\u00f9 secchi e frenati (Q = 0.6), oppure con bassi lievemente enfatizzati (Q = 1.0). Roy Cizek verificava personalmente tutte le \"Model one\" prodotte, in modo che rientrassero nell'ambito degli standard da lui stabiliti. Essendo cieco, non poteva visionare la misurazione, ma utilizzava un particolare stratagemma: posizionava le due dita indice e medio in modo che l'ago dello strumento di lettura non toccasse le dita e rimanesse entro il margine di tolleranza stabilito. Se l'ago toccava le dita, il diffusore veniva scartato.\nL'articolo uscito sul n\u00b0 54 della rivista italiana \"Stereoplay\" dell'Aprile 1978 a firma di Renato Giussani descrive le caratteristiche innovative del sistema di altoparlanti di Roy Cizek.\nSuccessivamente furono prodotti altri 2 modelli: La CIZEK Model 2 e la Model 3, oltre ad un subwoofer stereo con 2 woofers in doppia cassa chiusa chiamato MG 27; quest'ultimo, assieme al Model 3 fu oggetto di un articolo apparso sulla rivista Stereoplay e del quale \u00e8 disponibile in rete il testo; in questo articolo, veniva evidenziato che il sistema Cizek era in grado di riprodurre i suoni compresi fra 27 e 700 Hertz in un intervallo di \u00b1 1 db; inoltre, nelle conclusioni della recensione, l'associazione Model 3 + MG 27 veniva paragonata ai migliori sistemi di altoparlanti allora esistenti. Qualche anno pi\u00f9 tardi fu prodotto un mini monitor: il modello KA-1 Classic costruito interamente in legno massello di koa, un albero Hawaiiano di cui fu proibito l'abbattimento proprio in quegli anni; il KA-1 poteva essere abbinato ad un subwoofer sempre in KOA, il KA-20, costituendo cos\u00ec il \"Sistema Classic 20\", oggetto di una prova apparsa su Suono N\u00b0 113 del Giugno 1982 e dove nelle conclusioni si ribadisce l'elevato livello qualitativo del prodotto, che viene considerato \"uno dei migliori diffusori mai ascoltati\". Un'altra cassa particolare che la CIZEK costru\u00ec fu la \"Sound Window\", un diffusore da muro, appiattito e quadrato con gli spigoli arrotondati, di dimensioni medio-piccole.\nNegli anni '80 Roy vendette la Societ\u00e0 a Sheldon Feinstein che divenne il Presidente della CIZEK Audio System. Sfortunatamente Sheldon mor\u00ec improvvisamente per un attacco cardiaco mentre andava a lavorare e la Societ\u00e0 non si riprese dopo questo evento. Il nuovo Presidente della CIZEK non utilizzava un'agenda, preferendo memorizzare personalmente tutti gli indirizzi ed i contatti dei fornitori e dei clienti. Dopo la morte di Feinstein, il 30% della societ\u00e0 fu rilevato da Giancarlo Bonetti, importatore italiano del marchio Cizek negli anni '70-'80. Cos\u00ec, per un breve periodo i diffusori Cizek della serie \"Classic\" (KA-1, KA-20 e KA-18) furono costruiti in Italia, su commissione della Esoter di Bonetti, dal giovane Franco Serblin, progettista HIFI, che nel 1983 avrebbe poi fondato la Sonus Faber, importante costruttore italiano di diffusori .\nRoy Cizek continu\u00f2 a produrre diffusori acustici negli anni '80 e nei primi anni '90 con la sua nuova Societ\u00e0, la \"High Tech Aspirin by Cizek\", assieme alla sua terza moglie, a Torrance, in California. Questi diffusori furono presentati ad almeno 2 edizioni del Consumer Electronics Show (CES) di Las Vegas. \nIl modello di subwoofer Cizek MG 27 \u00e8 tuttora utilizzato assieme a diffusori Quad come termine di paragone per le prove di confronto e le recensioni di Robert Deutsch, noto giornalista della rivista HIFI \"Stereophile\".\nRoy Mor\u00ec, appena cinquantenne, il 12 aprile del 1993 a Torrance."}
{"id": "2005092", "revid": "124101122", "url": "https://it.wikipedia.org/wiki?curid=2005092", "title": "Concesa", "text": "Concesa (\"Concesa\" in dialetto locale, : ) \u00e8 l'unica frazione del comune italiano di Trezzo sull'Adda posta a sud del capoluogo verso Vaprio d'Adda. In questa localit\u00e0 nasce il naviglio Martesana, presso il Santuario della Divina Maternit\u00e0.\nCostitu\u00ec un comune autonomo fino al 1869.\nStoria.\nRegistrato agli atti del 1751 come un villaggio milanese di 148 abitanti saliti a 208 nel 1771, alla proclamazione del Regno d'Italia nel 1805 risultava avere 240 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Trezzo, ma gli austriaci annullarono poi il provvedimento al loro ritorno. Il Comune di Concesa crebbe poi lentamente, tanto che nel 1853 risult\u00f2 essere popolato da 328 anime, scese a 324 nel 1861. Fu infine un regio decreto di Vittorio Emanuele II del 1869 a decidere la definitiva soppressione del municipio, riproponendo l'antico modello napoleonico annettendolo a Trezzo."}
{"id": "2005093", "revid": "80598", "url": "https://it.wikipedia.org/wiki?curid=2005093", "title": "Roberto Satti", "text": ""}
{"id": "2005097", "revid": "98082", "url": "https://it.wikipedia.org/wiki?curid=2005097", "title": "MP4", "text": ""}
{"id": "2005100", "revid": "812213", "url": "https://it.wikipedia.org/wiki?curid=2005100", "title": "Blavatsky", "text": ""}
{"id": "2005104", "revid": "179078", "url": "https://it.wikipedia.org/wiki?curid=2005104", "title": "San Domenico", "text": ""}
{"id": "2005105", "revid": "767487", "url": "https://it.wikipedia.org/wiki?curid=2005105", "title": "Iperacusia", "text": "L'iperacusia \u00e8 un disturbo del sistema uditivo caratterizzato da un'ipersensibilit\u00e0 ed un'intolleranza ai suoni (talvolta ristrette a certe frequenze, pi\u00f9 spesso estese a tutti i suoni).\nEziologia.\nPatologia : il soggetto iperacusico pur avendo un udito normale, percepisce i suoni come acuti e pi\u00f9 forti. Di conseguenza, anche rumori quotidiani o ambientali causano fastidi: i casi pi\u00f9 gravi da trattare hanno componente fonofobica.\nClinica.\nContrariamente all'ipoacusia (diminuzione dell'udito), . I sintomi iperacusici possono regredire spontaneamente, e persino sparire: nei casi gravi, persistono per lungo tempo, o invece possono cronicizzarsi."}
{"id": "2005106", "revid": "1305772", "url": "https://it.wikipedia.org/wiki?curid=2005106", "title": "San Sabino", "text": "San Sabino pu\u00f2 riferirsi:"}
{"id": "2005107", "revid": "179078", "url": "https://it.wikipedia.org/wiki?curid=2005107", "title": "San Sabino di Canosa", "text": ""}
{"id": "2005108", "revid": "179078", "url": "https://it.wikipedia.org/wiki?curid=2005108", "title": "San Sabino di Catania", "text": ""}
{"id": "2005109", "revid": "1272592", "url": "https://it.wikipedia.org/wiki?curid=2005109", "title": "San Nicola (Albanella)", "text": "San Nicola \u00e8 una frazione del comune di Albanella (provincia di Salerno) da cui dista circa 3\u00a0km.\nGeografia fisica.\nTerritorio.\nLa frazione San Nicola si sviluppa lungo la Strada Provinciale n\u00ba11 a met\u00e0 percorso tra Albanella e la frazione Matinella.\nClima.\nLa stazione meteorologica pi\u00f9 vicina \u00e8 quella di Capaccio-Paestum.\nStoria.\nLa frazione era un'antica stazione di posta, dotata di numerosi abbeveratoi, che serviva gli abitanti di Albanella durante il tragitto che li separava dalla frazione Matinella ed in generale dai centri abitati della fascia costiera.\nNel secolo scorso ha perso questa peculiarit\u00e0, in seguito alla scomparsa del trasporto su carri, ma \u00e8 rimasta comunque una frazione di passaggio obbligato essendosi sviluppata lungo la strada provinciale che collega Albanella con Capaccio, Altavilla Silentina ed Eboli.\nArcheologia.\nLa collina \u00e8 sede di almeno due piccole necropoli riferibili ad et\u00e0 lucana. Sul versante settentrionale del colle \u00e8 possibile riconoscere le tracce di un impianto abitativo di et\u00e0 lucana. Nel punto pi\u00f9 basso della valle si trova il piccolo santuario rurale di Demetra e Kore: l\u2019unica costruzione attualmente visibile \u00e8 un recinto quadrato degli inizi del V secolo a.C.\nInfrastrutture e trasporti.\nStrade.\nNel 1999, per facilitare i collegamenti tra la frazione ed il capoluogo, \u00e8 stata inaugurata una variante alla Strada Provinciale che ne evita i tornanti ed abbrevia il percorso di alcuni km, anche se con una pendenza superiore al 10%.\nQuesta variante \u00e8 stata denominata della \"fanciulla offerente\" in ricordo di una tomba lucana del IV secolo ritrovata nei pressi ed oggi esposta al Museo Archeologico Nazionale di Napoli.\nAll'inizio ed al termine della strada \u00e8 presente una targa riportante la dicitura \"Strada della fanciulla offerente - tomba lucana del IV secolo\"."}
{"id": "2005114", "revid": "179078", "url": "https://it.wikipedia.org/wiki?curid=2005114", "title": "Raffaella Roberta Pelloni", "text": ""}
{"id": "2005117", "revid": "247222", "url": "https://it.wikipedia.org/wiki?curid=2005117", "title": "Il secondo LP di Bobby Solo", "text": "Il secondo LP di Bobby Solo \u00e8, come si deduce dal titolo, il secondo album di Bobby Solo, pubblicato nel 1965.\nIl disco.\nDopo la vittoria al Festival di Sanremo 1965 con \"Se piangi, se ridi\", il cantautore romano partecipa all'Eurovision Song Contest tenutosi a Napoli con lo stesso brano sanremese, classificandosi al quinto posto, e a Un disco per l'estate 1965 con \"Quello sbagliato\", bella canzone scritta da Alberto Testa e Flavio Carraresi, che arriva fino alla serata finale, classificandosi al sesto posto con 2452 voti.\nNell'estate la Dischi Ricordi pubblica il secondo disco di Bobby Solo, includendo le due canzoni ricordate, il retro di \"Quello sbagliato\", \"Lascio fare a te\" (ma non \"Sar\u00f2 un illuso\", lato B di \"Se piangi, se ridi\") e la canzone dell'ultimo 45 giri dell'anno precedente, \"Cristina\".\nUna delle canzoni del disco, \"La nostra vallata\", viene scelta come sigla del telefilm Questa sera parla Mark Twain (regia di Daniele D'Anza; un'altra, \"Non mi avrai\", ha la musica tratta dal balletto Copp\u00e9lia di L\u00e9o Delibes (pur essendo firmata dallo stesso Bobby Solo e dal maestro Gianni Marchetti).\nIl fratello di Little Tony, Enrico Ciacci (componente del gruppo La Cricca) scrive le musiche di tre canzoni, \"Troverai (quel che cerchi)\", \"In fondo agli occhi\" e \"Non saprai mai\"; inoltre per la prima volta Bobby Solo canta in napoletano, interpretando due brani classici come \"Guapparia\" (il cui autore della musica in copertina \u00e8 riportato con il cognome sbagliato, Falvio) e \"Te vojo bene assaje\".\nGli arrangiamenti del disco sono curati dal maestro Gianni Marchetti, tranne \"Te vojo bene assaje\", arrangiata da Detto Mariano.\nAltre edizioni.\nL'album \u00e8 stato ristampato in CD dalla BMG nel 1999 (numero di catalogo: 74321651812)\nTracce.\nLATO A\nLATO B"}
{"id": "2005119", "revid": "19263465", "url": "https://it.wikipedia.org/wiki?curid=2005119", "title": "Alfabeto russo", "text": ""}
{"id": "2005121", "revid": "123750415", "url": "https://it.wikipedia.org/wiki?curid=2005121", "title": "Trio Magico", "text": "Il termine Trio Magico, inizialmente denominato Trio d'assi e pi\u00f9 genericamente noto come Trio Boniperti-Charles-S\u00edvori, indica il celebre tridente di attaccanti centrali che gioc\u00f2 nella societ\u00e0 calcistica italiana Juventus Football Club durante quattro stagioni, a cavallo degli anni 1950 e 1960. Era composto, in ordine alfabetico e posizionale, dall'allora capitano di e Juventus, l'icona bianconera Giampiero Boniperti, dal nazionale gallese John Charles e dal nazionale argentino Omar S\u00edvori, campione sudamericano 1957, di cui fu eletto miglior giocatore, e vincitore quattro anni pi\u00f9 tardi del Pallone d'oro conferito dalla rivista francese \"France Football\".\nIl trio guid\u00f2 il club torinese alla conquista di tre campionati italiani \u2014 tra cui il decimo titolo nazionale vinto nella Serie A 1957-1958, definito lo \u00abscudetto della prima stella\u00bb per il primato stabilito nell'albo d'oro della massima competizione \u2014 e due coppe nazionali consecutive dal 1958 al 1961, emergendo come uno dei pi\u00f9 prolifici reparti d'attacco mai ammirati nella storia del calcio italiano. Il tridente Boniperti-Charles-S\u00edvori contribu\u00ec a riportare la Juventus ai fasti del \"Quinquennio d'oro\" degli anni 1930: la squadra di quel quadriennio, composta anche da giocatori che diverranno decisivi quali il portiere Carlo Mattrel, il \u00abcentromediano sistemista\u00bb Sergio Cervato e le ali Bruno Nicol\u00e8 e Gino Stacchini, \u00e8 inoltre ricordata tra le formazioni bianconere pi\u00f9 competitive e spettacolari del XX secolo, al pari del gi\u00e0 citato \"Quinquennio\" e del successivo decennio \"trapattoniano\" dipanatosi tra gli anni 1970 e 1980.\nStoria.\nAntefatti.\nDopo i successi in Serie A maturati nelle prime stagioni del secondo dopoguerra (1949-1950 e 1951-1952) con un tridente d'attacco di rilievo composto dal giovane Giampiero Boniperti e dai due danesi John e Karl Hansen, a met\u00e0 degli anni 1950 la Juventus attravers\u00f2 una serie di annate incolori, caratterizzate da organici non all'altezza e posizioni di media se non bassa classifica, in cui pat\u00ec le affermazioni delle due rivali meneghine, e , oltrech\u00e9 di una rampante . La squadra piemontese, gi\u00e0 nove volte campione d'Italia, aveva chiuso le stagioni 1955-1956 e 1956-1957 entrambe a un anonimo nono posto, giungendo dietro a \"provinciali\" come e financo a rischiare, nell'ultimo torneo e per la prima volta nella storia del girone unico, la retrocessione in Serie B.\nDeciso a invertire la rotta, nell'estate del 1957 l'imprenditore Umberto Agnelli \u2014 dal 27 giugno 1956, quand'era ancora impegnato nella leva obbligatoria come tenente, eletto da una giunta di soci, tra cui il fratello maggiore Gianni, presidente del club (dopo peraltro una sua breve reggenza nei mesi precedenti) divenendo, ad appena ventuno anni, il pi\u00f9 giovane nella storia ad assumerne la massima carica dirigenziale \u2014, chiam\u00f2 a Torino due giocatori all'epoca ancora poco conosciuti al pubblico della penisola, l'italo-argentino Omar S\u00edvori e il gallese John Charles, con l'obiettivo di riportare sopra le casacche bianconere uno scudetto che mancava ormai da un lustro.\n\"El Cabez\u00f3n\" S\u00edvori.\nConsigliato al \"Dottore\" dall'ex bianconero del \"Quinquennio\" Renato Cesarini, il quale ne fu il pigmalione nelle giovanili del , il sudamericano S\u00edvori era un fantasista ventunenne dal tocco mancino che sul rettangolo verde metteva in mostra tutta la sua \"picardia criolla\", quell'\u00abastuzia diabolica\u00bb a cui univa genio, visione di gioco e, soprattutto, parecchia irriverenza nei confronti degli avversari, che soleva scherzare a colpi di dribbling, finte, tunnel e gol da posizioni all'apparenza proibitive. Nonostante la giovane et\u00e0, aveva gi\u00e0 avuto modo di cogliere due campionati argentini consecutivi (1955 e 1956) con la maglia dei \"Millonarios\" nonch\u00e9, con quella \"albiceleste\" dell', il Campeonato Sudamericano del 1957 assieme ai connazionali Corbatta, Maschio, Angelillo e Cruz, un quintetto passato alla storia come \"Gli angeli dalla faccia sporca\". Proprio tale appellativo tradiva il carattere stravagante e un po' indisciplinato del gruppo, in particolar modo di S\u00edvori \u2014 coi suoi \u00abcalzettoni arrotolati, il ciuffo, il pugno chiuso da \"caudillo\" peronista\u00bb \u2014 il quale venne per questo accolto in Italia tra varie perplessit\u00e0 legate anche al suo corpo minuto, sopra al quale spiccava una folta chioma che gli fece presto guadagnare il soprannome di \"Cabez\u00f3n\" (\"il testone\"); nomignolo cui poi si aggiunse, per il perenne \u00absguardo strafottente\u00bb, anche quello di \"Zingaro\".\nIl \"Gigante Buono\" Charles.\nCharles, ventiseienne britannico, segnalato ad Agnelli dall'amico Gigi Peronace grande esperto di calcio inglese, era invece all'opposto, sia fisicamente sia caratterialmente. Pur essendo anche lui molto dotato in quanto a tecnica, abile soprattutto nel liberarsi dalle marcature e nel concludere a rete, indifferentemente, con entrambi i piedi, \"King John\" (cos\u00ec era da tempo noto oltremanica) era una classica punta d'area di rigore che praticava un gioco semplice e senza fronzoli; insomma, un ariete che si batteva in campo dal primo all'ultimo minuto, bravo a scardinare le retroguardie avversarie e a creare spazi per gli inserimenti dei compagni. La sua imponente mole \u2014 che, unita alla grande correttezza e generosit\u00e0 che sempre mostrava in campo, ne fece immediatamente un \"Gigante Buono\" agli occhi dei tifosi bianconeri \u2014 gli permetteva di eccellere in particolar modo nel gioco aereo tanto che il , club dov'era salito alla ribalta divenendo, nell'annata 1956-1957, capocannoniere del torneo inglese con uno \"score\" di 38 reti, all'occorrenza lo impiegava con successo anche come difensore centrale aggiunto.\n\"Capitan\" Boniperti.\nI due nuovi arrivi andarono ad affiancare in avanti capitan Boniperti. Irridentemente soprannominato \"Marisa\" dagli avversari per via dei boccoli biondi, rimase fedele alla maglia bianconera per tutta la sua carriera da professionista, vestendola per la prima volta nel 1946 quando prese immediatamente le redini del reparto offensivo juventino: un \u00abcentrattacco\u00bb per certi versi atipico, che spaziava liberamente per il campo, arretrando quando necessario, senza che ci\u00f2 inficiasse sul suo bottino realizzativo. Capocannoniere a diciannove anni nel campionato 1947-1948, negli anni 1950 fu poi uno dei principali elementi che risollevarono una nazionale azzurra orfana del \"blocco granata\" perito a Superga.\nIn Serie A rimase stabilmente in doppia cifra sino alla met\u00e0 del successivo decennio. Tuttavia, ricalcando una parabola comune ad altri nel suo ruolo, con l'annata 1957-1958 il \"Sire di Barengo\", alla soglia dei trent'anni, si era ritrovato a dover mutare il proprio raggio d'azione come trequartista o mezzala: trasformatosi da bomber a \"cervello\" della \"Vecchia Signora\", pass\u00f2 quindi dal mettere i palloni in rete al dettare l'ultimo passaggio verso l'area di rigore. Il capitano juventino mostr\u00f2 la sua duttilit\u00e0 esprimendosi al meglio anche in questa nuova posizione \u2014 una scelta in qualche modo consigliata da Gianni Brera, decano del giornalismo sportivo nazionale, il quale proprio in tale frangente coni\u00f2, per la prima volta nella lingua italiana, il termine \u00abcentro-campista\u00bb (inizialmente scritto col trattino) in luogo dei precedenti \u00abmezzala\u00bb o \u00abmediano\u00bb. Nella rinnovata Juventus, Boniperti si apprestava quindi a divenire l'uomo-assist della debuttante coppia-gol bianconera.\nI successi.\nQuelli di S\u00edvori e Charles furono due acquisti decisamente onerosi, rispettivamente 10 milioni di pesos (tra i 160 e i 180 milioni di lire) per l'oriundo \u2014 il pi\u00f9 grande esborso fin l\u00ec compiuto dalla Juventus per il cartellino di un calciatore, non a caso presentato all'epoca dal \"Calcio e Ciclismo Illustrato\" come il \u00abpi\u00f9 caro del mondo\u00bb \u2014 e 65\u00a0000 sterline (105 milioni di lire) per il gallese: con le cospicue cifre incassate, i precedenti club d'appartenenza poterono completare e ammodernare i loro impianti, rispettivamente El Monumental di Buenos Aires ed Elland Road di Leeds, mentre la Juventus metteva in chiaro i suoi propositi di riscossa nei confronti dei nerazzurri di Jesse Carver (gi\u00e0 \"coach\" bianconero), dei rossoneri di Gipo Viani e dei viola di Fulvio Bernardini; pur se visto il grande ricambio attuato nell'organico, con otto nuovi innesti nell'undici titolare, i bianconeri non erano nel lotto dei favoriti allo scudetto. A gestire l'ambiziosa formazione torinese arriv\u00f2 in Italia Ljubi\u0161a Bro\u0107i\u0107, tecnico che si era fatto notare alla guida di e , il quale si propose direttamente al \"Dottor\" Agnelli: una recente e larga vittoria della sugli \"azzurri\" (6-1) aveva infatti destato l'interesse italico nei confronti del calcio serbo-croato, tanto che, come la Juventus, varie societ\u00e0 della penisola optarono per un allenatore slavo.\n1957-1959.\nInsieme a calciatori come il giovane portiere Mattrel, il mediano Ferrario, l'ala sinistra Stacchini e il diciassettenne Nicol\u00e8 il quale si ritagli\u00f2 presto un suo spazio alle spalle dei tre \u00abmostri sacri\u00bb dell'attacco, nel 1958 i piemontesi ebbero la meglio sulla Fiorentina e su un'assoluta rivelazione, il catenacciaro Padova del \"par\u00f2n\" Nereo Rocco, passando nell'arco di dodici mesi da una paventata retrocessione alla vittoria del titolo italiano; proprio un pareggio a reti bianche coi gigliati, il 4 maggio, diede agli juventini il decimo scudetto della loro storia, cucendosi sul petto quella stella nata, a suggello del nuovo record di campionati vinti, da un'idea dello stesso Umberto Agnelli e poi ratificata come prassi dall'allora Lega Nazionale Professionisti (LNP). La maglia su cui venne apposto il nuovo distintivo, portata al debutto nel 1957-1958, fu inoltre quella che sdogan\u00f2 il soprannome di \"Gobbi\" ai bianconeri: un appellativo entrato nell'iconografia del club grazie alle ampie casacche da gioco, pi\u00f9 simili a camicie, indossate da Boniperti, Charles, S\u00edvori e compagni; durante la corsa in campo, queste generavano un curioso rigonfiamento sulla schiena (una sorta di \"effetto paracadute\") dando l'impressione che i calciatori avessero, per l'appunto, la gobba.\nA dispetto dei risultati, l'avvio della suddetta stagione non era stato dei pi\u00f9 incoraggianti, con una pesante sconfitta (1-6) sub\u00ecta in precampionato per mano del . Proprio tale rovescio fu tuttavia alla base dei futuri successi del \"Trio Magico\": preso atto che un \u00abattacco atomico\u00bb non poteva bastare, da solo, a dare equilibrio alla squadra, da l\u00ec in avanti capitan Boniperti arretr\u00f2 definitivamente a centrocampo, per poter all'occorrenza fornire aiuto anche in fase difensiva ai due mediani di copertura, Colombo ed Emoli. Da questo nuovo assetto, che vedeva inoltre Corradi e Garzena impiegati come terzini, e il diciannovenne Stacchini (il quale sfrutt\u00f2 i guai fisici del titolare Stivanello) all'ala, ne scatur\u00ec una Juventus dalla retroguardia solida seppur non ermetica, ma con un attacco praticamente senza eguali in campionato.\nPeraltro, l'amalgama tra gli uomini del \"Trio\" non fu dei pi\u00f9 semplici anche a causa di una difficile convivenza, che spesso sfociava in rivalit\u00e0 sul campo, tra Boniperti e S\u00edvori \u2014 frequenti gli screzi tra i due, con l'italiano che mal sopportava lo scarso impegno dell'oriundo fuori dal campo e Charles, da subito divenuto l'uomo-spogliatoio della squadra, a fare sovente da paciere (rimane nella memoria una sberla data dal gallese al sudamericano, sotto l'occhio delle cineprese, onde placarne l'irruenza) \u2014 e quella ben pi\u00f9 aspra tra l'italo-argentino e l'allenatore jugoslavo. Ci\u00f2 nonostante, l'intesa e l'amicizia tra la nuova \u00abstrana coppia\u00bb d'attacco sbocci\u00f2 immediatamente fin dalle prime uscite, fugando i molti dubbi della vigilia circa due giocatori dai tratti cos\u00ec differenti, tanto che il capocannoniere Charles \u2014 acclamato come il miglior giocatore del campionato \u2014 e S\u00edvori chiusero al primo e terzo posto la classifica marcatori della stagione, con 28 e 22 reti rispettivamente, per un totale di 96 marcature totali della squadra torinese in 43 partite.\nNell'annata successiva ci fu un piccolo, inaspettato, passo indietro, con un campionato chiuso al quarto posto. La Juventus raddrizz\u00f2 tuttavia la stagione vincendo la sua terza Coppa Italia, sollevata a San Siro in casa dell'Inter (4-1), siglando complessivamente 106 gol in 45 match di un'annata altres\u00ec segnata dalla \"guerra\" tra S\u00edvori e Bro\u0107i\u0107, che gi\u00e0 in novembre port\u00f2 all'allontanamento di questo ultimo in favore del traghettatore Teobaldo Depetrini.\n1959-1961.\n\u00c8 nel biennio successivo che la formazione sabauda torn\u00f2 stabilmente ai vertici del calcio italiano. In panchina, affiancato da un'altra gloria del passato bianconero quale Carlo Parola, da qualche mese aveva fatto ritorno da oltreoceano (dopo una prima esperienza nell'immediato secondo dopoguerra) quel Cesarini benvoluto dall'attaccante oriundo, il solo capace di porre un freno all'impeto del \"Cabez\u00f3n\" e d'incanalarne al meglio il talento per metterlo al servizio della squadra. Con questo assetto, nel 1960 il club conquist\u00f2 per la prima volta nella sua storia il cosiddetto \"double\", ovvero l'accoppiata composta da scudetto e coppa nazionale, fin l\u00ec riuscita in Italia solamente al \"Grande Torino\".\nIl \"Trio Magico\" disput\u00f2 quella che rimane la sua miglior stagione, trascinandosi dietro tutta la squadra bianconera che si espresse, di conseguenza, con un gioco a tratti altamente spettacolare: con 120 reti a favore in 54 gare, in campionato il \"Cabez\u00f3n\" e il \"Gigante Buono\", imbeccati da un Boniperti ormai stabilmente a suo agio nei panni del regista, fecero loro nuovamente il primo e terzo posto della classifica marcatori, col titolo di capocannoniere che stavolta and\u00f2 appannaggio di S\u00edvori. I piemontesi presero la testa della classifica alla quarta giornata e la mantennero sino al termine, rintuzzando gli attacchi degli storici avversari del tempo, i viola e le due meneghine, \u00abnarcotizzando\u00bb di fatto un campionato vinto con relativa facilit\u00e0 e chiuso con un bottino di 92 reti assolute (secondo storicamente solo alle 95 reti della Fiorentina 1958-1959) delle quali 41 in trasferta, primato ancora oggi in essere nei massimi tornei italiani a 18 squadre. In Coppa Italia, sempre a Milano, quest'anno fu la Fiorentina a soccombere in una finale risolta ai tempi supplementari (3-2), esito che fece della Juventus la prima formazione, nella storia della competizione, a vincere consecutivamente il trofeo.\nNel 1960-1961, ultima stagione che vide in campo il tridente Boniperti-Charles-S\u00edvori, la \"Vecchia Signora\" conquist\u00f2 il suo dodicesimo titolo nazionale. Con un bilancio di 87 reti segnate in 41 partite nel corso dell'annata i campioni in carica, che videro l'integrazione dell'ala offensiva Bruno Mora, non partirono al meglio in Serie A (con il direttore tecnico Cesarini \u00abdimissionato\u00bb sul finire del 1960, e sostituito nel ruolo dallo svedese Gunnar Gren) uscendo solo alla distanza, dovendo attendere la primavera per agganciare e poi sopravanzare la capolista, quella che diverr\u00e0 l'Inter di Herrera. Nell'ultima partita della stagione, la contestata ripetizione di Juventus-Inter resa ormai ininfluente dai sopravvenuti fatti del Cibali, e terminata in goleada (9-1) \u2014 in cui i nerazzurri schierarono per protesta la loro formazione De Martino, e per cui mise a segno la rete della bandiera un esordiente Sandro Mazzola \u2014, S\u00edvori eguagli\u00f2 Silvio Piola come i soli capaci di siglare sei reti in una singola partita di Serie A, mentre al termine dell'incontro capitan Boniperti, all'et\u00e0 di trentadue anni e ancora in perfette condizioni fisiche, con le parole \u00abio non gioco pi\u00f9\u00bb consegn\u00f2 i suoi scarpini al magazziniere, dando l'addio all'attivit\u00e0 calcistica; ritorner\u00e0 alla Juventus dieci anni pi\u00f9 tardi, stavolta da presidente.\nL'epilogo.\nQuel 10 giugno 1961, in cui i bianconeri festeggiarono, nel centenario di Torino Capitale, il terzo scudetto in quattro anni, segn\u00f2 di fatto la fine dell'epoca di successi del \"Trio Magico\". Al termine dell'anno solare, grazie al suo \"status\" di oriundo, il 12 dicembre il \"Cabez\u00f3n\" divent\u00f2 il primo giocatore italiano, della massima serie italiana e al contempo il primo juventino, a essere eletto calciatore europeo dell'anno: si tratt\u00f2 dell'ultimo colpo di coda di un ciclo vincente dipanatosi nell'arco di un quadriennio.\nDopo il ritiro di Boniperti \u2014 il quale deterr\u00e0 i primati bianconeri di reti in competizioni ufficiali (183) e di presenze in Serie A (443) per i seguenti quarant'anni \u2014, e l'avvicendamento alla presidenza tra Umberto Agnelli, chiamato a incarichi societari in FIAT, e il deputato Vittore Catella, la squadra torinese disput\u00f2 un deludente campionato chiuso al dodicesimo posto; fu l'ultima annata in Piemonte di un Charles rallentato da un'operazione al ginocchio che ne miner\u00e0 il prosieguo della carriera italiana, e che nel 1962, assieme ad altri compagni di squadra, venne ritenuto non adatto agli schemi del nuovo allenatore, il brasiliano Paulo Amaral, facendo definitivamente ritorno (salvo una breve quanto effimera parentesi alla ) in Gran Bretagna. S\u00edvori rimase invece a Torino sino al 1965, divenendo nel frattempo il nuovo capitano della squadra bianconera ma scegliendo, in quell'anno, di svestirne a malincuore la maglia per accasarsi al , in fuga dalla sempre pi\u00f9 rigida disciplina tattica richiesta dal nuovo tecnico juventino, il ginnasiarca Heriberto Herrera.\nBoniperti, in seguito riconosciuto come il calciatore pi\u00f9 rappresentativo nella storia della societ\u00e0, assunse la presidenza del club su richiesta dell\"'Avvocato\" Agnelli all'inizio degli anni 1970, carica mantenuta sino al 1990 e seguita da un trennio (1991-1994) come amministratore delegato. La sua gestione presidenziale diede inizio a uno dei maggiori periodi di successo di una squadra di club italiana, in cui la \"Vecchia Signora\" fece incetta di trofei e primati senza riscontri in campo nazionale e internazionale. Ci\u00f2 fece di \"Boni\" una delle personalit\u00e0 pi\u00f9 importanti nella storia del movimento calcistico del \"bel paese\", inserito nel 2012 nella Hall of Fame del calcio italiano e, nell'anno successivo, premiato con un riconoscimento alla carriera sportiva da parte del Comitato olimpico nazionale italiano (CONI).\nRitenuto tra i migliori giocatori britannici della storia, Charles ricever\u00e0 numerosi riconoscimenti: gi\u00e0 terzo classificato al Pallone d'oro 1959 dietro ai soli Di St\u00e9fano e Kopa, nel 1997, in occasione del centenario della societ\u00e0 piemontese, venne votato dai sostenitori juventini quale miglior giocatore non italiano della storia bianconera, davanti a calciatori di rilievo quali Boniek, Brady, Platini, Zidane e lo stesso S\u00edvori; venne inoltre eletto miglior straniero di sempre nel calcio italiano sopravanzando, tra gli altri, Liedholm, Maradona e van Basten mentre, per i servizi resi allo sport, fu inserito nelle Hall of Fame dello sport gallese (1993) e del calcio inglese (2002); il 16 giugno 2001 venne insignito dalla regina Elisabetta membro dell'Ordine dell'Impero Britannico con il grado di Comandante (CBE) e, tre anni pi\u00f9 tardi, eletto dalla Federazione calcistica del Galles (FAW) quale suo miglior calciatore nel periodo 1954-2003.\nIl \"Cabez\u00f3n\" sarebbe stato nominato, nel 2000, nella lista dei migliori cinquanta giocatori del XX secolo stilata dall'Istituto Internazionale di Storia e Statistica del Calcio (IFFHS). Dopo il ritiro dell'attivit\u00e0 agonistica rimase legato ai colori bianconeri \u2014 tanto da chiamare la sua tenuta in Argentina \"La Juventus\" \u2014 divenendo osservatore del club per il Sudamerica. Sia lui sia Boniperti, infine, sono stati inseriti, nel 2004, nella FIFA 100, una lista dei migliori calciatori allora viventi della storia del calcio elaborata dalla Federazione Internazionale del Calcio (FIFA), con la supervisione di Pel\u00e9, in occasione delle celebrazioni per il centenario dell'organizzazione mondiale.\nImpatto nella societ\u00e0 italiana.\nIl periodo di storia juventina compreso tra la fine degli anni 1950 e l'inizio degli anni 1960, di cui fece parte il \"Trio Magico\", oltre a essere ritenuto il secondo grande ciclo di vittorie del club nonch\u00e9 il primo di una squadra di calcio italiana dalla sciagura di Superga \u2014 evento che segn\u00f2 l'inizio del cosiddetto \u00ab\u00bb \u2014, ebbe anche un forte impatto nella societ\u00e0 nazionale durante il secondo dopoguerra. Quella squadra, come osservarono il sociologo Giovanni Bechelloni un quarto di secolo dopo, e lo storico inglese John Foot all'inizio del terzo millennio, accompagn\u00f2 la crescita di un'intera generazione di tifosi bianconeri e divenne il simbolo sportivo del \"miracolo economico\" in virt\u00f9 di un notevole incremento del bacino di simpatizzanti a seguito della massiccia immigrazione meridionale a Torino nei primi anni del decennio, consolidandosi come la prima tifoseria sportiva italiana diffusa a livello nazionale; un processo che aveva avuto inizio gi\u00e0 tre decadi prima:\nPer un altro storico come Giovanni De Luna, i flussi migratori verso il capoluogo piemontese e le contemporanee vittorie del club durante quel periodo permisero un maggior avvicinamento da parte dei sostenitori bianconeri del Sud Italia, per i quali la Juventus \u00abnon era pi\u00f9 la lontana espressione di un sogno di vittoria, raggiungibile solo attraverso i giornali, la radio, la televisione, ma un'entit\u00e0 finalmente concreta, visibile, continuamente a portata di mano\u00bb, rappresentando lo spirito del nuovo lavoratore immigrato in Piemonte; un fenomeno sociale che sarebbe giunto a compimento qualche anno pi\u00f9 tardi, con la \u00absquadra meridionale\u00bb pluricampione d'Italia degli anni 1970."}
{"id": "2005124", "revid": "4252", "url": "https://it.wikipedia.org/wiki?curid=2005124", "title": "Hafsidi", "text": ""}
{"id": "2005126", "revid": "228587", "url": "https://it.wikipedia.org/wiki?curid=2005126", "title": "Asociaci\u00f3n Deportiva Ramonense", "text": "L'Asociaci\u00f3n Deportiva Ramonense \u00e8 una societ\u00e0 calcistica costaricana fondata il 5 maggio 1953. Attualmente la squadra gioca la stagione 2008-2009 della Primera Divisi\u00f3n de Costa Rica. La sua sede \u00e8 l'Estadio Guillermo Vargas Rold\u00e1n, i colori della squadra sono il rosso ed il bianco, popolarmente conosciuti come \"poetas\".\nStoria.\nIl 5 aprile 1953 i \"monche\u00f1os\" coronarono un sogno, quello di avere un club di calcio nella comunit\u00e0. Il merito \u00e8, tra gli altri, al signor Domingo Borja, primo presidente della squadra, il quale fu l'addetto nel convincere comunit\u00e0 e dirigenti comunali. A seguito di un incontro presso il municipio fu formalmente stabilita la nuova associazione sportiva.\nDopo il signor Borja, nel 1955 arriv\u00f2 al timone il signor Guillermo Vargas Rold\u00e1n, che per pi\u00f9 di 30 anni si mantenne legato alla squadra e visse ogni promozione e retrocessione ramonense tra il 1956 e il 1988, dal F\u00fatbol Aficionado passando per la Liga de Ascenso e fino ad arrivare in Primera Divisi\u00f3n. Fu nell'anno 1968 che i \"ramonenses\" arrivarono alla massima categoria, dalla mano di una delle sue grandi stelle, Toribio Rojas, il quadro della provincia di Alajuela si impose al Turrialba per 1-0.\nCon alti e bassi, il vivaio ramonense riusc\u00ec a mantenersi tra i migliori del calcio costaricano, avendo perfino una delle migliori rose ricordate, quella del 1972. Sotto il comando dello stratega charr\u00faa Orlando de Le\u00f3n; con figure come l'uruguaiano Jorge Washington Santos, Telmo Blanco e V\u00edctor Pereira con i \"ticos\" Gerardo \"Cebolla\" Guti\u00e9rrez, Carlos Losilla e William Cruz, il club ottenne uno storico terzo posto.\nVenti anni passarono affinch\u00e9 la Ramonense retrocedesse per la prima volta: fu nel 1988 quando con appena 26 punti in 36 partite i \"rojiblancos\" si videro costretti a tornare in seconda, per poi tornare in prima nella stagione 1992-93; nuova retrocessione nel 1998-99 e ritorno in Primera Divisi\u00f3n per la stagione 2003-04. I \"rojiblancos\" non poterono evitare una brutta stagione nella 2005-06 cadendo nuovamente nella Liga de Ascenso, ma ritornarono per l'Invierno 2008 e riuscirono a fare del Verano 2009 una delle sue stagioni migliori, avanzando fino ai quarti di finale.\nSi ricorda specialmente la Ramonense per la formazione di alcuni grandi giocatori per il calcio della Costa Rica: William Cruz, Carlos Losilla, Toribio Rojas e specialmente due calciatori che diedero anima e cuore per il paese nel Mondiale 1990 in Italia, il portiere Luis Gabelo Conejo ed il forte difensore Mauricio Montero."}
{"id": "2005128", "revid": "118806499", "url": "https://it.wikipedia.org/wiki?curid=2005128", "title": "Conferenza generale", "text": ""}
{"id": "2005141", "revid": "3115", "url": "https://it.wikipedia.org/wiki?curid=2005141", "title": "I 21 giorni di un nevrastenico", "text": "I 21 giorni di un nevrastenico (\"Les Vingt et un Jours d'un neurasth\u00e9nique\") (1901) \u00e8 un romanzo dello scrittore francese Octave Mirbeau.\nUn patchwork.\n\"I 21 giorni di un nevrastenico\" \u00e8 un collage di una cinquantina di racconti crudeli, pubblicati da quindici anni nella stampa, concepiti indipendentemente gli uni dagli altri, e di tonalit\u00e0 molto diverse (vedere l'edizione critica del romanzo da Pierre Michel, in \"\u0152uvre romanesque\", Buchet/Chastel, vol. III, 2001).\nCos\u00ec Mirbeau contribuisce a rinnovare il genere romanzesco tradizionale, rinunziando ad ogni costruzione finalista e trasgredendo il codice di credibilit\u00e0 romanzesca. Come \"Il giardino dei supplizi\", si tratta di una mostruosit\u00e0 letteraria.\nUna societ\u00e0 matta.\nLa societ\u00e0 francese della Terza Repubblica \u00e8 presentata come se fosse moribonda e diventata completamente matta. L'assurdo si trova in ogni luogo, e \u00ab l'ordine sociale \u00bb, come dicono i dominanti, \u00e8 in realt\u00e0 un caos, dove prevalgono la miseria ed il delitto, l'ingiustizia e la corruzione, l'arbitrario e la violenza.\nIda Merello, nella sua introduzione alla traduzione italiana (Robin, 2017, p. 9), scrive : \u00ab La struttura dei \"21 giorni\" suggerisce la porosit\u00e0 tra il mondo dei sani e quello dei folli, di cui Triceps \u00e8 un visibile trait d'union. Del resto, questa \u00e8 la visione di un nevrastenico, e che cosa ci si pu\u00f2 aspettare da chi \u00e8 insofferente all'ordine sociale, se non la sensazione di trovarsi in una gabbia di matti ? La stretta connessione tra alienati e borghesi \u00e8 prevista nel titolo del romanzo. \u00bb"}
{"id": "2005143", "revid": "122535398", "url": "https://it.wikipedia.org/wiki?curid=2005143", "title": "Kinda", "text": "Il regno dei Kinda () fu una monarchia vassalla che ebbe come centro capitale Qarya dhat Kahl (oggi Qaryat al-Faw), nell'Arabia centrale. I Kinda governarono la fascia settentrionale della Penisola araba per conto dell'impero himyarita yemenita. \nOrigine.\nLa trib\u00f9 dei Kinda fu una branca kahlanide che faceva parte del regno sabeo di Ma'rib (Yemen centrale) ai primi del III secolo. Essa svolse un ruolo significativo nella guerra sabeo/hadramita. Con la vittoria sabea, una branca dei Kinda si insedi\u00f2 nell'Hadramawt e la maggioranza dei Kinda torn\u00f2 nei propri territori a est di Ma'rib.\nEmigrazione fuori dello Yemen.\nDopo il collasso della diga di Ma'rib e l'annessione finale dei neo-Sabei da parte himyarita, i Kinda si diressero alla volta dell'antico Bahrain ma furono espulsi dalla trib\u00f9 adnanita degli 'Abd al-Qays. I Kinda tornarono allora in Hadramawt, lasciando tuttavia una loro branca nell'attuale Jabal Shammar, nel Najd.\nRitorno in Hadramawt.\nQuando i Kinda tornarono in Yemen nel IV secolo, gli Himyariti erano all'acme della loro potenza, avendo annesso l'Hadramawt, loro ultimo rivale sud-arabico. I Kinda ebbero storici feudi fra le trib\u00f9 hadramite del Wadi meridionale, cosicch\u00e9 essi furono insediati nell'Hadramawt settentrionale e ad essi fu riconosciuta dagli Himyariti autorit\u00e0 sull'Hadramawt.\nSotto questo profilo alcuni storici arabi considerano i Kinda come appartenenti alla federazione tribale himyarita.\nEspansione in Arabia settentrionale.\nNel V secolo, le trib\u00f9 adnanite del settentrione cominciarono a costituire una seria minaccia per il commercio carovaniero tra Yemen e Siria. Gli Himyariti decisero allora di erigere uno Stato vassallo che controllasse l'Arabia centrale e settentrionale. I Kinda si rafforzarono e si moltiplicarono per assumere tale ruolo, tanto che nel 425 il sovrano ( \"tubba\u02be\" ) himyarita Hasan ibn \u02bfAmr ibn Tubba\u02be nomin\u00f2 Hujr Akil al-Murar ibn \u02bfAmr primo re dei Kinda.\nGuerra coi Lakhmidi.\nIn quell'epoca, i Ghassanidi, i Lakhmidi e i Kinda erano tutti reami vassalli kahlanidi qa\u1e25\u1e6d\u0101nidi nominati dai Bizantini, dai Persiani e dagli Himyariti per proteggere le loro frontiere e i loro interessi dalle incursioni delle minacciose trib\u00f9 arabe adnanite. I Kinda ebbero il maggior successo nel pacificare le trib\u00f9 adnanite dell'Arabia centrale, grazie a una serie di alleanze e si organizzarono per muovere guerra ai Lakhmidi.\nCaduta di Himyar.\nNel 525, gli Aksumiti invasero Himyar e il potere dei Kinda declin\u00f2 gradualmente. Nel giro di 3 anni il regno dei Kinda si sbriciol\u00f2 in una serie di piccoli \"reami\" che furono conseguentemente distrutti tra il 530 e il 540 in una serie di sommovimenti di trib\u00f9 adnanite contro i re dei Kinda.\nImru l-Qays.\nIl pi\u00f9 famoso fra i Kinda fu Imru l-Qays che era non solo figlio di uno degli ultimi sovrani kinditi e che prov\u00f2 senza successo a risuscitare il regno paterno, ma anche il pi\u00f9 eminente poeta arabo preislamico. Nel 540 i Lakhmidi distrussero ogni insediamento dei Kinda nel Najd, forzandoli a tornare in Hadramawt. Con gli Aksumiti abissini insediati nello Yemen occidentale, i Kinda e la maggior parte delle trib\u00f9 arabe s'allearono allora proprio con i Lakhmidi arabi.\nConversione all'Ebraismo.\nLa conversione del sovrano himyarita Dhu Nuwas all'Ebraismo nell'ultima parte del V secolo, comport\u00f2 la conversione dei Kinda al Giudaismo. Tuttavia l'assunzione del potere in Yemen da parte dei cristiani Aksumiti nel 525 sembra aver indebolito il Giudaismo kindita in modo marcato.\nL'evento determinante della loro caduta fu costituito dall'acceso scontro coi Lakhmidi.\nal-\u1e24\u0101rith ibn \u02bfAmr invase infatti la Mesopotamia lakhmide e conquist\u00f2 la capitale di al-\u1e24\u012bra, in cui regnava il re al-Mundhir III. Verso il 529, il sovrano lakhmide si prese la sua rivincita e riusc\u00ec a uccidere al-\u1e24\u0101rith e una cinquantina di appartenenti alla casa reale.\nLa confederazione dei Kinda fin\u00ec allora.\nTrib\u00f9 discendenti dai Kinda.\nOggi molti Kinditi vivono in Yemen, Arabia Saudita, Indonesia, India, Malaysia e Singapore.\nTra essi si annoverano i seguenti gruppi: Ban\u016b Tagib B\u0101 Hbnan, B. Sak\u016bn, Ibn Marta'a, al-Mahthuth, al-\u02bfAf\u012bf, al-Fakhr, B\u0101 al-Mun\u0101dhira, al-Sa\u02bf\u012bd, al-Sadaf, al-Mahd\u012b, B\u0101 R\u0101\u02bes, B\u0101 Baqi, B\u0101 Sawadan, Ibn Dighar, Dar, al-Makh\u0101shin, B\u0101 Jamal, B\u0101 Kathir, B\u0101 Hafin, B\u0101 Junaid Ibn Hamid, B\u0101 Qays, B\u0101 Karman, B\u0101 Sabit Minkhub, B\u0101 Bahier, B\u0101 Yomin, B\u0101 matraf; al-Ily\u0101s e anche Bin Mahf\u016bz che oggigiorno \u00e8 considerata una delle pi\u00f9 grandi trib\u00f9 kindite."}
{"id": "2005144", "revid": "287204", "url": "https://it.wikipedia.org/wiki?curid=2005144", "title": "Timeo di Locri", "text": "Biografia.\nLe uniche informazioni su Timeo riguardano un trattato \"Sulla natura del cosmo e dell'anima\", cui \u00e8 attribuibile, per certi versi, il carattere di modello del dialogo \"Timeo\" di Platone. Avrebbe infatti avuto rapporti personali col filosofo ateniese.\nAlcuni, visti anche gli scarsi dati biografici noti, pongono perfino in dubbio la sua reale esistenza storica, o quanto meno ravvisano una possibile confusione con autori omonimi."}
{"id": "2005145", "revid": "284131", "url": "https://it.wikipedia.org/wiki?curid=2005145", "title": "BitTorrent Client", "text": ""}
{"id": "2005151", "revid": "307923", "url": "https://it.wikipedia.org/wiki?curid=2005151", "title": "Marco Fileta Filiuli", "text": "Biografia.\nCanonico sacrista della Cattedrale di Campagna, studi\u00f2 lettere, presso il convento domenicano di San Bartolomeo (di Campagna), lo stesso dove visse un breve periodo Giordano Bruno, e ne divenne successivamente docente facendo da precettore a Giulio Cesare Capaccio.\nInsieme a Giovanni Antonio De Nigris, nel 1545 impiant\u00f2 la prima stamperia a caratteri mobili del Principato Citra.\nLa stamperia venne ubicata nel palazzo Tercasio di Campagna e, produsse numerosi manoscritti del Fileta Filiuli, di De Nigris, di S. Tonolo, G. Ferretti, V. De Castro, G. Da Sicignano.\nSempre insieme a De Nigris, fond\u00f2 la locale Accademia dei Taciturni, un circolo letterario."}
{"id": "2005159", "revid": "6923", "url": "https://it.wikipedia.org/wiki?curid=2005159", "title": "Jacopo Zabarella il Giovane", "text": "Biografia.\nIl conte e cavaliere di san Giorgio Jacopo o Giacomo Zabarella, detto il Giovane per distinguerlo dal nonno Jacopo Zabarella, coltiv\u00f2 con successo gli studi d'erudizione e di genealogia. Appartenne a numerose \"Academie\": dei Ricovrati e degli Elevati a Padova, degli Apatisti a Firenze e dei Gelati a Bologna. Fu autore di un buon numero di opere sia in lingua latina che italiana, nessuna delle quali gli assicur\u00f2 un nome illustre e durevole presso la posterit\u00e0."}
{"id": "2005160", "revid": "24443", "url": "https://it.wikipedia.org/wiki?curid=2005160", "title": "Mont Blanc de Tacul", "text": ""}
{"id": "2005163", "revid": "339392", "url": "https://it.wikipedia.org/wiki?curid=2005163", "title": "Zabarella il giovane", "text": ""}
{"id": "2005169", "revid": "933835", "url": "https://it.wikipedia.org/wiki?curid=2005169", "title": "Jean-Eug\u00e8ne-Charles Alberti", "text": "Biografia.\nFiglio di un avvocato italiano e di un'olandese, non si conosce l'esatta data della sua nascita \u2013 fu battezzato il 20 giugno del 1777 \u2013 n\u00e9 quella della morte, che forse avvenne verso il 1850.\nTrasferita la famiglia ad Amsterdam nel 1782, vi fece i suoi studi artistici, ottenendo nel 1806 una medaglia d'oro. L'anno successivo ottenne una borsa di studi per l'ammissione all'\u00c9cole des Beaux-Arts di Parigi, ed egli pass\u00f2 successivamente nell'atelier di David. Invi\u00f2 diverse tele dipinte in questo periodo ad Amsterdam, che sono conservate nel Rijksmuseum, tra le quali il \"Guerriero con scudo e lancia\" e il \"Guerriero con spada\", entrambe del 1808.\nAlla fine del 1809 era a Roma, dove prosegu\u00ec la sua attivit\u00e0 pittorica e copi\u00f2 quadri degli antichi maestri. Il \"Proculeio impedisce il suicidio di Cleopatra\" \u00e8 un suo dipinto del 1810, conservato nel Toneelmuseum di Amsterdam. Ritorn\u00f2 a Parigi, realizzando alcune incisioni e pubblicando un \"Corso completo teorico e pratico dell'arte del disegno\"."}
{"id": "2005179", "revid": "287204", "url": "https://it.wikipedia.org/wiki?curid=2005179", "title": "Girls Basket Livorno", "text": ""}
{"id": "2005201", "revid": "296631", "url": "https://it.wikipedia.org/wiki?curid=2005201", "title": "Rado Klose", "text": ""}
{"id": "2005205", "revid": "486946", "url": "https://it.wikipedia.org/wiki?curid=2005205", "title": "University of Washington", "text": ""}
{"id": "2005216", "revid": "6923", "url": "https://it.wikipedia.org/wiki?curid=2005216", "title": "\u00d8jvind Winge", "text": "\u00c8 nato nella citt\u00e0 di Aarhus nel nord della penisola dello Jutland in Danimarca.\nIntraprese gli studi universitari presso l'Universit\u00e0 di Copenaghen, in un primo momento in legge, ma presto prefer\u00ec dedicarsi allo studio della biologia. Consegu\u00ec la laurea magistrale nel 1910.\n\u00c8 stato direttore del Dipartimento di Fisiologia del Carlsberg Laboratory di Copenaghen.\nSi dedic\u00f2 con passione alla ricerca in campo della genetica, pubblicando, tra gli altri, importanti studi sui cromosomi sessuali nelle Fanerogame dioiche.\n\u00c8 noto anche per avere scoperto il meccanismo della determinazione sessuale nel pesce d'acqua dolce Poecilia reticulata. Anche per questa ragione, in suo onore, \u00e8 stato attribuito il nome di Poecilia wingei ad un pesciolino dello stesso genere."}
{"id": "2005218", "revid": "174925", "url": "https://it.wikipedia.org/wiki?curid=2005218", "title": "Taekwon-do", "text": ""}
{"id": "2005223", "revid": "287204", "url": "https://it.wikipedia.org/wiki?curid=2005223", "title": "Famiglie apostoliche", "text": ""}
{"id": "2005233", "revid": "767487", "url": "https://it.wikipedia.org/wiki?curid=2005233", "title": "Gancio di trazione", "text": "Il termine gancio di trazione definisce quel particolare organo meccanico che serve a realizzare l'aggancio di un rimorchio ad un altro o ad un'unit\u00e0 di trazione sia essa una locomotiva che un trattore stradale.\nIl gancio di trazione assume una tipologia costruttiva differente in relazione al suo impiego. Nella sua forma pi\u00f9 semplice ed antica ha la forma di un vero e proprio gancio montato in posizione parallela al suolo. Nel suo utilizzo ferroviario nel tempo e ancor pi\u00f9 di recente ha perso quasi del tutto la forma classica per assumerne una pi\u00f9 complessa.\nAlle origini della tecnologia ferroviaria il gancio di trazione, applicato sulle testate di ogni rotabile, serviva al collegamento dei vagoni tra di loro e con la locomotiva per mezzo di catene a maglie grosse. Presto si dovette realizzare un sistema pi\u00f9 efficiente e sicuro dato che tale configurazione produceva urti e scossoni durante la marcia. I veicoli vennero dotati di respingenti e fu costruita una nuova \"catena\" composta di due maglie collegate tra loro mediante un sistema a vite che ne permetteva il serraggio fino al contatto tra i respingenti.\nIl termine ferroviario di tale attrezzatura \u00e8 \"tenditore a vite\".\nIl sistema trov\u00f2 diffusione quasi universale in Europa nel settore ferroviario e nelle tranvie con trasporto di merci.\nGancio automatico.\nGanci pesanti.\nI ganci pesanti sono progettati in funzione di un elevato tasso di trasporto di merci via ferrovia, nella soluzione semiautomatica, o completamente automatica, con relativamente frequenti necessit\u00e0 di connessione e sconnessione dei carri, sia per motivi di manutenzione che gestione logistica complessa per smistamenti veloci.\nNegli Stati Uniti si prefer\u00ec presto realizzare un particolare tipo di aggancio semiautomatico composto di due unit\u00e0 simmetriche opposte, molto massicce e robuste, che integravano gancio di trazione e respingente, e con le quali l'agganciamento avviene mediante l'avvicinamento deciso dei due rotabili da collegare. Resta manuale la connessione del sistema pneumatico ed il sistema elettrico. Tale tipo di collegamento minimizza i tempi di connessione ed il personale impegnato.\nTale gancio \u00e8 il pi\u00f9 comune in America e in Giappone ed \u00e8 il semiautomatico tipo Janney a ganasce, o \"mascelle\": il gancio di trazione AAR, che \u00e8 adottato dall'inizio del 1900, tale sistema \u00e8 usato per trazione con carichi impegnativi (treni pesanti e molto lunghi, con possibilit\u00e0 di una frequente veloce ricomposizione dei convogli). Oltre che negli Stati Uniti \u00e8 adottato in Canada, Messico, Cina, Taiwan, Australia, Nuova Zelanda, Sud Africa, Arabia Saudita, Cuba, Cile, Brasile.\nData la ridotta tecnologia decisa all'origine il gancio, pur essendo robusto, ha problemi di usura e di allineamento, per cui pu\u00f2 non fare presa, ed abbisognare di interventi di allineamento manuale.\nIn Europa nella ex Unione Sovietica, per gli stessi motivi, venne sviluppato un altro gancio semiautomatico derivato dal gancio di trazione Willison a incastro (inglese), migliorato per i maggiori carichi ed ottimizzato per alcuni aspetti; tale gancio \u00e8 il gancio S-A3 (Sovietico Automatico versione 3), progettato negli anni '30 ma adottato solo nell'immediato dopoguerra. Lo sviluppo del sistema sovietico era giustificato dal fatto che il sistema unificatore della UIC, che doveva ovviare ad alcuni problemi dei sistemi precedenti, non era riuscita a decidere un proprio progetto unificato.\nTale sistema \"sovietico\" trov\u00f2 impiego in tutte le ferrovie del sistema sovietico, (poi russo) ed in alcuni tratti in paesi limitrofi.\nNegli anni '70 la UIC decise di proporre il gancio di trazione UIC AK69e diretta derivazione migliorata del russo S-A3, e con questo compatibile; il gancio poteva o meno essere reso completamente automatico con connettori laterali per linee pneumatiche ed elettriche.\nLa soluzione ha trovato pochissime adesioni per il fatto che non era stato previsto integrato un attacco per il gancio a catena, che avrebbe reso possibile un lungo, e quindi dilazionato nel tempo e meno costoso, iter di passaggio di sostituzione nei carri.\nNel 2002 il gancio C-Akv \"Compact Automatische kupplung vereinfacht\" (Connettore Automatico Compatto Semplificato), derivato dal AK69e, \u00e8 stato progettato in Germania e messo in prova con i treni pesanti di trasporto di minerali e carbone. Tale gancio conserva la compatibilit\u00e0 con l'S-A3 russo ma \u00e8 notevolmente pi\u00f9 compatto, incorpora nel giunto stesso le connessioni automatiche integrate corrispondenti per le condotte pneumatiche ed elettriche (per cui con giunti dello stesso tipo non \u00e8 pi\u00f9 necessario alcun intervento manuale), e restano possibili in via transitoria le connessioni con gancio a respingenti e catena e connessioni manuali convenzionali per le linee pneumatiche ed elettriche.\nRiscontrata una ricorrenza di problemi sia nei ganci, sia americani che russi, consistente in un carente allineamento (soprattutto verticale) dei punti di giunzione, il sistema \u00e8 stato incentivato con una sporgenza (e relativa cavit\u00e0) di allineamento che ovvia a tali problemi.\nGanci leggeri.\nLa adozione di ganci leggeri si giustifica nel tentativo di abolire completamente la faticosa operazione della connessione manuale di rotabili con carichi di trazione pi\u00f9 modesti, ma a condizioni particolari sia per ridurre i pesi. ma con particolari situazioni quali vibrazioni.\nIn questo senso sono in adozione sistemi di \"gancio automatico integrato\" per automotrici ed elettromotrici, elettrotreni e treni bloccati per Alta velocit\u00e0. Un tipo di gancio automatico molto diffuso \u00e8 il \"Gancio di trazione Scharfenberg\", che essendo \"completamente automatico\" integra in una sola operazione anche i collegamenti pneumatici ed elettrici."}
{"id": "2005235", "revid": "193968", "url": "https://it.wikipedia.org/wiki?curid=2005235", "title": "Bernardino Realino da Carpi", "text": ""}
{"id": "2005248", "revid": "121175832", "url": "https://it.wikipedia.org/wiki?curid=2005248", "title": "Fabbrica Organi Ruffatti", "text": "La Fabbrica Organi Ruffatti \u00e8 un'azienda produttrice di organi di Albignasego (Pd), fondata nel 1968 dal Cav. Giuseppe Ruffatti.\nL'azienda si occupa della costruzione e del restauro di organi a canne a trasmissione elettrica e meccanica.\nTra le opere pi\u00f9 rilevanti vanno menzionate la costruzione dell'organo a 5 manuali per il santuario Maria SS.ma del Tindari e il restauro nel 1973 dell'organo della basilica santuario del Carmine Maggiore a Napoli, oltre che l'organo della Chiesa Madre Maria SS.ma Immacolata di Belpasso (Ct) costruito fra il 1969 e il 1970."}
{"id": "2005251", "revid": "767487", "url": "https://it.wikipedia.org/wiki?curid=2005251", "title": "Rusty (Slick Shoes)", "text": "Rusty \u00e8 l'album debutto della band pop punk Slick Shoes."}
{"id": "2005253", "revid": "104458", "url": "https://it.wikipedia.org/wiki?curid=2005253", "title": "Campionati mondiali juniores di sci alpino 1998", "text": "I Campionati mondiali juniores di sci alpino 1998, 17\u00aa edizione della manifestazione organizzata dalla Federazione Internazionale Sci, si svolsero in Francia, nella regione del Monte Bianco in Alta Savoia, dal 26 febbraio al 1\u00ba marzo. Teatro delle gare furono le piste di Chamonix, Meg\u00e8ve e Saint-Gervais-les-Bains; il programma incluse gare di discesa libera, supergigante, slalom gigante, slalom speciale e combinata, sia maschili sia femminili.\nRisultati.\nUomini.\nDiscesa libera.\nData: 26 febbraio\nSupergigante.\nData: 27 febbraio\nSlalom gigante.\nData: 28 febbraio\nSlalom speciale.\nData: 1\u00ba marzo\nDonne.\nDiscesa libera.\nData: 26 febbraio\nSupergigante.\nData: 27 febbraio\nSlalom gigante.\nData: 1\u00ba marzo\nSlalom speciale.\nData: 28 febbraio"}
{"id": "2005262", "revid": "156341", "url": "https://it.wikipedia.org/wiki?curid=2005262", "title": "Battaglia del Ponte di Goito", "text": ""}
{"id": "2005263", "revid": "709565", "url": "https://it.wikipedia.org/wiki?curid=2005263", "title": "Brian Bolland", "text": "Biografia.\nBolland inizi\u00f2 a disegnare fumetti all'et\u00e0 di dieci anni. Durante i primi anni scolastici, realizz\u00f2 alcune fanzine e alcuni suoi lavori vennero pubblicati nella riviste underground \"Friendz\", \"International Times\", \"OZ\" e \"Time Out\".\nNel 1972, alla Comic Convention tenuta nel Waverley Hotel di Londra, Bolland incontr\u00f2 Dave Gibbons, con la cui raccomandazione entr\u00f2 nell'agenzia Bardon Press Features, lavorando su Powerman, un supereroe nigeriano. Collabor\u00f2 spesso con Gibbons, grazie al quale lavor\u00f2 nella rivista \"2000 AD\" con Dan Dare. Subentrato ad un altro artista, complet\u00f2 una storia di Judge Dredd, e ne divent\u00f2 il disegnatore regolare. Influenzato anche dal lavoro di Mike McMahon, Bolland realizz\u00f2 le serie di Dredd \"The Cursed Earth\", \"The Day the Law Died\", \"The Judge Child Quest\" e \"Block Mania\".\nNel 1979 Bolland inizi\u00f2 a lavorare per la DC Comics con storie brevi e copertine, tra cui, la prima, di \"Green Lantern\" n. 127, e un capitolo su \"Justice League of America\" n. 200, accanto a Joe Kubert, Carmine Infantino, Gil Kane, Jim Aparo, George P\u00e9rez e Dick Giordano.\nNel 1982, l'editore della DC Len Wein scelse Bolland per la serie di dodici episodi \"Camelot 3000\", con lo scrittore Mike W. Barr, storia incentrata sulla figura di Re Art\u00f9, che nel 3000 salva l'Inghilterra da una minaccia aliena.\nNel 1986 lavora sul personaggio di Batman, e con Alan Moore realizza ' (1988). Nel 1996 scrisse e disegn\u00f2 anche \"An Innocent Guy\" per l'antologia '.\nBatman: The Killing Joke \u00e8 un grande successo, sia per la storia e sia per la rappresentazione dei personaggi. Il Joker di Bolland \u00e8 significativamente rimasto nell'immaginario collettivo del grande pubblico, divenendo a tutti gli effetti il Joker \"ufficiale\" a livello grafico, cui alcuni dettagli (viso allungato, fisico snello e alto, sorriso plastico tirato, capelli arruffati, collo lungo ecc.) sono stati pedissequamente ripresi nel corso degli anni, condizionando l'aspetto del pagliaccio re del crimine anche al di fuori dell'ambiente fumettistico (basti pensare al Joker di Jack Nicholson nel Batman di Tim Burton, o a quello doppiato da Mark Hamill nella serie animata degli anni '90).\nLe sue tavole sono molto estese, con disegni molto dettagliati e realistici. Infatti, sempre su Batman: The Killing Joke, la storia si apre con una vignetta dove si pu\u00f2 notare che la pioggia crea, con l'acqua, cerchi concentrici. Nell'ultima vignetta, si potr\u00e0 notare che sar\u00e0 ripetuto il disegno della prima vignetta e questo da un tocco di genialit\u00e0 in questo fumetto.\nRiconoscimenti.\nNel 1985 la miniserie da lui creata in collaborazione con Mike W. Barr, \"Camelot 3000\", \u00e8 stata nominata per il premio Kirby Awards come \"Best Finite Serie\"."}
{"id": "2005264", "revid": "19266131", "url": "https://it.wikipedia.org/wiki?curid=2005264", "title": "Federal Express Corporation", "text": ""}
{"id": "2005265", "revid": "1573940", "url": "https://it.wikipedia.org/wiki?curid=2005265", "title": "Santuario dell'Incidella", "text": "Il santuario dell'Incidella \u00e8 un luogo di culto cattolico, dedicato alla nativit\u00e0 di Maria, che sorge sul territorio del comune di Gottolengo. Fu costruito, nel XVIII secolo, per volere di nobili e del clero locale su di una piccola cappella preesistente ai limiti nord-est dell'attuale centro abitato, lungo la strada che conduce al vicino paese di Isorella.\nStoria.\nSi presume che, dove oggi sorge il santuario, vi fosse, sin dal Cinquecento, una cappella, ove i cittadini si raccoglievano per pregare. Molto probabilmente si trattava di un piccolo sacello pagano, costruito ai tempi della civilt\u00e0 romana, trasformatasi poi, con l'avvento del Cristianesimo, in un modesto altare. Il santuario fu costruito a seguito sia dell'acquisto, da parte dell'allora prevosto di Gottolengo, dei terreni su cui ora sorge il luogo di culto, sia ad una sorta di miracolo avvenuto nel 1653. Si narra infatti che un cieco, mentre stava implorando la vergine Maria di riconcedergli la vista, proprio in questa cappella, la riacquist\u00f2. Alla notizia di tale avvenimento gli abitanti presero a persuadere i signori locali ad edificare un vero e proprio santuario, costruito sulla cappella in cui era avvenuto il prodigio.\nCos\u00ec nel 1682 vennero ultimati i lavori di costruzione, iniziati nel 1653, del santuario. Costruito secondo lo stilebarocco, il luogo di culto mariano conserva una pregevole effigie della Madonna, collocata sull'altare lignee, e statuette angeliche porta-candele situate presso il presbiterio. Il santuario fu corredato, successivamente, anche di un piccolo campanile (XVIII secolo). Innanzi all'ingresso principale venne eretto un porticato a tre arcate, e, forse per il suo utilizzo come xenodochio per i pellegrini, fu ampliato con un modesto oratorio.\nOggi il santuario \u00e8 di propriet\u00e0 della parrocchia di Gottolengo. Il portico venne abbattuto, a seguito dei danni riportati a causa dello scontro di un automezzo nel 1960, quando il santuario dava direttamente sulla strada. Negli ultimi anni \u00e8 stato costruito uno spiazzo di dimensioni abbastanza grandi da poter consentire la costruzione di un nuovo porticato. Il campanile, corredato da campane in bronzo Ottocentesche recanti l'effigi di Sant'Anna, Sant'Agnese e Sant'Agata, \u00e8 stato pi\u00f9 volte stuccato e ridipinto, cos\u00ec come la chiesa, mentre le mura che delimitano l'oratorio sono realizzate con mattoni in cotto."}
{"id": "2005267", "revid": "19266143", "url": "https://it.wikipedia.org/wiki?curid=2005267", "title": "United Parcel Service Company", "text": ""}
{"id": "2005269", "revid": "2033069", "url": "https://it.wikipedia.org/wiki?curid=2005269", "title": "Il ricco e il povero (miniserie televisiva)", "text": "Il ricco e il povero (\"Rich Man, Poor Man\") \u00e8 una miniserie tv ispirata al romanzo \"Povero ricco\" di Irwin Shaw del 1969, prodotta e trasmessa per dodici settimane dalla ABC, a partire dal 1\u00ba febbraio 1976. Il programma fu trasmesso in Italia da RAI 2 per undici settimane, di sabato in prima serata, a partire dal 19 novembre 1977 con il titolo \"Il Sogno Americano dei Jordache\".\nIl ricchissimo cast vede Peter Strauss, gi\u00e0 noto in \"Soldato blu\", Bill Bixby, conosciuto poi in Italia come il protagonista de \"L'incredibile Hulk\", Talia Shire gi\u00e0 vista nella serie di film \"Il padrino\" e poi nel ruolo di Adriana in quelli di \"Rocky\" con Sylvester Stallone, e Fionnula Flanagan coprotagonista della serie \"La conquista del West\". La serie lanci\u00f2 l'attore Nick Nolte.\nTrama.\n1945 - Rudy e Tom Jordache sono due fratelli di Albany, cittadina della provincia dello Stato di New York. Sono figli di Axel, un tedesco fuggito dalla miseria del primo dopoguerra, odioso ed alcolizzato, un perfetto sconfitto, per la sua attivit\u00e0 poco redditizia di panettiere, per aver rifiutato di gestirne una pi\u00f9 fortunata con suo fratello e perch\u00e9 la sua terra natia ha perso la guerra. Rudy \u00e8 studioso ed ambizioso, suona la tromba e svolge del lavoro volontario. Tom \u00e8 simile a suo padre, manesco ed irrequieto. Nella prima puntata si intravedono manifesti di velivoli del Terzo Reich affissi nella sua camera e dai suoi amici traspirano simpatie hitleriane. Ama la boxe e detesta Rudy per il suo carattere mite. Rudy ha una fidanzata di nome Judy Prescott - con ambizioni di attrice - la quale per\u00f2 lamenta una latitanza di lui, preso dai numerosi impegni. Dopo un vano tentativo di passarci una serata in intimit\u00e0, Judy si lascia irretire da Mr Boylan, un ricco e maturo playboy. Tom, avendo saputo delle di lei frequentazioni, ordisce una bravata con gli amici incendiando il giardino della villa dell'uomo. Judy scorge Tom da una finestra e comprende di trovarsi sull'orlo di uno scandalo cos\u00ec parte per New York. Tom ha una lite furibonda con suo padre colpendolo con un pugno cos\u00ec anch'egli lascia Albany raggiungendo suo zio in California. Boylan, onde quietare qualsiasi pettegolezzo procura un lavoro all'ignaro Rudy, che cos\u00ec pu\u00f2 permettersi gli studi universitari in Legge.\nSi avvicinano gli anni cinquanta. Si parla di Guerra Fredda, dell'esecuzione dei coniugi Rosenberg. Rudy si laurea e ascende alla professione forense. Judy e Tom hanno le rispettive sfortune. Oramai disillusa con il palcoscenico, ella \u00e8 sposata con Willie Abbott, un uomo poco affidabile, ubriacone e donnaiolo, dal quale ha un figlio, Billie, il quale viene colpito da poliomielite senza per\u00f2 gravi conseguenze. Rudy la raggiunge riuscendo a riprenderla con s\u00e9. Tom, dopo una disavventura sentimentale con l'amante dello zio, si trova in nuovi guai con una sua amica, Teresa Santoro, incinta e viene denunciato per stupro dai di lei genitori. Suo padre lo raggiunge per farlo rilasciare su cauzione, prima di tornare a casa ed abbandonare definitivamente la famiglia. Tom e Teresa lasciano la citt\u00e0, si sposano e hanno un bambino, Wesley. Tom intraprende una carriera come boxeur ma il suo scopo \u00e8 sdebitarsi con i familiari cos\u00ec contatta Rudy oramai avvocato di successo che gli propone un lavoro importante, che egli rifiuta, emulando suo padre. Tornando a casa per\u00f2 non trova n\u00e9 sua moglie n\u00e9 suo figlio.\nBen presto sfuma la carriera di boxeur per aver malmenato duramente Terranova, un suo collega protetto da un'organizzazione criminale. Fuggendo si imbarca come marittimo e conosce il nero John ed un delinquente di origine italiana, Falconetti, insano e razzista, che viene percosso duramente da Tom dopo l'ennesima aggressione al suo amico di colore. Alla fine degli anni cinquanta Tom pu\u00f2 tornare in America ed apprendere la notizia che il denaro dato a Rudy \u00e8 stato investito proficuamente. Tom, recuperato suo figlio Wesley, in quanto Teresa ha dei guai con la legge, si reca in Francia a Nizza e con John acquistano un natante da diporto.\nJudy finalmente sposata con Rudy, fallisce una gravidanza e ci\u00f2 le pregiudica maternit\u00e0 ed umore. Sono gli anni della contestazione giovanile. Billie, figlio di Judy dal precedente matrimonio \u00e8 partito per il Vietnam. Rudy politicamente attivo ed in corsa per il Senato, viene travolto da uno scandalo per degli studenti attivisti che fotografano la moglie, trascurata e completamente dedita all'alcool, in situazioni sconvenienti. Una rabbiosa irruzione nella loro sede costringe Rudy all'abbandono della politica.\nLa coppia raggiunge Tom a Nizza. Destino vuole che quest'ultimo rincontri un invalido Falconetti il quale, una volta riconosciuto, manda un sicario ad ucciderlo. Triste cerimonia in mare.\n\"Sequel\".\nLa miniserie si posizion\u00f2 al 2\u00ba posto nei rating Nielsen di fine anno con il 28,0% di penetrazione e con una media di quasi 20 milioni di spettatori. Dato il successo della prima serie, il network americano produsse immediatamente un sequel dal titolo \"Il ricco e il povero II\", interpretato dagli stessi attori, senza l'apporto di Irwin Shaw. Incentrato sulla vita dei due ragazzi, Billie e Wesley, l'epilogo prevede la resa dei conti tra Rudy e Falconetti. Il sequel si posizion\u00f2 al 21\u00ba posto nei rating Nielsen di fine anno con il 21,6% di penetrazione e con una media superiore ai 15 milioni di spettatori. In Italia, esso fu trasmesso per la prima volta da Italia 1 a partire dal 6 aprile 1982 con il titolo \"Il sogno americano\" che comprendeva anche la replica della miniserie gi\u00e0 trasmessa nel 1977 dalla Rai."}
{"id": "2005270", "revid": "1540383", "url": "https://it.wikipedia.org/wiki?curid=2005270", "title": "Alex von Falkenhausen Motorenbau", "text": "La Alex von Falkenhausen Motorenbau (AFM) \u00e8 stata un \"team\" tedesco di Formula 1 nelle stagioni 1952 e 1953. \nFu fondata da Alex von Falkenhausen, gi\u00e0 ingegnere nello sviluppo della BMW 328, insieme a Alfred Boning, Ernst Loof e Fritz Fiedler. La 328 fu una vettura che domin\u00f2 le gare sport europee alla fine degli anni trenta e vinse la Mille Miglia nel 1940.\nDopo la Seconda guerra mondiale von Faulkenhausen apr\u00ec un garage a Monaco di Baviera, dove trasform\u00f2 alcune 328 in vetture monoposto.\nNel 1949 costru\u00ec la sua prima auto, la AFM-1 da Formula 2.\nDopo alcune vittorie la scuderia AFM partecip\u00f2 a quattro gare del Campionato mondiale di Formula 1 tra il 1952 e 1953, anni aperti anche alle vetture di Formula 2. Miglior risultato fu il nono posto di Helmut Niedermayr al Gran Premio di Germania 1952."}
{"id": "2005273", "revid": "110157", "url": "https://it.wikipedia.org/wiki?curid=2005273", "title": "Burn Out", "text": "Burn Out \u00e8 il secondo album pubblicato dalla band pop punk Slick Shoes nel 1998."}
{"id": "2005274", "revid": "62004", "url": "https://it.wikipedia.org/wiki?curid=2005274", "title": "Campionati del mondo di ciclismo su strada 1993", "text": "I Campionati del mondo di ciclismo su strada 1993 si disputarono ad Oslo in Norvegia.\nFurono assegnati cinque titoli:"}
{"id": "2005277", "revid": "287204", "url": "https://it.wikipedia.org/wiki?curid=2005277", "title": "Famiglie Apostoliche", "text": ""}
{"id": "2005286", "revid": "640277", "url": "https://it.wikipedia.org/wiki?curid=2005286", "title": "TRACE (telescopio)", "text": "TRACE (acronimo dell'inglese Transition Region and Coronal Explorer, \"Esploratore della zona di transizione e della corona\") \u00e8 un telescopio spaziale della NASA progettato per individuare le connessioni tra il campo magnetico del Sole e le strutture in plasma associate, grazie anche all'ausilio di immagini ad alta risoluzione della fotosfera e della bassa atmosfera della stella. Una delle principali scoperte effettuate dal telescopio spaziale \u00e8 quella degli anelli coronali, fini strutture ad arco associate alle linee di forza del campo magnetico solare.\nCaratteristiche.\nIl satellite \u00e8 stato costruito al Goddard Space Flight Center della NASA da parte di un consorzio capitanato dal Lockheed Martin's Advanced Technology Center. Il satellite \u00e8 stato lanciato il 2 aprile 1998 tramite un razzo Pegasus; possiede un'apertura di 30 cm ed un rivelatore CCD 1024 x 1024 che permette un campo visivo di 8,5 minuti d'arco.\nIl telescopio \u00e8 stato progettato per scattare delle immagini della nostra stella in un range di lunghezze d'onda piuttosto vasto, dal visibile all'ultravioletto distante, passando per l'H\u03b1. I differenti tipi di emissione corrispondono alle temperature del plasma dell'atmosfera solare, comprese tra 4.000 e 4.000.000 di K.\nIl telescopio TRACE \u00e8 stato concepito come una \"SMEX\" (\"Small Explorer mission\"), ovvero una missione il cui costo complessivo sia non superiore a 120 milioni di dollari.\nLa missione si \u00e8 conclusa nel giugno del 2010."}
{"id": "2005291", "revid": "648716", "url": "https://it.wikipedia.org/wiki?curid=2005291", "title": "Fumaggine", "text": "La fumaggine \u00e8 una patologia delle piante causata dallo sviluppo di funghi saprofiti su substrati glucidici presenti sulla superficie dei vegetali.\nEziologia e sintomatologia.\nAgenti eziologici della fumaggine sono diverse specie fungine appartenenti a vari generi: \"Capnodium\", \"Cladosporium\", \"Antennariella\", \"Alternaria\", \"Torula\", \"Aureobasidium\", ecc. Questi funghi, essendo saprofiti, non intrattengono alcun rapporto trofico con la pianta, che rappresenta solo il supporto su cui si sviluppano. Il substrato alimentare \u00e8 la melata prodotta da Rincoti Omotteri, come Afidi, Aleirodidi, Cocciniglie, Fulgoroidei, ecc.\nSi presenta inizialmente come un feltro di colore nerastro, sempre pi\u00f9 fitto, costituito dal micelio che si sviluppa sugli organi vegetali (foglie, germogli, frutti) imbrattati dalla melata. Successivamente il feltro ispessisce e diventa crostoso. La copertura feltrosa \u00e8 piuttosto resistente: non viene dilavata dall'acqua, mentre si rimuove con una certa difficolt\u00e0 con lo sfregamento e l'applicazione di detergenti.\nDanni.\nLa fumaggine non provoca danni diretti alle piante: rimuovendo il micelio si pu\u00f2 constatare che i tessuti sottostanti non mostrano alterazioni, a meno che non siano prodotte dai fitomizi infestanti. I danni sono comunque non trascurabili perch\u00e9 si ripercuotono sulla produzione in termini sia quantitativi sia qualitativi.\nI danni di tipo qualitativo consistono del deprezzamento merceologico del prodotto, in quanto i consumatori sono generalmente propensi a rifiutare i prodotti imbrattati dalla fumaggine. La fumaggine infatti altera la percezione visiva, generando avversione, e sporca le mani al tatto; a questi effetti si possono aggiungere quelli della melata, sostanza che rende la superficie vischiosa. Va detto che questi danni sono puramente estetici, in quanto il prodotto si presenta integro dopo il lavaggio. Le operazioni di pulitura e confezionamento effettuate nelle centrali ortofrutticole rimuovono questi inconvenienti, tuttavia la presenza della fumaggine implica un maggior onere che si ripercuote sul costo di trasformazione.\nDecisamente pi\u00f9 gravi sono i danni di tipo quantitativo: la copertura feltrosa \u00e8 opaca e impedisce perci\u00f2 la cattura della luce da parte delle foglie e, occludendo gli stomi, rallenta gli scambi gassosi con l'aria. Tutto ci\u00f2 si ripercuote sull'efficienza fotosintetica della pianta e, quindi, in uno sviluppo stentato e una decurtazione della resa. Questo danno si sovrappone a quelli causati dall'attivit\u00e0 trofica dei fitomizi infestanti (sottrazione di linfa, alterazioni cromatiche ed istologiche, necrosi, disseccamenti, deformazioni, trasmissione di virus e altri fitopatogeni, perci\u00f2 \u00e8 difficile stimare l'effettiva incidenza dei danni causati dalla fumaggine. La letteratura concorda comunque nell'attribuire a questi funghi un ruolo non trascurabile nel concorrere a determinare il deperimento delle piante infestate.\nFattori predisponenti.\nCondizione necessaria affinch\u00e9 si sviluppi la fumaggine \u00e8 la presenza di abbondanti emissioni di melata. La pianta \u00e8 perci\u00f2 attaccata da insetti dell'ordine dei Rincoti con abitudini gregarie. La fumaggine si sviluppa perci\u00f2 con una certa frequenza a seguito di attacchi da parte di afidi, cocciniglie (eccetto i Diaspini), mosche bianche, psille e alcune specie di Auchenorrinchi, in particolare la \"Metcalfa pruinosa\".\nCondizione ambientale favorevole \u00e8 l'alto tasso di umidit\u00e0 relativa, perci\u00f2 lo sviluppo della fumaggine \u00e8 favorito da una vegetazione fitta e poco illuminata: in queste condizioni, infatti, la ventilazione all'interno della vegetazione \u00e8 ostacolata, favorendo i ristagni di umidit\u00e0.\nDifesa.\nLo sviluppo della fumaggine pu\u00f2 essere facilmente arrestato con un trattamento anticrittogamico a base di rame (ossicloruri di rame e poltiglia bordolese). Efficace \u00e8 anche il lavaggio delle foglie con prodotti detergenti, consigliato ad esempio per la rimozione della fumaggine dalle piante di appartamento. Questi trattamenti hanno tuttavia un effetto temporaneo e si rivelano perci\u00f2 inefficaci se non si rimuovono le cause che predispongono all'insediamento della fumaggine. Una difesa razionale richiede perci\u00f2 la preventiva eliminazione degli insetti fitomizi che infestano le piante e un'adeguata potatura di sfoltimento finalizzata a facilitare l'aerazione all'interno della vegetazione. Solo dopo aver rimosso queste cause si pu\u00f2 eventualmente intervenire con un trattamento risolutivo nei confronti della fumaggine."}
{"id": "2005292", "revid": "110157", "url": "https://it.wikipedia.org/wiki?curid=2005292", "title": "Wake Up Screaming (Slick Shoes)", "text": "Wake Up Screaming \u00e8 il terzo album della band pop punk Slick Shoes."}
{"id": "2005296", "revid": "61051", "url": "https://it.wikipedia.org/wiki?curid=2005296", "title": "Goodyear FG-1 Corsair", "text": ""}
{"id": "2005298", "revid": "106456", "url": "https://it.wikipedia.org/wiki?curid=2005298", "title": "Carlo Luciano Buonaparte", "text": ""}
{"id": "2005303", "revid": "110157", "url": "https://it.wikipedia.org/wiki?curid=2005303", "title": "Slick Shoes (album)", "text": "Slick Shoes \u00e8 il quarto album della band pop punk Slick Shoes."}
{"id": "2005308", "revid": "116260503", "url": "https://it.wikipedia.org/wiki?curid=2005308", "title": "Campionato italiano di calcio da tavolo 1978", "text": "Il quarto campionato italiano di Subbuteo agonistico (calcio da tavolo) venne organizzano dalla F.I.C.M.S. a Roma nel 1978. La gara venne suddivisa nelle categoria \"Seniores\" e \"Juniores\". Quest'ultima riservata ai giocatori \"Under16\".\nRisultati.\nCategoria Seniores.\nFinali.\nFinale 3\u00ba/4\u00ba posto\nPiero Gola - Stefano De Francesco 3-4\nFinale 1\u00ba/2\u00ba posto\nAlessandro Scaletti - Paolo Casali 6-2\nCategoria Juniores.\nFinali.\nFinale 3\u00ba/4\u00ba posto\nRaffaele Mancini - Massimo Petrangeli 2-0 \nFinale 1\u00ba/2\u00ba posto\nRenzo Frignani - Nicola Di Lernia 4-3 "}
{"id": "2005313", "revid": "110157", "url": "https://it.wikipedia.org/wiki?curid=2005313", "title": "Far from Nowhere", "text": "Far from Nowhere \u00e8 il quinto album della band pop punk Slick Shoes."}
{"id": "2005323", "revid": "110157", "url": "https://it.wikipedia.org/wiki?curid=2005323", "title": "The Biggest and the Best", "text": "The Biggest and the Best \u00e8 una compilation greatest hits della band pop punk Slick Shoes."}
{"id": "2005324", "revid": "115074716", "url": "https://it.wikipedia.org/wiki?curid=2005324", "title": "Luna di grappoli a gennaio luna di racimoli a febbraio", "text": "Luna di grappoli a gennaio luna di racimoli a febbraio, \u00e8 uno di quei proverbi popolari che si occupa di informarci sui tempi ottimali della coltivazione. Mentre quasi tutti i proverbi mostrano un'uniformit\u00e0 di opinioni sul periodo utile per incominciare la zappatura, sul tempo della potatura le discordanze sono maggiori, a causa delle diversit\u00e0 di latitudine.\nCome spesso capita nella indagine storica di un proverbio, sono emerse varie versioni e varianti sviluppate nel corso delle generazioni.\nLuna di grappoli.\nIl proverbio invita i contadini a potare la vite durante la luna di gennaio, per consentire una raccolta abbondante di grappoli, mentre nel caso di una potatura ritardata al mese successivo il rischio \u00e8 di raccoglierne solo qualche grappoletto (racimoli).\nLa luna di gennaio.\nQuesto proverbio conferma l'importanza e l'influenza della luna su tutti gli aspetti e gli elementi della vita contadina; gli agricoltori con la luna cattiva preferiscono non operare, temendo esiti negativi per il loro lavoro, quali, ad esempio, un cattivo vino.\nLa saggezza dei proverbi antichi pensati e creati in lingua dialettale, in questo caso in siciliano, avvisa i contadini che \u00e8 il caso di innestare, potare e piantare, quando ci troviamo nel periodo della luna calante di gennaio."}
{"id": "2005329", "revid": "466539", "url": "https://it.wikipedia.org/wiki?curid=2005329", "title": "Golden Globe 1958", "text": "La 15\u00aa edizione della cerimonia di premiazione dei Golden Globe si \u00e8 tenuta il 5 marzo 1958 al Cocoanut Grove dell'Ambassador Hotel di Los Angeles, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "2005332", "revid": "1318658", "url": "https://it.wikipedia.org/wiki?curid=2005332", "title": "Blanche (metropolitana di Parigi)", "text": "Blanche \u00e8 una stazione della metropolitana di Parigi della linea 2.\nLa stazione prende il nome da Place Blanche, che prende a sua volta il nome da un carico di gesso che fuoriusc\u00ec da un camion in uscita da Montmartre nel XVII secolo.\nLa stazione serve il Moulin Rouge."}
{"id": "2005334", "revid": "6923", "url": "https://it.wikipedia.org/wiki?curid=2005334", "title": "Slick Shoes (EP)", "text": "Slick Shoes \u00e8 l'EP di debutto della band pop punk Slick Shoes."}
{"id": "2005346", "revid": "287204", "url": "https://it.wikipedia.org/wiki?curid=2005346", "title": "Slick Shoes/Cooter Split", "text": "Slick Shoes/Cooter \u00e8 uno split EP delle band pop punk Slick Shoes e Autopilot Off, noti all'epoca come \"Cooter\", pubblicato nel 2000."}
{"id": "2005349", "revid": "599013", "url": "https://it.wikipedia.org/wiki?curid=2005349", "title": "Daniel Osorno", "text": "Carriera.\nClub.\nOsorno debutta l'11 gennaio 1997 in Atlas-Tecos 6-4, giocando per un totale di 31 minuti in due partite nella sua prima stagione in Primera Divisi\u00f3n messicana. Fino al 2003 gioca con l'Atlas, raggiungendo il suo picco massimo di realizzazioni nella stagione Invierno 2000 con 11 gol in 15 partite. Nel 2003 passa in prestito al Club de F\u00fatbol Monterrey, dove gioca 28 partite segnando una sola rete. Tornato nel 2004 all'Atlas, ci resta fino al 2007, anno nel quale si trasferisce in Major League Soccer, ai Colorado Rapids. Con la squadra statunitense gioca solamente tre partite di campionato, senza realizzare reti. Nel 2008 firma un contratto con il Dorados de Sinaloa.\nNazionale.\nPartecipa al Campionato mondiale di calcio Under-20 1999 in Nigeria con la nazionale di calcio messicana, ottenendo la convocazione in nazionale maggiore nello stesso anno. Ha vinto la Confederations Cup 1999 e la CONCACAF Gold Cup 2003."}
{"id": "2005350", "revid": "729019", "url": "https://it.wikipedia.org/wiki?curid=2005350", "title": "CDG Express", "text": "CDG Express \u00e8 un progetto per collegare rapidamente l'aeroporto Roissy - Charles de Gaulle con il centro della citt\u00e0 di Parigi via rotaia. Servir\u00e0 ad alleviare il traffico sulla linea RER B, collegando il terminal 2 dell'aeroporto alla Gare de l'Est senza effettuare nessuna fermata intermedia. La linea sar\u00e0 lunga 32 km.\nIl primo progetto, avviato nel 2006, \u00e8 stato abbandonato nel 2011, in seguito anche ad altre ipotesi di realizzazione alternative, tra cui il prolungamento della Linea 14, il R\u00e9seau de transport public du Grand Paris e, l'attuale, Grand Paris Express.\nAll'inizio del 2012 il progetto \u00e8 stato ripreso dalla RATP e poi un secondo progetto \u00e8 stato avviato nel 2014.\nNel 2019, due decreti (del ) approvano ed autorizzano la realizzazione del CDG Express; la societ\u00e0 \u00abGestionnaire d'infrastructure CDG Express\u00bb \u00e8 il concessionario incaricato di progettare, realizzare, gestire e utilizzare l'infrastruttura, essa \u00e8 una detenuta da SNCF R\u00e9seau e ADP. L'azienda ferroviaria incaricata di effettuare il servizio ferroviario \u00e8 il raggruppamento \u00abHello Paris\u00bb (Keolis e RATP Dev), con i treni Coradia Liner. La linea, i cui lavori cominciano nel 2019, entrer\u00e0 in servizio dal ."}
{"id": "2005351", "revid": "1431409", "url": "https://it.wikipedia.org/wiki?curid=2005351", "title": "Paul Silas", "text": ""}
{"id": "2005353", "revid": "1305772", "url": "https://it.wikipedia.org/wiki?curid=2005353", "title": "Tito Flavio Sabino", "text": ""}
{"id": "2005360", "revid": "76963", "url": "https://it.wikipedia.org/wiki?curid=2005360", "title": "Camille Keaton", "text": "Biografia.\nCamille Keaton, nata a Pine Bluff, Arkansas, \u00e8 discendente di Buster Keaton. Ha debuttato al cinema del 1972, nel ruolo di Solange, nel film giallo \"Cosa avete fatto a Solange?\" diretto da Massimo Dallamano. \u00c8 stata \"playmate del mese\" di \"Playmen\" nel novembre 1972, ed \u00e8 apparsa sulla copertina dello stesso del settembre 1974. Nel 1978 \u00e8 stata la protagonista in \"Non violentate Jennifer\" (\"Day of the Woman\", conosciuto anche come \"I Spit on Your Grave\"), film diretto da Meir Zarchi, per la cui interpretazione ha vinto nello stesso anno il premio come migliore attrice al Festival internazionale del cinema fantastico della Catalogna.\nVita privata.\nNel 1979 si \u00e8 sposata con lo stesso Zarchi, dal quale ha poi divorziato tre anni pi\u00f9 tardi."}
{"id": "2005361", "revid": "767487", "url": "https://it.wikipedia.org/wiki?curid=2005361", "title": "Bitterness the Star", "text": "Bitterness the Star \u00e8 l'album debutto della band metalcore, proveniente dall'Alaska, 36 Crazyfists. \u00c8 stato pubblicato il 4 aprile 2002 dalla Roadrunner Records, e prodotta da Eddie Wohl."}
{"id": "2005364", "revid": "125879315", "url": "https://it.wikipedia.org/wiki?curid=2005364", "title": "Football Club Tokyo", "text": "L' \u00e8 una societ\u00e0 calcistica giapponese che ha sempre militato nella prima divisione della J. League (fatta eccezione per la permanenza in seconda divisione nel 2011). Questo club ha sede nella prefettura di Tokyo.\nStoria.\nLa squadra venne fondata nel 1935 con il nome di \"Tokyo Gas Football Club\" (\u6771\u4eac\u30ac\u30b9FC) ed era il team ufficiale dell'omonima compagnia Tokyo Gas.\nIl 1\u00ba ottobre 1998, importanti compagnie come Tokyo Gas, TEPCO, ampm, TV Tokyo e Culture Convenience Club diedero vita al \"Tokyo Football Club Company\", con l'obiettivo di portare la squadra ai vertici del calcio nazionale. Nel 1999 l'FC Tokyo vinse la seconda divisione della J. League, guadagnandosi cos\u00ec la promozione nella massima serie nipponica. La prima stagione in J. League 1, quella del 2000, fu tutto sommato positiva, infatti il club di Tokyo concluse il campionato al 7\u00ba posto.\nI buoni risultati della squadra attirarono un numero sempre pi\u00f9 alto di tifosi, tanto da superare la media spettatori del Tokyo Verdy 1969. Sin dal 2002 la dirigenza scelse Hiromi Hara come allenatore, il quale port\u00f2 il club a un eccellente quarto posto nella stagione 2003 (si tratta tuttora del miglior piazzamento nella storia della squadra). Nell'agosto dello stesso anno venne organizzata un'amichevole di lusso con il , persa per 3-0.\nIl leader della squadra, il brasiliano Wagner Pereira Cardozo detto Amaral, soprannominato dai tifosi \"Il Re di Tokyo\", lasci\u00f2 il club nel 2004 per accasarsi al Shonan Bellmare. Il suo posto fu preso da Yasuyuki Konno, proveniente dal Consadole Sapporo. Nel novembre dello stesso anno, l'FC Tokyo vinse la Coppa Yamazaki Nabisco, il primo trofeo nazionale nella storia della squadra. Nel 2011, si aggiudic\u00f2 invece la sua prima Coppa dell'Imperatore, qualificandosi di diritto alla Champions League asiatica dell'anno successivo.\nStrutture.\nStadio.\nDal 2001, il club utilizza come terreno di gioco l'Ajinomoto Stadium (il nome ufficiale di questo impianto \u00e8 Tokyo Stadium).\nOrganico.\nRosa 2022.\n\"Rosa e numerazione aggiornate al 15 gennaio 2022\".\nStaff tecnico.\n\"Staff tecnico aggiornato al 15 gennaio 2022.\""}
{"id": "2005367", "revid": "767487", "url": "https://it.wikipedia.org/wiki?curid=2005367", "title": "A Snow Capped Romance", "text": "A Snow Capped Romance \u00e8 il secondo album della band metalcore 36 Crazyfists. \u00c8 stato messo in commercio il 16 marzo 2004 dalla Roadrunner Records. I due singoli, \"At the End of August\" e \"Bloodwork\", si trovano come colonne sonore nel film ."}
{"id": "2005374", "revid": "3831", "url": "https://it.wikipedia.org/wiki?curid=2005374", "title": "Disturbi intestinali", "text": ""}
{"id": "2005375", "revid": "33689", "url": "https://it.wikipedia.org/wiki?curid=2005375", "title": "Tito Flavio Sabino (console 69)", "text": "Biografia.\nSabino era figlio di Tito Flavio Sabino (console 47), fratello maggiore del generale, e poi imperatore, Tito Flavio Vespasiano. Ebbe due figli, Tito Flavio Sabino (console 82) e Tito Flavio Clemente (console 95).\nSabino fu console suffetto nel 69, in carica per i mesi di maggio e giugno. In quell'anno, passato alla storia come l'anno dei quattro imperatori, combatt\u00e9 per Otone contro Vitellio, ma quando il primo fu sconfitto, si sottomise al vincitore. Assieme al padre e al cugino Tito Flavio Domiziano fu assediato sul Campidoglio dagli uomini di Vitellio, a seguito della proclamazione a imperatore di Vespasiano; a differenza del padre, per\u00f2, Sabino riusc\u00ec a sfuggire agli assedianti dopo che il tempio sul colle fu dato alle fiamme."}
{"id": "2005376", "revid": "110157", "url": "https://it.wikipedia.org/wiki?curid=2005376", "title": "Le Foyer", "text": "Le Foyer (\"Il focolare\", in italiano) \u00e8 una commedia in tre atti dello scrittore francese Octave Mirbeau, con la collaborazione di Thad\u00e9e Natanson, rappresentata nel dicembre 1908 a Parigi, sul palcoscenico della Com\u00e9die-Fran\u00e7aise, e Jules Claretie, l'amministratore della Casa di Moli\u00e8re.\nLa traduzione italiana non \u00e8 stata pubblicata.\nTrama.\nCome \"Gli affari sono gli affari\", si tratta di una grande commedia classica, di costumi, di caratteri e di critica sociale, che rispetta l'unit\u00e0 di tempo e l'unit\u00e0 d'azione. Ma il soggetto audace e demistificatore, ispirato da scandali recenti, suscit\u00f2 una lite: l'estrema destra organizz\u00f2 manifestazioni ostili a Parigi ed in provincia.\nDifatti Mirbeau denunzia la carit\u00e0-\"business\" ed i focolari detti \"caritatevoli\" dove, in realt\u00e0, si sfruttano, economicamente e sessualmente, ragazze povere. Il presidente del Focolare, il barone Courtin, \u00e8 un senatore bonapartista ed un accademico che ha trafugato molti soldi e non si \u00e8 mai preoccupato delle condizioni di vita delle ragazze. Ma, con la complicit\u00e0 del governo repubblicano, scappa ad ogni procedimento penale. All'Accademia Francese, sar\u00e0 caricato del discorso sui premi di virt\u00f9..."}
{"id": "2005378", "revid": "1345932", "url": "https://it.wikipedia.org/wiki?curid=2005378", "title": "Brognoligo", "text": "Brognoligo \u00e8 una frazione di Monteforte d'Alpone in provincia di Verona. Conta circa abitanti ed \u00e8 situata a 2-3\u00a0km a nordest del capoluogo. Ci si arriva proseguendo dalla strada che passa di fianco al municipio.\nLuoghi di interesse.\nLa vecchia chiesa gi\u00e0 menzionata nel 1188 (Ecclesia Brognanico) nel testamento di Albertino Malacapella, appartenente alla famiglia comitale vicentina, rogato a Montecchia di Crosara il 6 agosto 1188, alla presenza anche dell'arciprete della pieve, Alioto. (Archivio Vaticano, Nunziatura veneta, San Giorgio in Braida, perg. 7510). Vedi citazione A: CASTAGNETTI. I conti di Vicenza e Padova dall'et\u00e0 ottoniana al comune, Verona 1981, pp. 165-166. \nCollegamenti esterni.\nM. BERTOLAZZI, \"Opere sconosciute di due pittori vicentini\", 2008."}
{"id": "2005380", "revid": "110157", "url": "https://it.wikipedia.org/wiki?curid=2005380", "title": "Sette modi e mezzo per morire", "text": "Sette modi e mezzo per morire \u00e8 un breve romanzo pubblicato nel 2007, opera prima dello scrittore italiano Umberto Marongiu.\nPersonaggi e ambientazione.\nIl romanzo racconta le storie di sette persone che si intrecciano, tragicamente, in una giornata a Roma. Si tratta di:\nA questi va aggiunto il cane di Susanna, \"Argo\", a cui si riferisce il \"mezzo\" riportato nel titolo.\nTrama.\nAlle cinque del pomeriggio Mattia Arrischiati deve presentare la sua prima mostra personale. Arrischiati, figlio di un famoso artista della capitale, sa della poca stima che ha per lui il padre, Nunzio Arrischiati, che gli preferisce infatti l'allieva e amante Lavinia. A presentare la mostra \u00e8 atteso il signor Giunio Piccioni, che per venire alla galleria chiede in prestito la macchina al portinaio della sede del suo giornale, Peppino Ricciotti. Quest'ultimo, anche se sa della spericolatezza alla guida del signor Piccioni, \u00e8 costretto a prestargliela comunque perch\u00e9 Piccioni lo minaccia di fargli licenziare il figlio, reporter al giornale.\nA causa della fretta e della disattenzione, Piccioni investe e ferisce un pony express e scappa. Questo pony express \u00e8 Ignazio Trogu, un pregiudicato per crimini politici in libert\u00e0 vigilata. Egli aveva appena ucciso a testate un suo cugino, funzionario di polizia, che aveva fatto di tutto per farlo arrestare e lo aveva appena umiliato in commissariato. Fuggito dal luogo del delitto, Trogu viene chiamato per un incarico poco distante, sul retro dell'ufficio postale. L\u00ec trova un uomo, gravemente ferito, abbigliato come gli ebrei ortodossi, che gli d\u00e0 un plico da recapitare. Quest'uomo si chiama Leo, e con un compagno, ebreo come lui, aveva fatto una rapina all'ufficio postale durante la notte. Il compagno poi, volendosi tenere tutto per s\u00e9 per devolverlo al movimento contro il disimpegno dai territori palestinesi, gli aveva accidentalmente sparato.\nTrogu viene investito proprio andando a portare il plico di Leo. La busta gli cade e viene raccolta da Fatma, una ragazza italiana di origini marocchine. Fatma \u00e8 in contrasto con il padre poich\u00e9 quest'ultimo non \u00e8 rispettoso delle leggi coraniche, mentre lei \u00e8 una fervida musulmana, affascinata anche dai movimenti fondamentalisti islamici. Fatma apre il plico e trova il passaporto di una donna italiana di origini ebree, Susanna Arbib, e un biglietto di sola andata per Tel Aviv. Susanna assomiglia moltissimo a Fatma, e quest'ultima considera questo un segno divino: deve andare in Palestina ad aiutare la causa dei suoi fratelli musulmani, anche con la violenza se necessario. Va quindi all'aeroporto.\nAl check-in c'\u00e8 un vigilante con la kippah, Samuele Sannazzaro che, nato cattolico, si \u00e8 convertito all'ebraismo per poter sposare Susanna Arbib, la donna del passaporto. Sannazzaro \u00e8 molto preoccupato perch\u00e9 ha scoperto a casa una lettera nella quale un certo Leo (quello dell'ufficio postale) dice di voler scappare con Susanna in Palestina. Egli, pentito di essersi convertito e in preda alla disperazione, va dal parroco dell'aeroporto al quale chiede di essere subito ribattezzato. Al suo rifiuto, Sannazzaro lo minaccia con la pistola, e il parroco muore per infarto. Il vigilante torna allora al suo posto.\nQuando vede Fatma, inizialmente pensa che sia sua moglie che cerca di scappare, ma poi la sente parlare e capisce che non \u00e8 lei, essendo sua moglie sordomuta. Sannazzaro torna allora a casa, dove trova la moglie, con le valigie pronte, che aspettava il plico che il pony express doveva portare. Nel frattempo, per chiudere tutti i contatti con la vita precedente, ha messo del veleno nella ciotola del suo amato cane Argo. Sannazzaro prima vorrebbe uccidere Susanna, ma quando lei con il linguaggio dei gesti gli dice che lo ama, cambia idea. In quello arriva la polizia. Alla mostra intanto Mattia Arrischiati ha appena sbugiardato suo padre davanti a tutta la stampa dicendo che a causa di una malattia non dipinge pi\u00f9 da anni e spaccia per nuove opere dipinte molti anni prima.\nLa giornata si conclude quindi con l'arresto di Sannazzaro, Leo, Trogu (sopravvissuto all'incidente) e Piccioni (inchiodato dal dipendente che gli aveva prestato la macchina) e il fermo all'aeroporto di Tel Aviv di Fatma. Infine muore il cane Argo, che si scopre essere il narratore di tutta la storia, in un forte ribaltamento di prospettive."}
{"id": "2005382", "revid": "729019", "url": "https://it.wikipedia.org/wiki?curid=2005382", "title": "Transilien", "text": "Transilien \u00e8 il servizio ferroviario suburbano gestito da SNCF nell'\u00cele-de-France.\nTransilien deriva dall'etnico \"francilien\", utilizzato per identificare gli abitanti dell'\u00cele-de-France.\nIl Transilien parte da Parigi (dalle principali stazioni ferroviarie SNCF e da alcune stazioni RER) e dal quartiere direzionale La D\u00e9fense. Transilien ha trasportato 615 milioni di passeggeri nel 2004.\nLa rete Transilien si differenzia dalla rete RER per il fatto che la prima ha linee radiali da Parigi mentre la seconda attraversa il centro della capitale.\nStoria.\nIl marchio Transilien \u00e8 stato introdotto nel 1999 per migliorare l'immagine dei treni precedentemente conosciuti come \"i treni delle banlieues\".\nLa rete.\nLa rete \"Transilien\" comprende 5 linee RER, 8 TER e 2 tram; tuttavia sono generalmente considerate come linee \"Transilien\" solo le 8 linee \"non-RER\" e \"non-Tram\".\nI servizi Transilien sono suddivisi a seconda della stazione di partenza:\nAlle linee Transilien non sono assegnate le lettere A, B, C, D ed E, in quanto prerogativa della R\u00e9seau express r\u00e9gional (RER)."}
{"id": "2005386", "revid": "77715", "url": "https://it.wikipedia.org/wiki?curid=2005386", "title": "Edizioni Sanpaolo", "text": ""}
{"id": "2005397", "revid": "116436541", "url": "https://it.wikipedia.org/wiki?curid=2005397", "title": "Storia di Panama", "text": "Panama fu esplorato e colonizzato dagli Spagnoli nel XVI secolo. Nel 1821, sotto la direzione dell'allora colonnello Jos\u00e9 de F\u00e1brega, dichiar\u00f2 la propria indipendenza dalla corona spagnola e si un\u00ec alla Grande Colombia di Sim\u00f3n Bol\u00edvar. Quando questa si dissolse nel 1880, Panama rimase parte della Colombia.\nIntanto tra il 1850 e il 1855 era stata costruita la prima ferrovia transcontinentale americana, la Panama Railway.\nIndipendenza dalla Colombia.\nIl 3 novembre 1903, la Repubblica di Panama dichiar\u00f2 la propria indipendenza dalla Colombia. Il Presidente del Consiglio Municipale, Demetrio H. Brid, la pi\u00f9 alta autorit\u00e0 all'epoca, divenne Presidente \"de facto\", nominando un governo provvisorio il 4 novembre a dirigere gli affari della nuova repubblica. Gli Stati Uniti, primo Stato a riconoscere la nuova Repubblica di Panama, inviarono l'esercito a difenderne gli interessi economici. L'Assemblea Costituente del 1904 elesse Dr. Manuel Amador Guerrero, un membro importante del partito dei Conservatori, come il primo Presidente costituzionale della Repubblica di Panama.\nNel dicembre del 1903, rappresentanti della repubblica firmarono il Trattato Hay-Bunau Varilla con gli Stati Uniti che garant\u00ec il diritto a questi ultimi di costruire e amministrare indefinitamente il Canale di Panama, che fu aperto nel 1914. Il Trattato gener\u00f2 un contenzioso diplomatico tra i due Paesi, che raggiunse il punto critico nelle rivolte del Giorno dei Martiri (9 gennaio 1964). La firma dei Trattati Torrijos-Carter nel 1977 pose fine allo scontro.\nL'intento originale dei padri fondatori era di portare pace e armonia tra i due maggiori partiti (Conservatori e Liberali). Il governo panamense attravers\u00f2 comunque periodi di instabilit\u00e0 e corruzione e, in vari momenti della sua storia, il mandato di un presidente eletto termin\u00f2 prematuramente. Nel 1968 un colpo di Stato rovesci\u00f2 il governo del recentemente eletto Arnulfo Arias Madrid. Il generale Omar Torrijos riusc\u00ec ad assumere un forte ruolo di potere all'interno della giunta militare a capo del Paese e, in seguito, a imporsi in modo autocratico fino al giorno della sua morte, avvenuta apparentemente in un incidente aereo nel 1981.\nDopo la morte di Torrijos, il potere pass\u00f2 nelle mani del generale Manuel Noriega, precedentemente a capo della polizia segreta panamense ed ex-informatore della CIA. Gli Stati Uniti rivolsero a Noriega l'accusa di traffico di droga internazionale.\nIl 20 dicembre 1989 ventisettemila soldati statunitensi invasero Panama, con l'intenzione di rimuovere Noriega.\nPoche ore dopo l'avvio dell'operazione Just Cause, in una cerimonia che ebbe luogo all'interno della base militare statunitense nella precedente Zona del Canale di Panama, Guillermo Endara (vincitore nelle elezioni del maggio 1989) prest\u00f2 giuramento come nuovo Presidente di Panama. Dieci anni dopo l'invasione, l'amministrazione del Canale torn\u00f2 sotto il controllo panamense, in accordo con la tempistica stabilita nei Trattati Torrijos-Carter. Dopo l'invasione, Noriega trov\u00f2 asilo presso la missione diplomatica della Santa Sede, rappresentata a Panama da mons. Jos\u00e9 S. Laboa. Noriega si arrese ai militari americani dopo che erano state diffuse voci che la folla era pronta ad assaltare la nunziatura apostolica e a linciarlo. Condotto in Florida, ne fu richiesta formalmente l'estradizione e fu processato. Potrebbe essere rilasciato sulla parola a settembre del 2007, ma i Panamensi ne hanno chiesto il trasferimento in patria per processarlo per omicidio.\nIn ottemperanza ai Trattati Torrijos-Carter, gli Stati Uniti hanno restituito tutto il territorio del Canale a Panama il 31 dicembre 1999, ma si sono riservati il diritto di intervenire militarmente nell'interesse della sicurezza nazionale.\nLa popolazione di Panama ha approvato l'ampliamento del Canale, in modo da incrementare il numero di navi in transito."}
{"id": "2005401", "revid": "33689", "url": "https://it.wikipedia.org/wiki?curid=2005401", "title": "Tito Flavio Sabino (console 82)", "text": "Biografia.\nSabino era figlio dell'omonimo Tito Flavio Sabino, console nel 69 e cugino degli imperatori Tito e Domiziano; suo fratello minore fu Tito Flavio Clemente. Spos\u00f2 Giulia, figlia di Tito. \nNell'82, durante il secondo anno di regno di Domiziano, fu nominato console ordinario. Successivamente, forse nell'87, fu messo a morte dal cugino Domiziano, divenuto imperatore, in quanto, durante i comizi consolari, un araldo lo aveva chiamato \"imperator\" e non \"consul\" designato."}
{"id": "2005410", "revid": "767487", "url": "https://it.wikipedia.org/wiki?curid=2005410", "title": "Nostalgias (Mina)", "text": "Nostalgias, pubblicato nel 1998, \u00e8 un album della cantante italiana Mina.\nIl disco contiene alcune versioni in lingua di brani pubblicati all'interno del doppio \"Canarino mannaro\", con altri brani tratti da \"Pappa di latte\" e \"Lochness\". La traccia \"Crazy\" \u00e8 l'unica non in spagnolo, \u00e8 in inglese ed \u00e8 tratta ancora da \"Canarino mannaro\".\nIl brano \"Nostalgias\" \u00e8 in una versione differente rispetto a quella pubblicata all'interno di \"Lochness\".\nPer la copertina Mauro Balletti recupera lo scatto gi\u00e0 utilizzato nel 1980, per il singolo a 45giri \"Buonanotte Buonanotte / Capisco\", aggiungendo altre immagini inedite dello stesso servizio fotografico.\nQuesto album non \u00e8 incluso nella discografia sul sito ufficiale minamazzini.com."}
{"id": "2005411", "revid": "363629", "url": "https://it.wikipedia.org/wiki?curid=2005411", "title": "AVC-Intra", "text": "AVC-Intra \u00e8 un codec video per uso professionale originariamente sviluppato da Panasonic e conforme allo standard H.264/MPEG-4 AVC e alla raccomandazione SMPTE RP 2027-2007.\nL'algoritmo AVC-Intra \u00e8 utilizzato da una serie di prodotti per la produzione di contenuti video ad alta definizione, come per esempio alcuni modelli di telecamere professionali ad alta definizione e alcuni tra i principali software di editing video di tipo professionale.\nIl codec ha iniziato a essere utilizzato a livello industriale nell'aprile 2007 e viene impiegato in ambiti professionali in cui \u00e8 richiesta la memorizzazione in formato digitale di contenuti video in alta definizione per scopi di archiviazione ed elaborazione dell'immagine. L'algoritmo si basa su una compressione intraframe a 10-bit, adatta per l'elaborazione digitale e in grado di preservare la qualit\u00e0, ottimizzando l'occupazione di memoria (met\u00e0 dello spazio rispetto ai formati in alta definizione basati sugli standard MPEG-2 HDV e DVCPRO HD).\nCaratteristiche tecniche.\nL'algoritmo pu\u00f2 operare secondo due classi differenti\nEntrambe le classi supportano:\nImpieghi professionali dell'algoritmo.\nL'algoritmo \u00e8 supportato da una serie di prodotti di elaborazione e post-produzione video di tipo professionale:"}
{"id": "2005415", "revid": "599013", "url": "https://it.wikipedia.org/wiki?curid=2005415", "title": "Andrea Tentoni", "text": "Caratteristiche tecniche.\nCentravanti forte fisicamente e nel gioco aereo, era dotato di una progressione che lo rendeva particolarmente abile nelle ripartenze, tanto da essere definito dal suo allenatore Gigi Simoni \"il pi\u00f9 forte centravanti d'Italia se si gioca in contropiede\".\nCarriera.\nCresciuto nel , esordisce nel campionato di Serie C1 1987-1988. In seguito milita in Serie C2, prima nel e poi nella Vis Pesaro, dove viene notato dall'allenatore Luigi Simoni che nel 1992 lo vuole con lui nella Cremonese, in Serie B.\nProprio a Cremona vive il suo periodo calcistico migliore, disputandovi quattro campionati consecutivi. Nel campionato di Serie B 1992-1993 realizza 16 reti, contribuendo alla promozione in Serie A della squadra lombarda e alla conquista della Coppa Anglo-Italiana a Wembley contro il Derby County. Nella stagione successiva, all'esordio in Serie A, realizza altre 11 reti nonostante il suo rendimento sia condizionato da uno stop a causa della varicella; attira l'attenzione della stampa nazionale e del commissario tecnico Arrigo Sacchi e conquista la salvezza nel massimo campionato.\nNel 1996, dopo la retrocessione della Cremonese, viene acquistato dai rivali del , come alternativa a Pasquale Luiso. L'esperienza piacentina \u00e8 negativa: la squadra si salva allo spareggio contro il Cagliari, e Tentoni realizza un unico gol, contro il , offrendo prestazioni sottotono che gli valgono il soprannome di \"Rigido\" da parte della tifoseria piacentina. Al termine della stagione viene ceduto in Serie B, prima al Chievo Verona (dove finisce nuovamente in panchina, in favore dell'emergente Federico Cossato) e poi al . Chiude la carriera nel Rimini, in Serie C2, a 31 anni.\nIn seguito \u00e8 stato allenatore dello Stella San Giovanni, in Seconda Categoria riminese, e dal 2010 \u00e8 tecnico della nazionale femminile della Federazione Sammarinese Giuoco Calcio."}
{"id": "2005416", "revid": "709565", "url": "https://it.wikipedia.org/wiki?curid=2005416", "title": "Uomo 3-D", "text": "L'Uomo 3-D (\"3-D Man\"), \u00e8 il nome di diversi personaggi dei fumetti, pubblicati dalla Marvel Comics.\nBiografia dei personaggi.\nHal Chandler e Chuck Chandler.\nMentre collaudava il razzo sperimentale della NASA XF-13, il pilota Chuck Chandler fu rapito dagli alieni Skrull. Costoro tentarono di interrogarlo, ma Chuck riusc\u00ec a fuggire danneggiando il loro propulsore di distorsione e la navetta aliena esplose, ma durante la fuga Chuck fu esposto a una strana radiazione. L'XF-13 si schiant\u00f2 nel deserto del Mojave e mentre suo fratello Hal, con cui era cresciuto insieme a Los Angeles, tent\u00f2 di salvarlo Chuck scomparve. Successivamente Hal scopr\u00ec che l'immagine di Chuck era stata impressa sulle lenti dei suoi occhiali, e che indossandoli e concentrandosi era in grado di far materializzare il fratello. In questa nuova forma Chuck indossa un costume verde e rosso e la sua forza, velocit\u00e0 e resistenza sono triplicate.\nIn pi\u00f9 occasioni la mente di Hal ha occupato il corpo di 3-D Man, e c'\u00e8 il sospetto che la mente dell'eroe sia una combinazione di quelle di Hal e Chuck (quest'ultima spesso dominante).\nDopo numerose avventure, tra cui impedire svariati piani di conquista da parte degli Skrull, Hal decide di lasciare libero suo fratello in un'altra dimensione smettendo di essere cos\u00ec 3-D Man, ma quando incontr\u00f2 Bruce Banner e temendo che questi potesse trasformarsi in Hulk, us\u00f2 i suoi occhiali per invocare Chuck un'ultima volta.\nIn tempi recenti i poteri di 3-D Man sono stati utilizzati dalla Triune Understanding, per potenziare Triathlon, a costo della capacit\u00e0 di separarsi per i fratelli Chandler. Grazie all'aiuto dei Vendicatori la situazione si \u00e8 risolta.\nDopo aver firmato l'atto di registrazione dei supereroi e aver svolto un periodo di addestramento a Camp Hammond, Triathlon ha cambiato la propria identit\u00e0 in quella di 3-D Man (Delroy Garrett), e sta svolgendo un importante ruolo nella Secret Invasion degli Skrull.\nDelroy Garrett Jr..\nDelroy Garrett \u00e8 un corridore olimpico vincitore di diverse medaglie ma la cui carriera \u00e8 stata interrotta quando si \u00e8 scoperto che faceva uso di steroidi. In seguito Delroy ha iniziato a frequentare la \"Triune Understanding\" per ricominciare ad avere fiducia in se stesso e il leader dell'organizzazione, Jonathan Tremont, ha fatto in modo che ottenesse i poteri del 3-D Man originale (Hal e Chuck Chandler), che era riuscito ad rubare. Delroy crede cos\u00ec tanto negli insegnamenti di Tremont che non sospetta l'origine dei suoi poteri, ma pensa che siano dovuti all'emergere del suo potenziale nascosto. Cos\u00ec Delroy diventa non solo un supereroe usando l'identit\u00e0 di Triathlon, ma anche il portavoce della Triune Understanding. Presto si incontr\u00f2 con i Vendicatori e li aiut\u00f2 a sconfiggere il trafficante d'armi Moses Magnum, questo fu solo il primo incontro con gli eroi pi\u00f9 potenti della terra. Poco dopo, infatti, li aiut\u00f2 nuovamente contro Lord Templar e Pagan durante la cerimonia di inaugurazione della nuova sede della Triune Understanding e in quest'occasione, dopo la fuga dei due aggressori, Tremont incolp\u00f2 i Vendicatori per i danni subiti e inizi\u00f2 una campagna diffamatoria contro la squadra di eroi sostenendo che fossero intolleranti verso la religione e razzisti. Ma con un colpo di scena lo stesso Tremont perdon\u00f2 pubblicamente i Vendicatori che accettarono le scuse con riluttanza. Durante la conferenza stampa Tremont \u00e8 attaccato da un terrorista, ma anche in questa occasione la collaborazione tra Triathlon e i Vendicatori pose fine alla minaccia. Duane Freeman, all'epoca il contatto tra i Vendicatori e il governo USA, sugger\u00ec che la squadra avrebbe dovuto accogliere Triathlon tra le sue file per calmare ulteriormente la cattiva pubblicit\u00e0 diretta contro i Vendicatori.\nAll'inizio, pur essendo un membro molto valido, Triathlon si lamentava e litigava costantemente con gli altri compagni di squadra poich\u00e9 pensava fossero intolleranti e lo avessero accolto nella squadra solo per salvarsi la faccia. Ma presto dopo una discussione con Warbird (Ms. Marvel), che gli suggeriva di provare a collaborare con i suoi compagni di squadra per provare che aveva torto, Delroy si convinse che i Vendicatori erano brave persone e divenne un buon elemento per la squadra, addirittura rifiutando a volte di svolgere le sue mansioni per la Triune Understanding se queste erano in conflitto con i suoi compiti di Vendicatore.\nSuccessivamente quando Kang conquist\u00f2 la terra, un essere di immenso potere entr\u00f2 nel sistema solare. Questi era il \"Triplo Male\" che Tremont attendeva e per cui aveva fondato la Triune Understanding. I Vendicatori affrontarono la minaccia e la verit\u00e0 venne a galla: Tremont cercava il potere del \"Triplo Male\" per se stesso, e per questo in passato aveva rubato i poteri del 3-D Man originale e resuscitato i suoi due fratelli che divennero Pagan e Lord Templar. Aveva cos\u00ec formato la Triune Understanding per cercare gli altri frammenti del triangolo del potere, e l'ultimo pezzo che cercava era contenuto nel \"Triplo Male\". Durante la battaglia Tremont uccise i suoi fratelli e gli adepti della sua setta assorbendo le loro energie dentro di s\u00e9 per poter sconfiggere il \"Triplo Male\" e divenire un dio in terra, ma riusc\u00ec solo a perdere il controllo dei poteri. Ma Triathlon riusc\u00ec a incanalare i poteri di Tremont e a sconfiggere il \"Triplo Male\", comprendendo che questo potere poteva essere controllato solo da chi si \u00e8 sforzato per gli altri e non solo per se stesso.\nAlla fine i Vendicatori rientrarono sulla terra e nuovamente grazie all'aiuto di Triathlon riuscirono a sconfiggere Kang e Scarlet Centurion, e poco dopo Delroy dissolse le rimanenti energie della piramide per impedire che qualcuno ne facesse un cattivo uso, non prima di aver riportato l'originale 3-D Man e suo fratello alle loro forme originali.\nAlla fine Triathlon lasci\u00f2 i Vendicatori.\nCivil War.\nDurante i fatti di Civil War Garrett si alle\u00f2 con i Vendicatori Segreti di Capitan America poich\u00e9 non d'accordo con l\"A.R.S.(Atto di Registrazione dei Supereroi)\", ma con la vittoria della fazione pro-registrazione Delroy fu recrutato dall\"Iniziativa dei 50 Stati\" sia come istruttore di nuove reclute, che a sua volta, come recluta per perfezionare l'uso dei suoi poteri. Gli \u00e8 stata assegnata la guida della squadra che presta servizio nelle Hawaii, squadra che guida con il nome in codice di 3-D Man.\nAltre versioni.\nin \"What If\" (prima serie) n. 9, l'agente dell'FBI Jimmy Woo convinse 3-D Man a formare, insieme ad altri eroi, i Vendicatori. Gli eventi di Avengers Forever hanno cancellato quell'avventura, ma una missione simile si \u00e8 svolta nella miniserie \"Agents of Atlas\" del 2006. In quest'occasione 3-D Man non compare nella formazione in quanto, anche se le sue avventure si svolgono negli anni cinquanta, non \u00e8 un personaggio della Atlas Comics."}
{"id": "2005417", "revid": "2076670", "url": "https://it.wikipedia.org/wiki?curid=2005417", "title": "SSHFS", "text": "SSHFS \u00e8 un file system per i sistemi operativi unix-like (macOS, Linux, BSD), di cui esiste anche un port per Windows. Questo file system permette di montare in locale una directory posizionata su un server remoto in cui gira SSH, similmente a quanto avviene con le cartelle condivise di netbios/samba ma con il vantaggio di avere una connessione cifrata non intercettabile (tramite ssh). Questo software implementa il modulo del kernel FUSE.\nUtilizzo.\nPer montare una directory si invia questo comando:\nsshfs [&lt;utente&gt;@]&lt;server&gt;:&lt;/directory/da/montare&gt; &lt;directory_locale&gt;\nin cui &lt;utente&gt; \u00e8 il nome utente, &lt;server&gt; \u00e8 l'indirizzo del server, &lt;/directory/da/montare&gt; \u00e8 l'indirizzo della directory da montare (remota) e &lt;directory_locale&gt; \u00e8 l'indirizzo della directory su cui montare(locale).\nPer smontare invece:\nfusermount -u &lt;directory_locale&gt;\noppure in macOS:\numount &lt;directory_locale&gt;"}
{"id": "2005429", "revid": "1652635", "url": "https://it.wikipedia.org/wiki?curid=2005429", "title": "Nessuno", "text": ""}
{"id": "2005431", "revid": "289247", "url": "https://it.wikipedia.org/wiki?curid=2005431", "title": "Avc intra", "text": ""}
{"id": "2005433", "revid": "1305772", "url": "https://it.wikipedia.org/wiki?curid=2005433", "title": "Tito Flavio Clemente", "text": ""}
{"id": "2005436", "revid": "211345", "url": "https://it.wikipedia.org/wiki?curid=2005436", "title": "AVC Intra", "text": ""}
{"id": "2005437", "revid": "104458", "url": "https://it.wikipedia.org/wiki?curid=2005437", "title": "Silvano Beltrametti", "text": "Biografia.\nCarriera sciistica.\nOriginario di Valbella, grande promessa dello sci elvetico e attivo in gare FIS dal gennaio del 1995, Beltrametti ottenne i primi risultati di prestigio nel 1996, quando conquist\u00f2 la medaglia d'argento ai Mondiali juniores di Hoch-Ybrig nel supergigante. Nella medesima specialit\u00e0 il 27 gennaio 1997 a Val-d'Is\u00e8re esord\u00ec in Coppa Europa, senza completare la prova; un mese dopo ai Mondiali juniores di Schladming vinse un'altra medaglia d'argento, questa volta nella discesa libera.\nL'esordio in Coppa del Mondo avvenne il 16 gennaio 1998 nella discesa libera di Wengen, che non complet\u00f2; ai successivi Mondiali juniores del Monte Bianco 1998 si aggiudic\u00f2 la medaglia di bronzo nello slalom gigante. Il 25 novembre 2000 conquist\u00f2 il primo podio in Coppa del Mondo, il 2\u00ba posto nella discesa libera di Lake Louise; ai successivi Mondiali di Sankt Anton am Arlberg 2001, sua unica presenza iridata, ottenne il 4\u00ba posto nella discesa libera e il 14\u00ba nel supergigante.\nIl 7 dicembre 2001 conquist\u00f2 il suo secondo e ultimo podio in Coppa del Mondo, arrivando 3\u00ba in discesa libera a Val-d'Is\u00e8re. Il giorno successivo, sempre sulla stessa pista e specialit\u00e0, Beltrametti fu protagonista di un'uscita di pista a oltre 100\u00a0km/h: lo sciatore svizzero sfond\u00f2 le reti di protezione e, cadendo sulle rocce sottostanti, si lesion\u00f2 la colonna vertebrale tra la sesta e la settima vertebra, rimanendo cos\u00ec paralizzato nella parte inferiore del corpo.\nCarriera dirigenziale.\nDopo l'incidente e la riabilitazione complet\u00f2 gli studi e avvi\u00f2 varie iniziative professionali in ambito sportivo, dall'organizzazione di \"La Nuit blanche\", il gal\u00e0 degli sport invernali svizzeri che si tenne a Davos dal 2003 al 2005, alla gestione del portale web \"skionline.ch\", del quale fu amministratore delegato dal 2007 al 2010. In seguito ha assunto l'incarico di presidente del comitato organizzatore della gare di Coppa del Mondo nella natia Lenzerheide.\nRiconoscimenti.\nA Silvano Beltrametti \u00e8 intitolata la pista di discesa libera a Lenzerheide."}
{"id": "2005439", "revid": "1388811", "url": "https://it.wikipedia.org/wiki?curid=2005439", "title": "Zero Infinito", "text": "Zero Infinito \u00e8 una raccolta di canzoni di Renato Zero, pubblicata nel 2008.\nTracce.\nCD1\nCD2\nCD3"}
{"id": "2005442", "revid": "1305772", "url": "https://it.wikipedia.org/wiki?curid=2005442", "title": "Val di Cornia (disambigua)", "text": "Elenco dei vini DOC che portano la denominazione Val di Cornia."}
{"id": "2005455", "revid": "287204", "url": "https://it.wikipedia.org/wiki?curid=2005455", "title": "Nikko (monaco buddhista giapponese)", "text": ""}
{"id": "2005457", "revid": "767487", "url": "https://it.wikipedia.org/wiki?curid=2005457", "title": "Gustavo Bianchi", "text": "Biografia.\nNel 1863 entr\u00f2 all'Accademia militare di Modena, uscendone con il grado di sottotenente.\nNel 1868, a causa di un grave problema agli occhi, dovette tuttavia lasciare l'esercito. Nel luglio del 1878 decise di partire per l'Etiopia assieme alla spedizione di Pellegrino Matteucci. Torn\u00f2 in Africa anche l'anno successivo: il 20 maggio 1879 venne ricevuto dall'imperatore d'Etiopia Giovanni IV.\nNel frattempo, essendo stato informato della prigionia di Giovanni Chiarini cerc\u00f2, invano, di mettere in atto tentativi di liberazione, giungendo fino a Lit Marefi\u00e0, dove ebbe modo d'incontrare Orazio Antinori. Il succo di questa spedizione, che riscosse particolari apprezzamenti in patria e diede anche lo spunto per la composizione di una mazurca, \u00e8 stato condensato dallo stesso Bianchi nel volume \"Alla terra dei Galla\", la cui pubblicazione sarebbe per\u00f2 slittata a poco prima della sua morte.\nNel 1884 tent\u00f2 un'altra spedizione, questa volta diretta in Dancalia, assieme a Cesare Diana e Gherardo Monari, con l'intento di trovare una via commerciale che da Assab potesse portare fino all'interno dell'Etiopia, anche per evitare i luoghi in cui era stata trucidata, quattro anni prima, la spedizione di Giuseppe Maria Giulietti. Il tentativo, tuttavia, non diede gli esiti sperati: nella notte tra il 6 e il 7 ottobre 1884 Bianchi, Diana e Monari vennero uccisi dai Dancali presso la pozza di Tio, come scopr\u00ec 44 anni dopo l'esploratore italiano Ludovico M. Nesbitt..\nLa notizia della tragica fine della \"spedizione Bianchi\", che si diffuse dopo circa tre mesi dai fatti, ebbe larga risonanza nell'opinione pubblica. Alla Camera, nella seduta del 15 gennaio 1885, il ministro degli Affari esteri, Pasquale Stanislao Mancini, in risposta ad un'interrogazione presentata da Attilio Brunialti, nel confermare l'eccidio, afferm\u00f2 che il Governo aveva sconsigliato all'esploratore ferrarese di seguire quella strada, in quanto pericolosa, ma che tuttavia, ricevuta la notizia della morte di Bianchi e dei suoi colleghi, aveva interpellato il re d'Abissinia e il sultano d'Aussa affinch\u00e9 gli autori fossero individuati e puniti, soggiungendo di aver comunque \u00abprovveduto alla spedizione di un presidio militare in Assab\u00bb. I diari, le relazioni e le lettere di quest'ultima spedizione vennero pubblicati da Carlo Zaghi.\nBianchi fu anche socio corrispondente della Societ\u00e0 geografica italiana."}
{"id": "2005460", "revid": "287204", "url": "https://it.wikipedia.org/wiki?curid=2005460", "title": "Sonali Bendre", "text": "Biografia.\nHa ricoperto ruoli da protagonista in numerosi film di Bollywood. Nel 1994 \u00e8 stata eletta attrice pi\u00f9 promettente della nazione e l'anno successivo ha vinto il Filmfare Lux New Face Award per l'interpretazione nel film \"Aag\".\nNel 2001 ha conquistato il premio Star Screen Award Best Supporting Actress per il film Hamara Dil Aapke Paas Hai.\nOggi \u00e8 uno dei giudici della quarta stagione del programma televisivo Indian Idol."}
{"id": "2005462", "revid": "262457", "url": "https://it.wikipedia.org/wiki?curid=2005462", "title": "Ikkyu", "text": ""}
{"id": "2005464", "revid": "729019", "url": "https://it.wikipedia.org/wiki?curid=2005464", "title": "Ipomagnesiemia", "text": "Con ipomagnesiemia si indica una concentrazione inferiore alla norma di magnesio nel sangue, che pu\u00f2 o meno manifestarsi con segni e sintomi tipici di tale condizione.\nSintomatologia.\nFra i sintomi e i segni clinici ritroviamo vomito, anoressia, fascicolazioni e crampi muscolari, aritmie cardiache. In alcuni casi sono riscontrabili anche manifestazioni neurologiche, quali confusione mentale, disorientamento, allucinazioni e crisi epilettiche.\nEziologia.\nLe cause sono di varia natura e comprendono sia forme di ridotto assorbimento (malnutrizione, malassorbimento) sia forme di aumentata perdita o escrezione.\nTerapia.\nIl trattamento \u00e8 farmacologico, con somministrazione di citrato di magnesio (e altri sali organici del magnesio, per esempio magnesio pidolato) per via orale; se necessario un trattamento pi\u00f9 rapido o aggressivo, viene somministrato solfato di magnesio per via intravenosa."}
{"id": "2005466", "revid": "767487", "url": "https://it.wikipedia.org/wiki?curid=2005466", "title": "Jon Condo", "text": "Carriera professionistica.\nDallas Cowboys.\nCondo firm\u00f2 come free agent il 29 aprile 2005 con i Dallas Cowboys, dopo non essere stato scelto al draft NFL 2005. Debutt\u00f2 come professionista il 9 settembre contro i San Diego Chargers, il 28 settembre venne svincolato giocando con i Cowboys solamente tre partite.\nNew England Patriots.\nIl 17 gennaio 2006 firm\u00f2 con i New England Patriots ma il 21 agosto venne svincolato.\nOakland Raiders.\nIl 29 novembre 2006 firm\u00f2 con la squadra di allenamento degli Oakland Raiders. Il 3 gennaio 2007 rifirm\u00f2 per un anno a 360.000$ e venne spostato nel ruolo di long snapper. Gioc\u00f2 16 partite mettendo a segno 8 tackle totali.\nIl 22 marzo 2008 firm\u00f2 un nuovo contratto annuale per 445.000$. Disput\u00f2 16 partite facendo registrare 4 tackle totali. Il 16 marzo 2009 firm\u00f2 un contratto di 1,01 milioni di dollari. A fine stagione fu convocato per il suo primo Pro Bowl.\nIl 16 marzo 2010, Condo firm\u00f2 un contratto annuale di 1,684 milioni di dollari. Gioc\u00f2 16 partite con 6 tackle totali, inoltre forz\u00f2 e recuper\u00f2 un fumble. Il 29 luglio 2011 firm\u00f2 un contratto triennale per un totale di 3,55 milioni di dollari, inclusi 325.000$ di bonus alla firma. A fine stagione fu selezionato per il secondo Pro Bowl della carriera.\nIl 28 ottobre 2012, contro i Kansas City Chiefs, recuper\u00f2 un importante fumble sulle 14 yard avversarie ritornandolo per 3 yard. Il 4 agosto firm\u00f2 un nuovo contratto quadriennale per un totali di 4,4 milioni di dollari (1,7 milioni garantiti), inclusi 710.000$ di bonus alla firma. L'8 settembre 2013 gioc\u00f2 la sua 100 partita nella NFL contro gli Indianapolis Colts.\nIl 20 marzo 2017 rifirm\u00f2 un contratto annuale con i Raiders."}
{"id": "2005467", "revid": "128334", "url": "https://it.wikipedia.org/wiki?curid=2005467", "title": "Energia del campo elettromagnetico", "text": "In fisica, l'energia del campo elettromagnetico \u00e8 l'energia immagazzinata in una data regione di spazio dal campo elettromagnetico, ed \u00e8 costituita dalla somma delle energie associate al campo elettrico ed al campo magnetico. Nelle onde elettromagnetiche queste due quantit\u00e0 sono sempre uguali ed \u00e8 conveniente parlare di flusso di energia trasportata dall'onda nell'unit\u00e0 di tempo attraverso una superficie, attraverso l'uso del vettore di Poynting.\nEnergia del campo elettrico.\nL'energia del campo elettrico generato da un insieme di cariche si calcola a partire dal lavoro necessario per spostare ogni carica dall'infinito alla sua posizione. \u00c8 facile constatare che tale lavoro equivale a:\ndove formula_2 rappresenta una carica del sistema e formula_3 il potenziale generato dalle altre cariche nel punto dove si trova la carica formula_2. Naturalmente nel caso di distribuzioni continue di carica si avr\u00e0:\ncon formula_6 densit\u00e0 di carica e formula_7 volume infinitesimo. Ora manipoliamo l'espressione sfruttando la prima equazione di Maxwell:\napplicando poi l'identit\u00e0 vettoriale che coinvolge la divergenza di un prodotto di uno scalare per un vettore:\nDalla definizione di potenziale elettrico tale espressione \u00e8 pari a:\ned applicando il teorema della divergenza:\nA questo punto, si pu\u00f2 estendere il dominio di integrazione su tutta la regione dello spazio nel quale il campo elettrico sia apprezzabilmente diverso da zero, e quindi trascurare il primo dei due integrali. L'energia si riduce quindi a:\ndove\n\u00e8 la densit\u00e0 di energia elettrica nel vuoto.\nNel caso ci si trovi in presenza di un dielettrico, tramite gli stessi passaggi si ottiene:\ndove formula_15 \u00e8 il vettore di spostamento elettrico, e:\n\u00e8 la densit\u00e0 di energia elettrica nella materia.\nEnergia del campo magnetico.\nPer ricavare l'espressione della densit\u00e0 di energia del campo magnetico \u00e8 possibile considerare il caso di un circuito RL nel quale sia presente un solenoide infinito ideale di induttanza formula_17 e un resistore di resistenza formula_18. Per la geometria del solenoide, in cui formula_19 \u00e8 la sezione e formula_20 il numero di spire, si procede del seguente modo:\nL'equazione che governa il circuito \u00e8:\nSostituendo in quest'ultima la prima e moltiplicando per formula_23 si ha:\nSi nota come l'energia somministrata all'induttanza in un tempo formula_25, che \u00e8 interpretata come l'energia necessaria ad aumentare l'intensit\u00e0 del campo di formula_26, \u00e8:\ndove formula_28 \u00e8 la lunghezza del solenoide e formula_29 il numero di spire per unit\u00e0 di lunghezza. Dividendo per il volume formula_30 del solenoide:\nTale relazione ha validit\u00e0 generale, ma per l'esatto calcolo dell'energia \u00e8 necessario conoscere il legame tra formula_32 e formula_33, cio\u00e8 la curva di isteresi. Nel caso di materiali diamagnetici e paramagnetici, in cui la relazione \u00e8 approssimativamente lineare:\ndove formula_35 \u00e8 la permeabilit\u00e0 magnetica del materiale, l'energia \u00e8 facilmente calcolabile tramite un'espressione analoga a quella del campo elettrico:\ndove\n\u00e8 la densit\u00e0 di energia magnetica.\nEnergia del campo elettromagnetico e delle onde elettromagnetiche.\nQuando in una regione di spazio sono presenti sia un campo elettrico che un campo magnetico entrambi non nulli, allora l'energia totale del campo elettromagnetico \u00e8 la semplice somma delle energie dei due campi:\nNel caso particolare delle onde elettromagnetiche, le energie associate al campo elettrico e al campo magnetico sono uguali. Ci\u00f2 discende immediatamente dal fatto che le equazioni di Maxwell impongono la condizione:\ne perci\u00f2:\nNel caso specifico delle onde elettromagnetiche l'energia elettromagnetica prende il nome di \"energia radiante\", per sottolineare il fatto che le onde rappresentano un flusso di energia nello spazio. Se l'onda appartiene allo spettro di frequenze della luce visibile, l'energia radiante prende il nome di \"energia luminosa\".\nIl vettore di Poynting e la conservazione dell'energia.\nNella trattazione energetica delle onde elettromagnetiche ha grande importanza il vettore di Poynting, definito dal prodotto vettoriale tra il campo elettrico formula_41 ed campo magnetico formula_33:\nEsso rappresenta la quantit\u00e0 di energia trasportata dalla radiazione elettromagnetica per unit\u00e0 di tempo e di superficie, e la sua direzione \u00e8 quindi perpendicolare ai vettori dei due campi e concorde con la direzione di propagazione della radiazione.\nPartendo dall'energia del campo elettromagnetico e derivando rispetto al tempo si ottiene il teorema di Poynting, che esprime la conservazione dell'energia del campo elettromagnetico nel caso in cui i campi elettrico e magnetico siano accoppiati, cosa che non avviene in generale nel caso stazionario. Il teorema afferma che la variazione nel tempo della densit\u00e0 di energia formula_44 sommata alla variazione nello spazio del vettore di Poynting sia pari alla potenza dissipata dal campo nel materiale per effetto Joule:\nin forma integrale si ha:\nDal punto di vista fisico la relazione afferma che la variazione temporale dell'energia associata al campo elettromagnetico all'interno di una superficie contenente un materiale conduttore \u00e8 pari al flusso del vettore di Poynting, che rappresenta l'energia trasportata dal campo attraverso la superficie formula_47, sommata all'energia trasferita alle cariche libere del materiale contenuto in essa.\nNell'elettrodinamica quantistica, le radiazioni elettromagnetiche sono costituite da particelle elementari, i fotoni, che trasportano ognuno un \"pacchetto\" di energia. Se prendiamo un fascio di fotoni tutti della stessa energia otteniamo un'onda monocromatica di frequenza:\ndove formula_49 \u00e8 la frequenza e formula_50 \u00e8 la costante di Planck."}
{"id": "2005468", "revid": "486946", "url": "https://it.wikipedia.org/wiki?curid=2005468", "title": "Transition Region and Coronal Explorer", "text": ""}
{"id": "2005470", "revid": "1632387", "url": "https://it.wikipedia.org/wiki?curid=2005470", "title": "Liberation Transmission", "text": "Liberation Transmission \u00e8 il terzo album del gruppo musicale gallese Lostprophets, pubblicato il 26 e 27 giugno 2006 rispettivamente nel Regno Unito e negli Stati Uniti d'America.\nLa frase in latino sulla copertina dell'album, \"Nobis, Pro Lemma, Vobis\" vuol dire \"For Us, For Them, For you\", frase che viene detta nel ritornello di \"Burn, Burn\", canzone tratta da Start Something. Da questo album sono stati tratti i singoli \"Rooftops (A Liberation Broadcast)\", \"A Town Called Hypocrisy\", \"Can't Catch Tomorrow (Good Shoes Won't Save You This Time)\" e \"\"."}
{"id": "2005471", "revid": "1468869", "url": "https://it.wikipedia.org/wiki?curid=2005471", "title": "Jos\u00e9 de Jes\u00fas Corona", "text": "Carriera.\nClub.\nDebutta il 15 febbraio 2003 in Atlas-Veracruz 3-0, totalizzando 17 presenze nella stagione di Clausura 2003, subendo 18 reti. Al termine del torneo di Clausura 2004, si trasferisce al Tecos de la UAG, giocando da titolare tutte le sue 143 presenze.\nIl 16 giugno 2009 firma un contratto triennale con il Cruz Azul.\nNazionale.\nDal 2005 \u00e8 convocato regolarmente per la nazionale di calcio messicana. \u00c8 stato il secondo di Oswaldo S\u00e1nchez a e di Guillermo Ochoa a Brasile 2014.\nViene convocato per la Copa Am\u00e9rica Centenario negli Stati Uniti, dove gioca la partita contro il Venezuela."}
{"id": "2005475", "revid": "287204", "url": "https://it.wikipedia.org/wiki?curid=2005475", "title": "Jose de Jesus Corona", "text": ""}
{"id": "2005478", "revid": "144796", "url": "https://it.wikipedia.org/wiki?curid=2005478", "title": "Ludwig Moser", "text": "Nel 1857 apr\u00ec a Karlovy Vary in Repubblica Ceca (allora Impero austro-ungarico) un atelier di lavorazione del vetro in cui operavano molti artisti indipendenti, ma \u00e8 nel 1892 che, ingrandendosi e iniziando una propria lavorazione del cristallo, diventa una vera e propria manifattura con 400 operai, la Karlsbaderglasindustrie Gesellschaft Ludwig Moser &amp; S\u00f6hne.\nLe sue caratteristiche sono le materie con cui sceglie di lavorare ed i tipi di lavorazione, in un connubio che vede strettamente interdipendenti le due parti. Cos\u00ec, riguardo alla prima, la scelta, non casuale, cade sul tipico cristallo di Boemia, quel vetro al calcio e al potassio, pi\u00f9 leggero e meno rifrangente del cristallo al piombo, ma che pu\u00f2 facilmente essere intagliato ed inciso, oltre ad offrire una migliore aderenza alle decorazioni in oro, segno distintivo di tutta una linea di produzione della Moser, che si manifesta in un fregio inciso con un motivo classico all'antica e poi dorato, che corre tutto intorno al vaso. Accanto a questo un altro decoro ricorrente \u00e8 un motivo floreale profondamente inciso e intagliato su cristallo chiaro, spesso rifinito con un'ulteriore applicazione di cristallo colorato."}
{"id": "2005487", "revid": "124811979", "url": "https://it.wikipedia.org/wiki?curid=2005487", "title": "Tito Flavio Clemente (console 95)", "text": "\u00c8 stato messo a morte dall'imperatore romano Domiziano nel 95. Secondo alcuni sarebbe un convertito all'ebraismo, secondo altri al cristianesimo e un santo. Alcuni l'hanno identificato con papa Clemente I.\nFamiglia.\nClemente era figlio di Tito Flavio Sabino, \"consul suffectus\" nel 69 e nel 72 e che era figlio di Tito Flavio Sabino, \"consul suffectus\" nel 47 e fratello maggiore dell'imperatore Vespasiano. Cos\u00ec Clemente era strettamente legato per parentela agli imperatori romani Vespasiano, Tito e Domiziano.\nSuo fratello maggiore Tito Flavio Sabino spos\u00f2 nell'81 Giulia, figlia dell'imperatore Tito e fu \"consul ordinarius\" nell'82. Clemente spos\u00f2 Flavia Domitilla, figlia di Flavia Domitilla minore, sorella di Tito e di Domiziano, e da lei ebbe sette figli, affidati alla cura di Quintiliano. Domiziano ebbe in grande considerazione Clemente e sua moglie Domitilla. Clemente fu nominato console per l'anno 95, con l'onore di avere per collega l'imperatore stesso; i figli di Clemente e Domitilla, ancora giovani, furono designati eredi dall'imperatore, che non aveva figli, e che cambi\u00f2 loro nome in Vespasiano e Domiziano.\nMorte.\nDal gennaio al maggio 95 Clemente fu \"consul ordinarius\" insieme all'imperatore Domiziano. Secondo quanto racconta Svetonio, Domiziano mise a morte Clemente appena terminato il suo consolato, sulla base di un leggero sospetto.\nCassio Dione racconta che l'accusa contro Clemente era di ateismo (\u1f00\u03b8\u03b5\u03cc\u03c4\u03b7\u03c2), spiegando che questa era l'accusa mossa verso molti di coloro che si lasciavano cadere negli usi dell'Ebraismo, alcuni dei quali furono messi a morte e altri privati dei propri beni, mentre Domitilla fu esiliata a \"Pandateria\" (Ventotene).\nIn seguito Domiziano fu assassinato da un collaboratore di Domitilla.\nNon vi sono espliciti accenni al cristianesimo: il primo autore che ha attribuito a Clemente la fede cristiana \u00e8 stato Giorgio Sincello nel IX secolo.\nSi discute se la repressione delle vittime di Domiziano aveva carattere religioso o politico.\nCulto.\nNon ci sono notizie di un suo culto nell'antichit\u00e0. Nel 1725 furono scoperte nella basilica di San Clemente al Celio delle reliquie che furono credute quelle di Flavio Clemente.\nIl Martirologio Romano ne ricorda la traslazione il 22 giugno."}
{"id": "2005488", "revid": "339392", "url": "https://it.wikipedia.org/wiki?curid=2005488", "title": "Isola di Ambon", "text": ""}
{"id": "2005490", "revid": "228587", "url": "https://it.wikipedia.org/wiki?curid=2005490", "title": "Delle calende non me ne curo purch\u00e9 a san Paolo non faccia scuro", "text": "Delle calende non me ne curo purch\u00e9 a san Paolo non faccia scuro \u00e8 un antico proverbio popolare che amalgama un aspetto sacro, come la festivit\u00e0 di san Paolo del 25 gennaio in cui si invoca la sua protezione, con un elemento magico costituito da un antico rito previsionale.\nCalende e san Paolo.\nGli agricoltori definiscono \"calende\" un rito particolare che non \u00e8 andato completamente in disuso. Durante la notte speciale di san Paolo, i contadini devono esporre fuori dalla loro casa, all'aria aperta, dodici mezze cipolle esposte ad est identificate da un numero, associato ai mesi del calendario, alle quali \u00e8 stato aggiunto un pizzico di sale. \nLa seconda parte del rito consiste nel verificare, la mattina seguente, in quale guscio il sale si \u00e8 sciolto. A quel punto, quindi, diviene possibile formulare la previsione tanto attesa: il mese abbinato al guscio con il sale sciolto sar\u00e0, secondo questa antica credenza, un mese piovoso, mentre quello con il sale intatto risulter\u00e0 asciutto.\nNon \u00e8 un caso che il giorno di san Paolo venisse anticamente chiamato \u00absan Paolo dei segni\u00bb.\nQuesta credenza \u00e8 molto antica e si ritiene che risalga ad un'epoca pagana.\nGi\u00e0 nei \"Diarii\" di M. Sanuto, scritto nel 1490, infatti, \u00e8 possibile leggere: \nI segni di san Paolo.\nQuesto proverbio relativo ai segni previsionali offerti nella giornata di san Paolo \u00e8 di origine romagnola, ma in pratica, in tutte le regioni d'Italia si era diffusa questa credenza, tanto \u00e8 vero che nel Veneto si \u00e8 conservato fino ai nostri giorni un altro proverbio simile:\nIl cui significato si riferisce all'andamento dell'intera annata, predetta dalle \"calende\", che potr\u00e0 essere positiva (\"angiolo\") o catastrofica (\"diavolo\")."}
{"id": "2005500", "revid": "123752150", "url": "https://it.wikipedia.org/wiki?curid=2005500", "title": "Street Talk (Steve Perry)", "text": "Street Talk \u00e8 il primo album del cantante statunitense Steve Perry, pubblicato nel 1984.\nL'album.\nL'album contiene la hit di maggiore successo del cantante: \"Oh Sherrie\", dedicata alla sua ragazza Sherrie Swafford. Il video del singolo, nel quale compare la stessa Swafford, \u00e8 stato trasmesso ripetutamente da MTV. \nInvece la base musicale della canzone \"It's Only Love\" dello stesso Perry ricorda molto la canzone \"Dinosaucers\", interpretata da Cristina D'Avena e sigla dell'omonima serie animata andata in onda su Italia 1.\nAltri brani di successo dell'album sono \"Foolish Heart\", \"She's Mine\" e \"Strung Out\". Nell'album suon\u00f2 anche Craig Krampf, il batterista della prima band del cantante. L'album \u00e8 dedicato a Richard Michaels, il bassista della sua prima band Alien Project, morto in un incidente stradale."}
{"id": "2005502", "revid": "599013", "url": "https://it.wikipedia.org/wiki?curid=2005502", "title": "Mois\u00e9s Mu\u00f1oz", "text": "Carriera.\nClub.\nDebutta il 19 settembre 1999 in Pachuca-Morelia (4-2), negli ultimi 7 minuti di gioco. Nel 2003 diventa titolare fisso del club.\nIl 26 maggio, nella gara di ritorno della finale play-off fra la sua squadra, l'Am\u00e9rica, e il Cruz Azul, realizza al 94' una rete con un colpo di testa su azione d'angolo portando l'incontro sul 2-1, quindi ai supplementari e infine alla vittoria del campionato dopo aver respinto un tiro dagli undici metri.\nNazionale.\nDal 2004 \u00e8 convocato in Nazionale di calcio messicana, sempre da portiere di riserva di Oswaldo S\u00e1nchez sia nella Copa Am\u00e9rica 2004 che nella FIFA Confederations Cup 2005."}
{"id": "2005504", "revid": "729019", "url": "https://it.wikipedia.org/wiki?curid=2005504", "title": "Porte Dauphine (metropolitana di Parigi)", "text": "Porte Dauphine (Mar\u00e9chal de Lattre de Tassigny) \u00e8 una stazione della metropolitana di Parigi. \u00c8 il capolinea ovest della linea 2.\nStoria.\nLa stazione \u00e8 stata inaugurata il 12 dicembre 1900. A quei tempi, la linea terminava a Charles de Gaulle - \u00c9toile. Ora la linea parte da qui, attraversa Montmartre e arriva a Place de la Nation.\nAlla stazione rimane solo una delle entrate liberty progettate da Hector Guimard (1867\u20131942), l'architetto incaricato dalla Compagnie du M\u00e9tropolitain de Paris (CMP) nel 1899 di disegnare le entrate delle stazioni.\nNelle vicinanze si trova la stazione Avenue Foch della RER C (niente trasferimento diretto)."}
{"id": "2005509", "revid": "1305772", "url": "https://it.wikipedia.org/wiki?curid=2005509", "title": "Bianco Pisano di San Torp\u00e8 (disambigua)", "text": ""}
{"id": "2005512", "revid": "827882", "url": "https://it.wikipedia.org/wiki?curid=2005512", "title": "Gomma adragante", "text": "La gomma adragante (pi\u00f9 raramente chiamata anche \"gomma da tragacanto\") \u00e8 un essudato secco ricavato dai fusti e dai rami di una ventina di specie di leguminose del genere \"Astragalus\", in particolare \"Astragalus adscendens\", \"Astragalus creticus\", \"Astragalus gummifer\" e \"Astragalus tragacantha\", originarie del sudest europeo e del sudovest asiatico. Il maggior produttore mondiale \u00e8 infatti l'Iran, ma \u00e8 presente anche in Iraq, Siria, Kurdistan turco e Grecia.\nIl termine adragante, o dragante, deriva dal greco \u03c4\u03c1\u03b1\u03b3\u03ac\u03ba\u03b1\u03bd\u03b8\u03b1 \"trag\u00e1kantha\", da \u03c4\u03c1\u03ac\u03b3\u03bf\u03c2 \"tr\u00e1gos\" \u2018caprone\u2019 e \u1f02\u03ba\u03b1\u03bd\u03b8\u03b1 \"\u00e1kantha\" \u2018spina\u2019, quindi \u2018spina del caprone\u2019. Infatti queste pianticelle sono munite di spine e ricoperte da un lattice biancastro e mucillaginoso che trasuda dalle fenditure dei rami e che ricorda appunto la lana delle capre.\nOltre che dalle piante, la gomma adragante oggi pu\u00f2 essere ottenuta anche sinteticamente. \u00c8 costituita essenzialmente da polisaccaridi naturali ad elevato peso molecolare (galattoarabani e polisaccaridi acidi) che, per idrolisi, danno acido galatturonico, galattosio, arabinosio, xilosio e fucosio. Possono esservi presenti anche piccoli quantitativi di ramnosio e di glucosio derivanti da tracce di amido e/o di cellulosa.\nLa gomma adragante \u00e8 viscosa, inodore, insapore e solubile in acqua. Per queste caratteristiche \u00e8 usata soprattutto in ambito farmaceutico per preparare emulsioni, ma anche nell'industria alimentare come additivo (addensante per salse, sciroppi, caramelle gommose, gelati, decorazioni dolciarie) e in quella tessile (conceria e tintura a stampa tessile). \u00c8 classificata con la sigla alimentare E413.\nDal punto di vista fitoterapeutico non presenta alcuna tossicit\u00e0 e ha invece propriet\u00e0 antisettiche, emollienti, anoressanti e lassative (oltre a una riconosciuta capacit\u00e0 ritardante della crescita delle cellule tumorali)."}
{"id": "2005513", "revid": "38120", "url": "https://it.wikipedia.org/wiki?curid=2005513", "title": "Daria Morgendorffer", "text": ""}
{"id": "2005514", "revid": "287204", "url": "https://it.wikipedia.org/wiki?curid=2005514", "title": "Koloman Gogh", "text": ""}
{"id": "2005517", "revid": "123712478", "url": "https://it.wikipedia.org/wiki?curid=2005517", "title": "Ahmed Zewail", "text": "Zewail, con i suoi studi, \u00e8 stato un pioniere della femtochimica, ovvero di quella branca della chimica fisica che studia le reazioni in intervalli di tempo nell'ordine dei femtosecondi (ovvero 10-15 secondi). Utilizzando una tecnica laser ultraveloce (consistente in lampi laser ultracorti), gli fu possibile descrivere reazioni su scale temporali molto brevi, tali da poter analizzare gli stati di transizione di determinate reazioni chimiche. \u00c8 stato pertanto definito il \"padre della femtochimica\".\nBiografia.\nZewail nasce a Damanhur (citt\u00e0 a 60 chilometri da Alessandria) e cresce a Disuq. Si laurea presso l'Universit\u00e0 di Alessandria e consegue il dottorato presso l'Universit\u00e0 della Pennsylvania, negli Stati Uniti, sotto la supervisione di Robin M. Hochstrasser. Inoltre, \u00e8 \"research fellow\" presso l'Universit\u00e0 di Berkeley.\nDopo l'esperienza post-dottorato a Berkeley, avvenuta sotto la supervisione di Charles Bonner Harris, ottiene una cattedra al Caltech nel 1976. Nel 1982 viene naturalizzato cittadino statunitense e, nel 1990, \u00e8 il primo a ricoprire la cattedra di chimica fisica \"Linus Pauling\". \u00c8 diventato un cittadino naturalizzato degli Stati Uniti il 5 marzo 1982. Zewail era direttore del Physical Biology Center for Ultrafast Science and Technology presso il California Institute of Technology.\nZewail prese parte al Presidential Council of Advisors on Science and Technology (PCAST) del presidente Barack Obama, un gruppo consultivo dei principali scienziati e ingegneri della nazione per consigliare il presidente e il vicepresidente e strutturare politiche nei settori della scienza, della tecnologia, e dell'innovazione.\nImpegno politico.\nIn un discorso all'Universit\u00e0 del Cairo tenutosi il 4 giugno 2009, il presidente degli Stati Uniti Barack Obama ha annunciato un nuovo programma di Science Envoy come parte di un \"nuovo inizio tra Stati Uniti e musulmani in tutto il mondo\". Nel gennaio 2010, Ahmed Zewail, Elias Zerhouni e Bruce Alberts sono diventati i primi inviati scientifici statunitensi all'Islam, visitando i paesi a maggioranza musulmana dal Nord Africa al Sud-est asiatico.\nAlla domanda riguardo alle voci secondo le quali avrebbe contestato le elezioni presidenziali egiziane del 2011, Ahmed Zewail ha dichiarato: \"Sono un uomo franco ... Non ho ambizioni politiche, poich\u00e9 ho sottolineato ripetutamente che voglio solo servire l'Egitto nel campo della scienza e morire come scienziato\".\nDurante la rivoluzione egiziana del 2011 ha annunciato il suo ritorno in Egitto. Zewail dichiar\u00f2 inoltre che si sarebbe unito a un comitato per la riforma costituzionale insieme a Ayman Nur, rivale di Mubarak alle elezioni presidenziali del 2005 e avvocato di spicco. Zewail fu in seguito considerato come una figura rispettata come intermediario tra il regime militare instauratosi dopo le dimissioni di Mubarak, e gruppi giovanili rivoluzionari come il Movimento Giovanile del 6 aprile e giovani sostenitori di Mohamed ElBaradei. Ha svolto un ruolo critico durante questo periodo, come descritto dai media egiziani.\nMorte e funerale.\nZewail \u00e8 morto all'et\u00e0 di 70 anni la mattina del 2 agosto 2016. Si stava riprendendo dal cancro, tuttavia, l'esatta causa della sua morte \u00e8 sconosciuta. Un funerale militare si \u00e8 tenuto per Zewail il 7 agosto 2016, presso la moschea El-Mosheer Tantawy al Cairo, in Egitto. Tra i presenti c'erano il presidente Abdel Fattah al-Sisi, il primo ministro Sherif Ismail, il Grande Imam di al-Azhar Ahmad al-Tayyib, il ministro della difesa Sidqi Subhi, l'ex presidente Adli Mansur, l'ex primo ministro Ibrahim Mahlab e il cardiochirurgo Magdi Yacoub. Le preghiere funebri furono condotte da Ali Gomaa, ex Gran Mufti d'Egitto.\nCarriera.\nPremi.\nNel 1999, Zewail \u00e8 il terzo egiziano a essere premiato con il Nobel, dopo Sadat (che aveva vinto il premio Nobel per la pace nel 1978) e lo scrittore Mahfouz (premiato nel campo della letteratura nel 1998).\nNel 1993 gli viene assegnato il Premio Wolf in chimica, mentre nel 1997 ottiene il \"Robert A. Welch Award\". Nel 1999 riceve la pi\u00f9 grande onorificenza egiziana, il Gran Collare del Nilo e nel 2011 la medaglia Priestley.\nVita privata.\nZewail spos\u00f2 Dema Fahan nel 1989 ed ebbe quattro figli: Maha, Amani, Nabeel, e Hani."}
{"id": "2005518", "revid": "320578", "url": "https://it.wikipedia.org/wiki?curid=2005518", "title": "Pacific Life Open", "text": ""}
{"id": "2005519", "revid": "51323", "url": "https://it.wikipedia.org/wiki?curid=2005519", "title": "Ahmed H. Zewail", "text": ""}
{"id": "2005520", "revid": "51323", "url": "https://it.wikipedia.org/wiki?curid=2005520", "title": "Ahmed Hassan Zewail", "text": ""}
{"id": "2005527", "revid": "1702319", "url": "https://it.wikipedia.org/wiki?curid=2005527", "title": "Topanga", "text": "Topanga \u00e8 un'area non incorporata (cio\u00e8 non amministrata da una municipalit\u00e0) che si trova nella parte occidentale della Contea di Los Angeles, in California (Stati Uniti). La localit\u00e0 si trova sulle Santa Monica Mountains, presso il Topanga Canyon, e si estende su di una superficie di 52\u00a0km\u00b2; confina su tre lati con aree protette, mentre a sud confina con l'oceano Pacifico e con la citt\u00e0 di Malib\u00f9. Nel 2000 Topanga contava 5.441 abitanti. Il suo codice postale \u00e8 90290.\nIl Topanga Canyon.\nIl Topanga Creek raccoglie tutto il bacino idrografico del Topanga Canyon, il terzo per dimensioni fra quelli che confluiscono nella baia di Santa Monica (in questa zona si hanno annualmente circa 50 centimetri di precipitazioni). In questi torrenti, fra i pochi non danneggiati dall'opera dell'uomo, si trovano alcune aree riproduttive della trota iridea. Gran parte dell'area del Topanga Canyon \u00e8 sottoposta a vincoli di conservazione, sia sotto forma di parco statale che come aree protette.\nStoria.\n\"Topanga\" \u00e8 il nome dato a queste terre dalla trib\u00f9 nativa dei Tongva, con il probabile significato di \"un posto pi\u00f9 in alto\". Questo era il confine occidentale del loro territorio, confinante con quello della trib\u00f9 Chumash, che occupava la costa dall'odierna Malib\u00f9 verso nord. Nell'area di Topanga sono stati rinvenuti numerosi mortai scavati nella roccia.\nIl primo insediamento di coloni europei a Topanga risale al 1839. Negli anni venti del XX secolo il Canyon divenne un luogo di villeggiatura (soprattutto nei weekend) per molte star di Hollywood: numerose abitazioni vennero costruite proprio per questo scopo. Negli anni sessanta il Canyon inizi\u00f2 ad attrarre molti artisti della nuova generazione. Nel 1965 si stabil\u00ec qui Wallace Berman, un artista newyorkese, e anche Neil Young visse a lungo qui, prima col produttore David Briggs e poi in una casa di sua propriet\u00e0; la maggior parte della registrazione dell'album After the Gold Rush \u00e8 avvenuta nel suo studio di Topanga. Visse qui anche Charles Manson ed alcuni membri della \"Manson family\" iniziarono qui la loro campagna di omicidi il 31 luglio 1969 con l'assassinio di Gary Hinman, un insegnante di musica.\nA causa della sua ubicazione fra le Santa Monica Mountains, Topanga \u00e8 un luogo che attira numerosi appassionati di trekking e mountain bike. Numerosi inseguimenti cinematografici e televisivi sono stati girati su queste strade sfruttando il panorama circostante.\nIl Topanga State Park \u00e8 una delle pi\u00f9 grandi riserve all'interno di un panorama urbano che ci siano nel mondo; le sue aree pi\u00f9 famose risiedono nei dirupi a picco sull'oceano, ma la combinazione della scarsa piovosit\u00e0 e dei venti caldi che spesso soffiano in questa zona ne fanno una zona ad alto rischio di incendi.\nAbitanti famosi.\nTopanga \u00e8 nota per essere un'enclave boh\u00e9mien che attira artisti da tutti gli Stati Uniti. Fra i primi a stabilirsi qui ci fu il musicista Woody Guthrie, ma fra i musicisti famosi che hanno scelto di abitare a Topanga vi sono Neil Young, Devendra Banhart, Billy Preston, Joni Mitchell, Stephen Stills, Bernie Leadon, Don Felder, Gram Parsons, Jim Morrison, John Densmore, Mick Fleetwood, Spanky McFarland, Lowell George, JC Crowley, Toni Basil, Julia Fordham, Richie Hayward, Fred Tackett, Taj Mahal, Pee Wee Crayton, Big Joe Turner, Alice Cooper, Van Morrison, Ryan Bingham, Leif Eason, Mark Andes, Jay Ferguson, John Locke, Matt Andes, Kirby Cohee, Justin Chancellor, Adam Jones, Bob Hite, Alan Wilson. La presenza di musicisti a Topanga fu cos\u00ec massiccia che nel 1982 venne fondata la \"Topanga Symphony Orchestra\".\nNumerosi sono anche gli attori, come Amy Smart, Dean Stockwell, Dennis Hopper, Eliza Coupe, Emile Hirsch, Eric Mabius, Lisa Bonet, Keith Carradine, Robin Williams, Rocco Antonio Tano, Teri Garr, Viggo Mortensen, Wendie Malick, Will Geer.\nNella parte che d\u00e0 direttamente sull'oceano del Topanga Canyon, chiamata \"Lower Topanga Canyon\", vissero stelle come Humphrey Bogart, Peter Lorre, Bertolt Brecht, Carole Lombard, Shirley Temple, Johnny Weissmuller e Ida Lupino. Nel 2001 questa zona \u00e8 stata acquistata dal Topanga State Park, con lo scopo di riportarla al suo stato originario. Solo il 2% del territorio sono abitati, ma l'amministrazione del Parco ha dato agli abitanti incentivi economici per poter traslocare altrove, politica che ha comunque incontrato numerose resistenze.\nDisastri naturali.\nIl clima del Topanga Canyon pu\u00f2 dar luogo ad incendi e ad inondazioni. Fra gli incendi pi\u00f9 distruttivi si ricordano quelli del 6 novembre 1961 (che arse quasi 40\u00a0km\u00b2 di territorio) e quello del 2 novembre 1993, che provoc\u00f2 la pi\u00f9 grande mobilitazione di strutture d'emergenza nella storia della California (in una sola ora andarono bruciati 4\u00a0km\u00b2 di superficie, 67\u00a0km\u00b2 dopo una settimana, quando l'incendio venne domato). Inondazioni ci furono invece nel 1980 e nel periodo 1997 - 98, quando caddero circa 150 centimetri di pioggia (una quantit\u00e0 record per questa zona)."}
{"id": "2005529", "revid": "466314", "url": "https://it.wikipedia.org/wiki?curid=2005529", "title": "Statuti Sassaresi", "text": "Gli Statuti Sassaresi (in sardo \"Istatutos Tataresos\") rappresentano il documento pi\u00f9 importante della Sassari comunale e medievale. Gli statuti furono emanati alla fine del XIII secolo, quando la citt\u00e0 era legata alla Repubblica di Pisa e dal 1294 di Genova.\nStoria.\nDi questo documento rimangono cinque copie, ma solo due copie risalgono all'epoca comunale: due codici pergamenacei scritti in gotica testuale italiana, dei quali uno \u00e8 scritto in lingua sarda (logudorese) e datato al 1316, e l'altro in latino, riconducibile ai primi due decenni del XIV secolo e giunto a noi in stato frammentario. In quell'anno a Sassari era in carica il podest\u00e0 genovese Cavallino de Honestis.\nContenuto.\nGli statuti sono divisi in tre parti: il primo riguarda l'organizzazione del Comune e dei suoi uffici, compresa la polizia urbana e rurale ed il commercio; il secondo, il diritto civile; il terzo, il diritto penale."}
{"id": "2005530", "revid": "1305772", "url": "https://it.wikipedia.org/wiki?curid=2005530", "title": "Montescudaio (disambigua)", "text": "Montescudaio \u00e8 la denominazione dei seguenti vini DOC."}
{"id": "2005532", "revid": "245306", "url": "https://it.wikipedia.org/wiki?curid=2005532", "title": "I testimoni di joenes", "text": ""}
{"id": "2005533", "revid": "599013", "url": "https://it.wikipedia.org/wiki?curid=2005533", "title": "Sebastian Janikowski", "text": "Carriera professionistica.\nOakland Raiders.\nJanikowski fu scelto nel corso del primo giro del Draft 2000 dagli Oakland Raiders. Il 22 luglio firm\u00f2 un contratto di 5 anni per un valore di 6,055 milioni di dollari, inclusi 2 milioni di bonus alla firma. Debutt\u00f2 come professionista il 13 settembre 2000 contro i San Diego Chargers. Il 13 dicembre 2004 rifirm\u00f2 un contratto di 5 anni per un valore di 10,5 milioni di dollari, inclusi 1,5 milioni di bonus alla firma.\nNella stagione 2009 Janikowski stabil\u00ec il record di maggior numero di punti segnati nella storia dei Raiders e il 3 gennaio 2010 raggiunse i 1.000 punti in carriera.\nIl 16 febbraio 2010 Janikowski firm\u00f2 come \"unrestricted free agent\" un contratto di 4 anni per un valore di 16 milioni di dollari (9 milioni garantiti), inclusi 3 milioni di bonus alla firma. Il 12 settembre 2011 contro i Denver Broncos eguagli\u00f2 il record della NFL in una partita della stagione regolare per il field goal realizzato dalla maggior distanza, 63 yard, superato successivamente da Matt Prater nel 2013.\nIl 28 settembre vinse il titolo di miglior giocatore del mese degli special team della AFC. Il 23 ottobre contro i Chiefs salt\u00f2 per infortunio la sua prima partita dopo una serie consecutiva che era iniziata nella stagione 2001. A fine stagione fu scelto per la prima volta per il Pro Bowl.\nNella stagione successiva il 23 settembre 2012 realizz\u00f2 il field goal decisivo di 43 yard a 4 secondi dalla fine, portando alla vittoria i Raiders sui Pittsburgh Steelers per 34 a 31. Nella partita contro i Jacksonville Jaguars realizz\u00f2 il field goal decisivo per la vittoria nell'overtime.\nIl 2 agosto 2013 Janikowski firm\u00f2 un contratto di cinque anni per un valore di 18,9 milioni di dollari (8 milioni garantiti). Nella stagione 2017 perse tutta l'annata per un infortunio. Sostituito come kicker titolare da Giorgio Tavecchio, a fine stagione fu svincolato.\nSeattle Seahawks.\nIl 13 aprile 2018 Janikowski firm\u00f2 un contratto di un anno con i Seattle Seahawks. Nel dodicesimo turno fu premiato come giocatore degli special team della NFC della settimana dopo avere segnato 3 field goal su altrettanti tentativi, incluso quello della vittoria all'ultimo secondo da 31-yard sui Carolina Panthers.\nAltri sport.\nPrima di dedicarsi al football americano, Janikowski era un buon calciatore, tanto da ottenere un posto nella Nazionale Under-17 di calcio della Polonia nel 1993."}
{"id": "2005534", "revid": "767487", "url": "https://it.wikipedia.org/wiki?curid=2005534", "title": "Angel Dust (gruppo musicale)", "text": "Gli Angel Dust sono un gruppo musicale power metal tedesco formatosi nel 1984 e originario di Dortmund.\nStoria.\nPer tutto il corso degli anni ottanta la band suonava prevalentemente thrash metal ma, dopo un primo scioglimento (1990) e la successiva riunione nel 1997, la band decise di passare ad un power metal con caratteri molto melodici."}
{"id": "2005536", "revid": "54354", "url": "https://it.wikipedia.org/wiki?curid=2005536", "title": "Maluku (provincia)", "text": "Maluku \u00e8 una provincia dell'Indonesia, che comprende, a grandi linee, la parte meridionale delle isole Molucche (Maluku in indonesiano). Maluku tradizionalmente appartiene alla Melanesia.\nLa citt\u00e0 principale e capitale della provincia \u00e8 Ambon, sulla piccola isola Ambon. La provincia ha una popolazione di 1.313.022 abitanti (2004).\nPer il 19 agosto 2012, in coincidenza con il 67\u00ba anniversario dell'istituzione della provincia di Maluku, verr\u00e0 proclamata come nuova capitale Masohi, nell'isola di Seram, per rimpiazzare l'attuale capitale Ambon, ormai sovrappopolata.\nLa popolazione \u00e8 costituita circa il 58% da cristiani e 39% da musulmani. Gli abitanti sono per la maggior parte di etnia malese o alfuros.\nGeografia fisica.\nLa provincia di Maluku si estende su una superficie di 46.914\u00a0km\u00b2.\nLe sue isole principali sono:\nStoria.\nI primi ad approdare su queste isole furono i portoghesi, nel 1513, seguiti poi dagli olandesi nel XVII secolo.\nDurante l'occupazione giapponese nel corso della II guerra mondiale, i moluccani fuggirono sulle montagne e diedero il via ad una campagna di resistenza nota come Brigata Moluccana Meridionale. Dopo la fine della guerra i capi politici delle isole condussero con successo delle trattative per l'indipendenza con gli olandesi. Complicata dalle richieste indonesiane gli Accordi della Conferenza della tavola Rotonda vennero firmati nel 1949, trasferendo le Molucche all'Indonesia, con meccanismi che permettevano alle isole di scegliere se farne parte o meno. Gli accordi garantivano ai molucchesi il diritto di determinare la loro sovranit\u00e0 ultima. L'effimera Repubblica delle Molucche ebbe vita breve.\nDal 1950, al 1999, le isole Molucche hanno fatto parte di un'unica provincia. Nel 1999 la Reggenza di Maluku Settentrionale e la Reggenza di Halmahera Centrale sono state separate dalla provincia di Maluku, creando la provincia di Maluku Settentrionale.\nRecente conflitto a Maluku.\nIl 19 gennaio 1999, nell'isola di Ambon, una discussione tra un passeggero musulmano e un autista cristiano di bus, si trasforma in una piccola battaglia che nei giorni seguenti si espande, provocando molte vittime e distruzione di abitazioni. I combattimenti si diffondono rapidamente alla vicina isola Haruku, Seram e Saparua, trasformandosi in certi momenti in una vera e propria guerra civile tra musulmani e cristiani, che ha provocato migliaia di vittime e di profughi.\nGeografia antropica.\nSuddivisioni amministrative.\nMaluku \u00e8 suddivisa in nove reggenze (\"kabupaten\") e una municipalit\u00e0 (\"kota\"):\nEconomia.\nL'agricoltura si basa soprattutto sulla coltivazione di riso, mais, noci, noce di cocco, caff\u00e8, cacao, cotone e spezie, mentre la pesca riguarda tonno, sgombro, gamberetti, acciughe; importante anche lo sfruttamento delle foreste e l'estrazione di nichel e manganese. Le principali industrie sono quelle alimentari e di trasformazione del legno."}
{"id": "2005541", "revid": "287204", "url": "https://it.wikipedia.org/wiki?curid=2005541", "title": "I testimoni di Joenes", "text": "I testimoni di Joenes o Il viaggio di Joenes \u00e8 un romanzo di fantascienza del 1962 dello scrittore statunitense Robert Sheckley. Il romanzo fu pubblicato negli USA nel marzo 1962 con il titolo di \"Journey of Joenes\" e nel 1963 come \"Journey beyond Tomorrow\"; fu pubblicato per la prima volta in italiano nel 1963.\nTrama.\nIn un indeterminato futuro (probabilmente successivo al 3000 d.C.) si narrano le avventure di Joenes, la cui filosofia ha permeato il mondo fino a pochi anni prima.\nI genitori di origine statunitensi, Joenes \u00e8 sempre vissuto nell'isola del Pacifico di Manituatua. A 25 anni perde il posto di lavoro e decide di andare a visitare gli Stati Uniti. Sin dal suo arrivo vive una serie di esperienze surreali, tramite cui Sheckley descrive con estremo sarcasmo una societ\u00e0 assurda, estremizzandone alcuni comportamenti reazionari.\nAppena arrivato Joenes conosce \"Lum\" e prova il peyote, litiga con dei poliziotti e viene scambiato per un comunista. Indagato da una commissione di inchiesta viene condannato a 10 anni di carcere, ma la sua pena \u00e8 immediatamente condonata da un oracolo elettronico. Viene cooptato come docente universitario e successivamente dal governo per lavorare all'Ottagono (che ha sostituito il Pentagono). Viene quindi inviato in URSS in missione ma al suo ritorno l'aereo viene scambiato per un aereo nemico e attaccato, scatenando una guerra mondiale.\nSolo alcune isole del Pacifico sopravvivono e l\u00ec si trasferisce con il suo amico Lum."}
{"id": "2005542", "revid": "287204", "url": "https://it.wikipedia.org/wiki?curid=2005542", "title": "Elba (vino)", "text": ""}
{"id": "2005547", "revid": "2135055", "url": "https://it.wikipedia.org/wiki?curid=2005547", "title": "Grande coalizione", "text": "Una grande coalizione (dal tedesco: \"Gro\u00dfe Koalition\"), in Italia nota anche col nome di governo di larghe intese, \u00e8 un governo di coalizione che si sviluppa in un sistema parlamentare multi-partitico in cui i due maggiori partiti politici si uniscono per costituire una coalizione.\nIl termine \u00e8 comunemente utilizzato nelle nazioni in cui vi sono due partiti predominanti con differenti orientamenti ideologici, pi\u00f9 altri partiti minori che sono in grado di assicurarsi una rappresentanza in Parlamento. I due grandi partiti cercano di ottenere abbastanza seggi da poter formare un governo di maggioranza, e se tale proposito non si verifica, ognuno dei due grandi partiti cerca di entrare in coalizione con partiti minori che hanno un simile orientamento ideologico.\nCause di una grande coalizione.\nOccasionalmente, pu\u00f2 verificarsi la circostanza in cui i partiti che normalmente sono oppositori, possono reputare conveniente formare un governo insieme; uno di questi motivi pu\u00f2 essere una crisi nazionale come una guerra o una depressione economica, in cui la popolazione sente la necessit\u00e0 di unit\u00e0 nazionale e di stabilit\u00e0 che vada oltre le differenze ideologiche ordinarie. Questo \u00e8 particolarmente vero ove vi sia un ampio accordo sulla miglior politica che consenta di uscire dalla crisi. In questo caso, pu\u00f2 essere formata una grande coalizione anche quando un partito avrebbe abbastanza seggi da poter governare da solo. Un esempio di ci\u00f2 sono i governi nazionali del Regno Unito tra le due guerre mondiali.\nUn'altra possibilit\u00e0 \u00e8 il fatto che i maggiori partiti potrebbero scoprire di avere pi\u00f9 elementi ideologici in comune tra loro piuttosto che con altri partiti minori, oppure la frammentazione dei partiti pi\u00f9 piccoli \u00e8 talmente grande da rendere instabile qualsiasi altra coalizione. Tra questi esempi vi \u00e8 l'Austria, in cui i principali partiti della sinistra e della destra hanno spesso formato grandi coalizioni per far rimanere i partiti di estrema sinistra o destra fuori dal governo (un esempio di \"cordon sanitaire\"), o Israele, dove in alcuni parlamenti la frammentazione e l'intransigenza di alcuni dei partiti minori ha reso pi\u00f9 semplice l'unione tra i grandi partiti. Questa opzione \u00e8 spesso scelta per necessit\u00e0 politica, per impedire elezioni anticipate. In alcune nazioni, la presenza di grandi coalizioni persistenti frustra spesso gli elettori ed i partiti pi\u00f9 piccoli, che sentono di non avere nessuna rappresentanza reale nel governo: in queste nazioni \u00e8 quindi pi\u00f9 probabile il voto di protesta.\nGrande coalizione in Italia.\nIl primo governo definibile di grande coalizione \u00e8 quello guidato da Enrico Letta, nonostante il Governo Ciampi abbia presentato alcune delle caratteristiche ascrivibili a tale forma.\nDiversamente il precedente Governo Monti, pur essendo stato sostenuto dai due partiti maggiori (Il Popolo della Libert\u00e0 e Partito Democratico) e numerosi partiti minori cosiddetti \"centristi\", \u00e8 stato definito \"tecnico\", essendo i suoi membri tutti indipendenti.\nLa formazione del Governo Letta fu incoraggiata dal presidente della Repubblica Giorgio Napolitano, in seguito al fallimento del tentativo di Pier Luigi Bersani di formare un governo. \nLa grande coalizione italiana del Governo Letta era composta da:\nIl governo, che aveva al suo interno anche membri tecnici, godeva dell'appoggio esterno di altre formazioni minori quali Partito Socialista Italiano, S\u00fcdtiroler Volkspartei, Partito Autonomista Trentino Tirolese, Unione Sudamericana Emigrati Italiani, Movimento Associativo Italiani all'Estero, Union Vald\u00f4taine, Centro Democratico, Unione per il Trentino e Gruppo di Azione Partecipazione Popolare.\nIl 16 novembre 2013 Il Popolo della Libert\u00e0 si sciolse, dividendosi in Forza Italia e Nuovo Centrodestra. Il 26 novembre il Governo pose la fiducia sulla legge di stabilit\u00e0 presentando un maxi-emendamento che integrava le modifiche della commissione bilancio del Senato. Forza Italia, nella conferenza dei capigruppo Paolo Romani e Renato Brunetta, annunci\u00f2 il no alla finanziaria e l'uscita dalla maggioranza del Governo Letta, mentre NCD continu\u00f2 a far parte della maggioranza.\nIl secondo governo di grande coalizione \u00e8 quello guidato da Mario Draghi.\nLa formazione del Governo Draghi \u00e8 stata incoraggiata dal presidente della Repubblica Sergio Mattarella, in seguito al fallimento del tentativo di Giuseppe Conte di formare un terzo governo da lui guidato. \nLa grande coalizione italiana del Governo Draghi \u00e8 composta da:\nIl governo, che ha al suo interno anche membri tecnici, gode dell'appoggio esterno di altre formazioni minori quali Azione, +Europa, Noi con l'Italia, Cambiamo!, Partito Socialista Italiano, Centro Democratico, Unione di Centro, Alternativa Popolare, Partito Autonomista Trentino Tirolese, S\u00fcdtiroler Volkspartei, Union Vald\u00f4taine, Centristi per l'Europa, Identit\u00e0 e Azione, Radicali Italiani, Partito Liberale Italiano, Nuovo PSI, Sicilia Futura, Moderati, Partito Pensionati, Alleanza di Centro, Partito Sardo d'Azione, MAIE e USEI.\nGrande coalizione in Germania.\nA livello nazionale.\nNella politica della Germania post-bellica, a livello nazionale si sono formate tre grandi coalizioni (\"Gro\u00dfe Koalition\"). La Germania ha sempre storicamente teso a favorire le coalizioni tra partiti che presentino un'ideologia simile, come SPD-FDP, SPD-Alleanza 90/I Verdi o CDU/CSU-FDP.\nSi forma una grande coalizione solo se una di queste unioni naturali si rompe, o se la sinistra o destra pi\u00f9 radicali si assicurano una rappresentanza significativa al Bundestag tale da non permettere di formare un governo stabile alle forze moderate.\nIl governo Kiesinger (1966 - 1969).\nNel 1966 fu formato un governo composto dal Partito Socialdemocratico di Germania e dall'Unione Cristiano-Democratica, i due principali partiti politici della Germania Ovest. La grande coalizione fu costituita il 1\u00ba dicembre 1966 in seguito alla crisi tra CDU/CSU e FDP riguardo all'innalzamento delle tasse. I ministri dell'FDP si dimisero e fu pertanto formato un nuovo governo, composto anche dall'SPD, con cancelliere Kurt Georg Kiesinger della CDU. La coalizione dur\u00f2 fino al 1969; questo periodo fu segnato dalle proteste studentesche in tutta la Germania occidentale, spinte anche dall'approvazione delle Leggi di Emergenza del 1968.\nIl primo governo Merkel (2005 - 2009).\nDopo il risultato delle elezioni federali del 2005, nessuna delle coalizioni tradizionali riusc\u00ec a formare un governo di maggioranza. Esisteva, nel centro-sinistra, una coalizione ideologicamente coerente formata dall'SPD, dai Verdi e dal Partito della Sinistra; il desiderio di escludere la Linke dal governo port\u00f2 per\u00f2 i leader di SPD e CDU/CSU ad accordarsi per formare un governo di grande coalizione diretto da Angela Merkel della CDU, con un numero di ministeri assegnato in modo equo ai due partiti. L'11 novembre 2005 fu presentato al pubblico il testo dell'accordo. Il cancelliere fu eletto il 22 novembre 2005, giorno in cui entr\u00f2 in carica il governo di grande coalizione.\nIl governo termin\u00f2 con le elezioni federali del 2009, che posero fine alla grande coalizione a favore di un governo di centro-destra (sempre in coalizione), costituito da CDU/CSU e Partito Liberale Democratico (FDP).\nIl terzo governo Merkel (2013 - 2018).\nDopo le elezioni federali del 2013 il primo partito CDU/CSU raggiunse il 41,5% e 311 dei 631 seggi. Tra gli altri tre partiti che hanno superato il quorum dei 5% solo la SPD (il secondo partito con 25,7% e 193 deputati) e Alleanza 90/I Verdi sono stati invitati al colloquio. Dopo lunghe trattative e un voto favorevole degli associati della SPD il patto tra CDU/CSU e SPD \u00e8 stato firmato il 14 dicembre 2013 . La parola GroKo (abbreviazione di \"Gro\u00dfe Koalition\") \u00e8 parola dell'anno 2013 in Germania.\nA livello regionale.\nSono pi\u00f9 comuni le grandi coalizioni a livello dei \"Land\" della Germania. Nel novembre 2007, Brandeburgo, Meclemburgo-Pomerania Anteriore, Sassonia, Sassonia-Anhalt e Schleswig-Holstein erano governati da grandi coalizioni formate da CDU ed SPD.\nGrande coalizione in Grecia.\nContemporaneamente a quanto avveniva in Italia alla nascita del Governo \"tecnico\" presieduto da Monti; in Grecia, dopo la caduta del premier socialista George Papandreou, i due maggiori partiti del Paese, il partito socialista di centrosinistra PASOK, partito principale della precedente maggioranza del Governo socialista Papandreou e il partito conservatore di centrodestra allora all'opposizione Nuova Democrazia si misero d'accordo per formare un Governo di \"Unit\u00e0 Nazionale\", che fosse appoggiato e rappresentativo dalle maggiori forze politiche del Paese in Parlamento per affrontare la grave crisi economica, presieduto da un premier \"tecnico\": l'ex Vicepresidente della BCE Lucas Papademos.\nIl governo Papademos (2011 - 2012).\nA differenza del Governo Monti, il Governo Papademos a parte il premier tecnico aveva al suo interno politici ed esponenti dei partiti e tecnici di area pi\u00f9 marcata rispetto alla composizione dell'Esecutivo del Professore italiano, nel quale, a parte pochi casi, erano tutti tecnici \"indipendenti\" e non c'erano pertanto rappresentanti parlamentari in rapporto al peso politico; inoltre il Governo Papademos ricalcava molto l'uscente Governo Papandreu con conferme nei ruoli pi\u00f9 importanti di ex Ministri ed ex sottosegretari che risente dei rapporti di forza parlamentari delle elezioni del 2009 vinte dai socialisti ma che rappresentava anche a ruoli di rilievo esponenti della ex opposizione.\nNel 2012, dopo pressioni di ND per mettere fine al Governo Papademos e andare al voto al pi\u00f9 presto, si svolsero nuove elezioni che per\u00f2 non produssero alcuna maggioranza, richiedendo una seconda tornata nello stesso anno.\nIl governo Samaras (2012 - 2015).\nIl 20 giugno il leader del partito di centrodestra Nuova Democrazia Ant\u014dn\u012bs Samaras, il cui partito era stato il pi\u00f9 votato pur senza raggiungere la maggioranza assoluta, fu nominato dal Presidente della Repubblica Ellenica Karolos Papoulias nuovo Premier. Non avendo i numeri per formare un Governo Samaras fu costretto a formare una \"Grande Coalizione\" con il principale partito di opposizione, il PASOK, e con i suoi alleati di DIMAR mentre il secondo pi\u00f9 grande partito del Paese, il partito di estrema sinistra SYRIZA, che si opponeva all'austerity, rifiut\u00f2 di entrare in maggioranza. Inizialmente PASOK e DIMAR si limitarono a fornire appoggio esterno ad un governo formato da soli esponenti di ND.\nIn estate con l'uscita di DIMAR dalla maggioranza e il suo passaggio all'opposizione dopo la chiusura di ERT, nel Governo entrarono anche esponenti del PASOK, che dopo l'uscita degli alleati di sinistra assunse un ruolo centrale all'interno del Governo (superiore al suo peso politico del 12% e parlamentare di 33 deputati) con la nomina del suo Presidente Evangelos Venizelos a Vicepremier e Ministro degli Esteri e di altri esponenti del partito a Ministeri di peso.\nIl governo di grande coalizione ebbe termine quando nel mese di dicembre del 2014 il Parlamento greco, chiamato ad eleggere il nuovo Presidente della Repubblica, non riusc\u00ec a eleggere un candidato rendendo necessario applicare quanto stabilito dalla Costituzione greca, ossia l'indizione di elezioni anticipate, che videro la vittoria di SYRIZA, partito anti-austerit\u00e0 di sinistra.\nIl caso Svizzero di una \"perenne\" Grande Coalizione.\nIn Svizzera, a causa della forma di governo di una repubblica direttoriale, in cui il ruolo di Capo di Stato e di Governo \u00e8 affidato a un direttorio di 7 membri, il Consiglio Federale, eletto dall'Assemblea Federale in seduta comune, \u00e8 composto dai rappresentanti di tutti i maggiori partiti politici. Tramite una convenzione costituzionale, i seggi al consiglio federale vengono suddivisi in base alle forze presenti nel parlamento, causando di fatto una perenne \"Grande Coalizione\", con la seguente composizione."}
{"id": "2005549", "revid": "108678", "url": "https://it.wikipedia.org/wiki?curid=2005549", "title": "Topanga Canyon", "text": ""}
{"id": "2005550", "revid": "74173", "url": "https://it.wikipedia.org/wiki?curid=2005550", "title": "Gro\u00dfe Koalition", "text": ""}
{"id": "2005551", "revid": "74173", "url": "https://it.wikipedia.org/wiki?curid=2005551", "title": "Grosse Koalition", "text": ""}
{"id": "2005558", "revid": "122740404", "url": "https://it.wikipedia.org/wiki?curid=2005558", "title": "Accordo di ristrutturazione", "text": "Laccordo di ristrutturazione dei debiti \u00e8 uno strumento flessibile disciplinato dalla legge come mezzo di risanamento. L'impresa in crisi vi ricorre quando vuole ridurre la propria esposizione debitoria e tentare il risanamento. Esso si fonda su un accordo con tanti creditori che rappresentino almeno il 60% dei crediti e sulla relazione di un professionista che ne attesta l'attuabilit\u00e0.\nIl contenuto dell'accordo con i creditori aderenti, anche di crediti tributari e previdenziali, \u00e8 liberamente determinabile mentre a quelli non aderenti si deve assicurare l'integrale pagamento nei termini fissati dalla legge.\nPer facilitare l'utilizzo di tali accordi l'impresa pu\u00f2 fare una richiesta di preaccordo (o proposta di accordo) ottenendo l'applicazione anticipata delle tutele e vedendosi assegnata un termine per depositare i documenti.\nDisciplina.\nL'accordo di ristrutturazione dei debiti \u00e8 disciplinato dalla legge fallimentare (art. 182 bis L.Fall.).\nLa sua disciplina \u00e8 stata recentemente ampliata, con la fissazione di forme di tutela, per le parti dell'accordo e per i finanziatori dell'impresa in crisi.\nNatura dell'accordo.\nLa tesi prevalente riconosce all'accordo di ristrutturazione una natura privatistica: si tratterebbe di un accordo tra privati che, se concluso nel rispetto di determinate regole di procedimento, produce gli effetti particolari previsti dalla legge. Depongono a favore di questa impostazione sia la giurisprudenza che la dottrina prevalenti (Lo Cascio, Jorio, Ambrosini). Tra le ragioni per cui l'accordo si ritiene privato si annoverano le seguenti: l'accordo non determina l'apertura del concorso dei creditori sul patrimonio dell'impresa, non vi \u00e8 l'obbligo di rispettare la par condicio tra i creditori e non \u00e8 nominato alcun organo che rappresenta la massa dei creditori, non ha una efficacia vincolante verso tutti i creditori, ma solo nei confronti degli aderenti.\n\u00c8 minoritaria la tesi che riconosce all'accordo una natura concorsuale, considerandolo una sorta di concordato preventivo \u00abminore\u00bb o semplificato (come si desume anche dalla collocazione della norma tra le disposizioni relative al concordato) (Trib. Milano 21 dicembre 2005; Tarzia, Ferro, Valensise).\nChi sono le parti dell'accordo.\nL'accordo di ristrutturazione pu\u00f2 essere proposto dal qualsiasi imprenditore (art. 182 bis c. 1 L.Fall.) e quindi sia dall'imprenditore-persona fisica, sia dalla societ\u00e0 o dal diverso ente per mezzo dei propri rappresentanti legali. L'impresa deve avere le seguenti caratteristiche:\nLa giurisprudenza e gli interpreti, in generale, ritengono che lo stato di crisi, in analogia con il concordato preventivo, comprenda lo stato di insolvenza e che quindi si possa proporre un accordo per evitare la dichiarazione di fallimento.\nPer evitare situazioni di abuso dell'istituto si esclude che una semplice situazione di declino autorizzi il ricorso all'accordo, dovendosi ritenere necessaria una situazione di crisi vera\ne propria, anche solo nella sua manifestazione prospettica e non ancora attuale (Mandrioli).\nSecondo la dottrina al procedimento relativo agli accordi di ristrutturazione (Vitiello):\nProcedura.\nQuesta procedura negoziale della crisi inizia con il ricorso del debitore in stato di crisi che presso il tribunale competente deposita un accordo di ristrutturazione dei debiti con almeno il 60% dei crediti, l'elenco delle attivit\u00e0 e dei crediti, l'elenco dei creditori personali del socio a responsabilit\u00e0 illimitata, e l'attestazione di un professionista iscritto all'albo dei revisori contabili, circa la fattibilit\u00e0 e l'attuabilit\u00e0 degli accordi, e circa la capacit\u00e0 del debitore di soddisfare regolarmente tutti i creditori estranei, ovvero tutti quei creditori che non hanno stipulato l'accordo con il debitore, e che quindi devono vedere soddisfatta la loro obbligazione in maniera regolare, (secondo quindi le modalit\u00e0 presenti nel titolo). Questa procedura post-riforma, prevede anche la transazione fiscale, \u00e8 importante per\u00f2 valutare che cosa accade se nel 60% dei creditori minimi aderenti agli accordi, sia compreso o meno il fisco: se nel 60% \u00e8 compreso il fisco, allora la domanda deve essere accolta dall'erario prima della pubblicazione nel registro delle imprese; elemento che non deve sussistere se nel totale dei creditori non \u00e8 compreso l'erario, in quanto di fatto \u00e8 stante in ogni caso il monte crediti minimo richiesto dalla legge fallimentare. Successivamente alla stipula degli accordi, questi ultimi devono essere iscritti nel registro delle imprese; da tale momento inizia per 60 giorni il divieto di intraprendere azioni esecutive individuali per i creditori nei confronti del debitore, ed il termine di 30 giorni per fare opposizione. Si deve inoltre tenere presente che non \u00e8 previsto il divieto di azioni esecutive durante le trattative, ovvero prima della pubblicazione degli accordi nel registro delle imprese, tuttavia il debitore in via giudiziale pu\u00f2 richiedere l'istanza di sospensione, che deve essere comunque iscritta nel registro delle imprese.\nLa procedura si conclude (se non vi sono opposizioni) con l'omologa da parte del tribunale che produce i suoi effetti (effetto principale di esenzione da azione revocatoria ai sensi dell'art. 67 della legge fallimentare) solo dopo la pubblicazione del decreto nel registro delle imprese (anche se probabilmente si pu\u00f2 parlare di effetto retroattivo). L'omologazione d\u00e0 il via alla fase esecutiva della procedura, che per\u00f2 di fatto \u00e8 lasciata alle norme del diritto privato in materia dei contratti; sar\u00e0 per\u00f2 facolt\u00e0 dei creditori estranei, che non vedranno l'adempimento della propria obbligazione, fare istanza di fallimento. Per quanto riguarda invece i creditori aderenti agli accordi, questi potranno richiedere la risoluzione della procedura qualora si verifichi l'inadempimento del debitore, che di fatto non si attiene agli accordi che lui stesso aveva proposto; la risoluzione del concordato gi\u00e0 omologato anche in caso di successivo fallimento, non dovrebbe tuttavia avere ripercussioni circa gli atti posti in essere in esecuzione di procedura."}
{"id": "2005559", "revid": "339392", "url": "https://it.wikipedia.org/wiki?curid=2005559", "title": "Dance hall", "text": ""}
{"id": "2005568", "revid": "287204", "url": "https://it.wikipedia.org/wiki?curid=2005568", "title": "Angelo Cocconcelli", "text": "Sacerdote cattolico reggiano, parroco per 58 anni della chiesa di San Pellegrino, e partigiano durante gli anni seguenti all'armistizio di Cassibile militante nel movimento cattolico delle Fiamme Verdi, operanti nell'appennino reggiano.\nBiografia.\nNel 1924, all'et\u00e0 di dodici anni, entra nel seminario di Marola, venendo trasferito successivamente in quello di Albinea, dove rimane sette anni (1929-1936). Il 12 luglio 1936, nella cattedrale di Reggio Emilia, gli viene conferita l'ordinazione sacerdotale dal vescovo Eduardo Brettoni, il quale rimarr\u00e0 per lui una figura di riferimento negli anni successivi.\nFino al 1939, fu curato della parrocchia di San Terenziano, nel suo paese natale di Cavriago, quando, all'inizio della Seconda guerra mondiale, viene nominato cappellano dei lavoratori italiani emigrati in Slesia (Germania). Nel 1940 \u00e8 mandato nella regione austriaca di Salisburgo e Linz, dove lavorano circa seimila operai italiani. A Linz, invitato dal vescovo locale, visita i prigionieri di guerra polacchi. La vista della crudelt\u00e0 con cui venivano trattati i polacchi e gli ebrei nella Germania nazista lo convince che per l'Italia sarebbe stato meglio perdere la guerra piuttosto che vincerla al fianco dei tedeschi. Per queste affermazioni disfattiste viene arrestato dalle SS, poi messo agli arresti domiciliari e rischia di venire internato nei campi di concentramento, ma grazie all'intercessione dell'ambasciata italiana \u00e8 espulso e rimpatriato in Italia. Fu tra le prime voci italiane a denunciare i campi di sterminio nazisti.\nIl 26 ottobre 1941 viene mandato nella parrocchia di San Pellegrino di Reggio Emilia dove si dedica all'aiuto delle famiglie in difficolt\u00e0 a causa della guerra. In quei mesi don Cocconcelli accoglie nella parrocchia i primi nuclei clandestini dei partigiani locali, facendone un punto di riferimento antifascista.\nIl giorno dell'Armistizio di Cassibile, l'8 settembre 1943, la citt\u00e0 \u00e8 in tripudio per la fine della guerra e i popolani chiedono a don Cocconcelli di suonare le campane a festa, ma lui si rifiuta perch\u00e9 si aspetta gi\u00e0 ci\u00f2 che poi avverr\u00e0 quella notte stessa, ovvero l'invasione tedesca dell'Italia.\nI nazisti arrivati nella notte iniziano subito a rastrellare la citt\u00e0, ad arrestare i militari italiani e a spedirli nei campi di prigionia in Germania. Don Cocconcelli interviene e, grazie alla sua conoscenza del tedesco, ottiene dal comando delle SS di poter portare, su un carretto, della frutta per i prigionieri ammassati (fino a 8.000) nella caserma dell'artiglieria. In realt\u00e0 nel carretto sotto la frutta ci sono documenti e vestiti di ogni genere che permettono a molti soldati di essere rilasciati.\nNella Resistenza.\nNel settembre 1943, ospita le prime riunioni del Comitato di Liberazione Nazionale reggiano, partecipando in prima persona, come cassiere e membro effettivo, adottando il nome di battaglia di \"Cassiani\" (proprio perch\u00e9 responsabile della \"cassa\" del comitato). Dalla canonica vengono inviate in montagna le prime donazioni (come quelle elargite dalla Banca Agricola Commerciale) e raccolte di medicinali (procurati da Giuseppe Dossetti che prese il nome di battaglia di \"Benigno\" proprio per un libro di Umberto Benigni che don Cocconcelli teneva in casa) alle formazioni partigiane raccolte intorno a don Pasquino Borghi.\nIl 15 dicembre 1943 don Cocconcelli fu bersaglio della prima vera e propria minaccia di morte da parte dei fascisti. Si svolgeva quel giorno il funerale del \"Seniore\" della Milizia Volontaria per la Sicurezza Nazionale Fagiani, il corteo stava passando lungo Corso Garibaldi, sotto le finestre della classe dell'Istituto Magistrale, dove don Cocconcelli insegnava. Gli alunni non si trattennero e si affacciarono per vedere il corteo. I fascisti lo presero come un atto di derisione nei confronti del defunto ed entrarono in aula coi mitra spianati minacciando il prete, reo di aver istigato gli alunni a compiere quel gesto. Il tutto si concluse con un nulla di fatto ma i militi giurarono vendetta contro don Cocconcelli.\nDopo un anno di attivit\u00e0 clandestina, viene arrestato. Riesce a fuggire, rifugiandosi presso una vicina parrocchia. I fascisti fermano il parroco che lo ha aiutato e intimano a don Cocconcelli di presentarsi entro 24 ore, pena la fucilazione del sacerdote che lo ha aiutato nella fuga. Don Angelo si costituisce e gli viene imposto di rimanere in citt\u00e0 per poter svolgere le sue funzioni pastorali. Tuttavia, una volta libero, fugge sull'Appennino emiliano e, dal 1944 al 1945, si unisce alle Fiamme Verdi, con Pasquale Marconi e i fratelli Giuseppe ed Ermanno Dossetti. Viene allora condannato a morte dal Tribunale Speciale Fascista. Diventa membro del comando congiunto Fiamme Verdi-Brigata Garibaldi.\nDopoguerra.\nNell'immediato dopoguerra, nel 1949, il vescovo Beniamino Socche lo nomina presidente diocesano della Pontificia Opera di Assistenza: il suo impegno si concentra nel soccorso alla popolazione colpita dall'alluvione del Po del 1951, l'istituzione di asili per i figli delle mondariso e delle colonie estive.\nNegli anni cinquanta, d\u00e0 impulso all'Azione Cattolica locale ed avvia la costruzione di opere parrocchiali: il cinema-teatro, le sale per il catechismo, il campo gioco per l'oratorio, l'asilo. In quegli anni, per il suo impegno nel sociale, frequenta personalit\u00e0 di spicco, quali don Giuseppe Dossetti e il cardinale Sergio Pignedoli.\nNel 1974 Paolo VI lo nomina suo cappellano d'onore.\nNel 1981, viene eletto presidente provinciale della Fism (Federazione Italiana delle Scuole Materne), ruolo che ricoprir\u00e0 per circa un decennio. Nel 1986, inaugura la casa degli anziani di San Pellegrino.\nMuore il 29 novembre 1999, a San Pellegrino.\nRiconoscimenti.\nRecentemente la sua figura \u00e8 stata raccontata nel programma \"La Storia siamo noi\".\nNel settembre 2005 il comune di Reggio Emilia gli ha intitolato un tratto della tangenziale SS9.\nA don Angelo Cocconcelli \u00e8 stata intitolata la casa di riposo della chiesa di San Pellegrino.\nIn memoria di Don Angelo, ogni anno la societ\u00e0 calcistica Santos 1948 organizza sul campo parrocchiale di San Pellegrino (esclusi gli anni compresi tra il 2003 e il 2007 a causa della ristrutturazione degli edifici della societ\u00e0 e del campo) un torneo calcistico cui partecipano varie societ\u00e0 del comune di Reggio Emilia.\nIn occasione del centenario della nascita che \u00e8 ricorso il 27 novembre 2012 la comunit\u00e0 di San Pellegrino su iniziativa del parroco don Giuseppe Dossetti (junior) ha pubblicato un libro che riunisce la storia, i documenti e le foto rintracciabili di don Angelo."}
{"id": "2005577", "revid": "196390", "url": "https://it.wikipedia.org/wiki?curid=2005577", "title": "Hedge funds", "text": ""}
{"id": "2005584", "revid": "31886", "url": "https://it.wikipedia.org/wiki?curid=2005584", "title": "Urban Rivals", "text": "Urban Rivals (nome completo Clint Urban Rivals) \u00e8 un gioco di carte collezionabili on-line, prevalentemente gratuito, sviluppato e pubblicato da Boostr.\nFondato nel 2006 come browser game, inserito su portali come Newgrounds o Kongregate, successivamente sviluppato come gioco per cellulari (dal 2010-2011 disponibile su dispositivi Apple e Android) ed infine inserito sulle piattaforme web come Facebook, e in seguito anche come applicazione per Windows, Mac e Steam. Ha una media (nel 2016) di 3.000 giocatori collegati contemporaneamente. Nella prima met\u00e0 del 2016 si contano circa 2,5 Miliardi di partite giocate con oltre 30 milioni di giocatori di cui circa 100.000 all'attivo ogni mese (tra cui almeno 10.000 italiani). Nel 2016 il gioco subisce un profondo restyling.\nAmbientazione.\nIl gioco si svolge nella fittizia citt\u00e0 di \"Clint City\".\nLe Gilde.\nLe gilde sono dei gruppi in cui i giocatori possono unire le forze per il raggiungimento di obiettivi comuni. Esiste una classifica delle gilde, ordinata in base a vari parametri come il livello o l'onore. Il livello delle gilde sale in base ai punti che i giocatori ottengono tramite i combattimenti.\nI Clan.\nNel gioco ci sono 32 clan, ognuno dei quali ha un apposito bonus per il proprio team. Per far s\u00ec che un bonus del clan venga applicato, sono necessarie almeno 2 diverse carte dello stesso clan nella mano, oppure \u00e8 necessario aver schierato il Leader \"Robert Cobb\" che consente l'attivazione dei bonus senza condizioni. \nOgni clan ha la sua storia, un suo leader ed un campo base in parti diverse di Clint City. I clan sono:\nIntrodotti nel 2006 e capitanati da Eyrton.\nBonus: -2 potenza avversario minimo 1.\nIntrodotti nel 2006 e capitanati da Bodenpower.\nBonus: +2 Potenza\nIntrodotti nel 2011 e capitanati da Cortez. \nBonus: -2 vita avversario minimo 2.\nIntrodotti nel 2018 e capitanati da Death Adder.\nBonus: Crescita -1 potenza avversario minimo 4. (la potenza dell'avversario verr\u00e0 abbassata di uno al primo round, fino a un minimo di 4; nel secondo round verr\u00e0 abbassata di 2 e cos\u00ec via)\nIntrodotti nel 2006 e capitanati da Lost Hog.\nBonus: +2 Danni\nIntrodotti nel 2007 e capitanati da Boris.\nBonus: Veleno 2 minimo 3.\nIntrodotti nel 2012 e capitanati da Kalindra. \nBonus: Rivincita +2 Potenza e danno (bonus che si attiva solo se la carta giocata in precedenza ha perso) \nIntrodotti nel 2006 e capitanati da Sigmund.\nBonus: Stop potere avversario\nIntrodotti nel 2017 e capitanati da Judge Lynch. \nBonus: +1 Potenza e Danno/-1 Potenza e Danno avversario\n(il bonus cambia ogni 4 ore, seguendo il ciclo giorno/notte di clit city) \nIntrodotti nel 2016 e capitanati da Maana Cercei.\nBonus: Equalizer: -3 attacco avversario minimo 5. (Il fattore Equalizer dipende dal livello della carta avversaria) \nIntrodotti nel 2013 e capitanati da Noctezuma.\nBonus: +1 attacco per vita rimanente.\nIntrodotti nel 2008 capitanati da Ongh.\nBonus: +2 vita.\nIntrodotti nel 2006 e capitanati da Dj Korr.\nBonus: +8 attacco\nIntrodotte nel 2019. \nBonus: +1 Pillz e vita\nIntrodotto nel 2006.\nBonus: +2 danni\nIntrodotti nel 2006 e capitanati da Don.\nBonus: -12 attacco avversario minimo 8.\nIntrodotti nel 2006 e capitanati da Lelena.\nBonus: Stop bonus avversario.\nIntrodotti nel 2020. Capitanati da Enigma.\nBonus: Asimmetria: Danno +3. (Questo bonus si attiva solo se la carta del giocatore non \u00e8 di fronte a quella avversaria)\nIntrodotti nel 2008 e capitanati da Bloodh.\nBonus: Stop bonus avversario.\nIntrodotte nel 2006 e capitanati da Charlie.\nBonus: -2 danno avversario minimo 1.\nIntrodotti nel 2015 e capitanati da Rex Sweig e Impera Sloane.\nBonus: annulla modifiche attacco avversari\nIntrodotti nel 2007 e capitanati da Kerry.\nBonus: Rinforzo attacco + 3.\nIntrodotti nel 2014 e capitanati da Pericles.\nBonus: Vittoria o sconfitta + 1 Pliz.\nIntrodotti nel 2006. \nConsiderano simbolicamente come loro \"capo\" Kiki, una scimmia salvata dalla vivisezione e simbolo dei loro valori.\nBonus: Stop potere avversario.\nIntrodotti nel 2006 e capitanati da Guru.\nBonus: -8 attacco avversario minimo 3.\nIntrodotti nel 2006 e capitanati da Copper.\nBonus: +8 attacco\nIntrodotti nel 2009 e capitanati da Caelus.\nBonus: protezione potere.\nIntrodotti nel 2006 e capitanati da Tanaereva.\nBonus:+2 potenza\nIntrodotti nel 2006.\nLeggendo le descrizioni sembrerebbero essere capitanati da Zlatar ma non viene mai detto esplicitamente nel gioco.\nBonus:-10 attacco avversario \nIntrodotti nel 2010 e capitanati da Dregn.\nBonus: Sconfitta recupero 2 Pillz su 3.\nHanno fra le loro fila i potenti di Clint city e governano la citt\u00e0 nell'ombra. Ispirati alla teoria del complotto del Nuovo ordine mondiale.\nI loro poteri si attivano solo giocandoli in coppia con determinati clan, da cui copiano anche il bonus. Se giocati con un Leader si annullano gli effetti a vicenda, rendendo nulli i poteri e bonus di entrambi. \nIntrodotti nel 2021 e capitanati dal Polit, loggia formata dai cinque padroni delle pi\u00f9 grandi multinazionali della citt\u00e0: Zebos, Rodsey, Kusm, Bukerzerg e Alekperov. \nDanno un vantaggio a tutti gli altri personaggi schierati ma il loro bonus \"Annulla Leader\" fa s\u00ec che se si ha pi\u00f9 di un leader in mano i loro effetti si annullano a vicenda. \nIntrodotti nel 2006, fino al 2015 nessun nuovo Leader \u00e8 stato pubblicato. Le carte Leader subiscono periodicamente variazioni delle statistiche di potenza e danno.\nMeccanica di gioco.\nOgni giocatore ha 12 punti vita e controlla 4 carte, definite in base alla \"potenza\" e al \"danno\". Inoltre ogni carta ha un potere unico ed un bonus dipendente dal clan di appartenenza. \nLe sfide si svolgono cos\u00ec: dal mazzo di carte il computer sortegger\u00e0 quattro personaggi che saranno quelli con cui ci si trover\u00e0 a combattere contro l'avversario.\nOgni giocatore ha inoltre a sua disposizione 12 \"pillz\", pillole che, se usate, moltiplicano la potenza del personaggio selezionato. Dal totale dell'operazione risulter\u00e0 l'attacco finale di quel personaggio (un personaggio con potenza 5 su cui si utilizzano 5 pillole otterr\u00e0 un attacco totale di 25). Il personaggio con pi\u00f9 attacco sconfigge l'altro e infligge i suoi danni all'avversario, vince il giocatore che manda k.o. l'altro o rimane con pi\u00f9 punti vita alla fine della partita. \nEsistono vari limiti alla creazione di un mazzo che variano con la modalit\u00e0 di gioco. \nEconomia.\nLa moneta virtuale del gioco \u00e8 il \"Clintz\" e pu\u00f2 essere ottenuta durante il gioco combattendo e vendendo le carte. Il mercato delle carte \u00e8 libero e sono i giocatori ad influenzarne l'andamento. Esiste inoltre il cryptocoin, una moneta pi\u00f9 rara, e il credito, valuta acquistabile con microtransazioni e scambiabile con pacchetti di carte. \nModalit\u00e0 di gioco.\nEsistono otto modalit\u00e0:\nVecchie modalit\u00e0 di gioco ora scomparse sono Deathmatch, Solo, Duel, Leader Wars, e la storica ELO.\nle carte.\nSono presenti al 2018 oltre 1300 personaggi. Circa ogni due settimane vengono pubblicati 4 nuovi personaggi. \nI poteri e i bonus pi\u00f9 diffusi fanno variare:\nAlcuni poteri si attivano se si \u00e8 i primi a combattere (coraggio), se si \u00e8 secondi (risposta), se si \u00e8 vinto il round precedente (fiducia o contraccolpo), se lo si \u00e8 perso (rivincita). Altri solo in caso di vittoria o di sconfitta. \nAlcune carte vengono penalizzate o bandite nelle modalit\u00e0 competitive, vista la loro effettiva potenza decisamente superiore alle altre carte. Spesso il ban delle carte \u00e8 deciso a rotazione.\nCategorizzazione carte.\nLe carte vengono divise in comuni (color bronzo), non comuni (color argento) e rare (color oro) a seconda della rarit\u00e0. \nSaltuariamente una o pi\u00f9 carte possono essere promosse a \"Collector\", diventando completamente dorate, acquisendo la sigla \"Cr\" a lato del nome e divenendo molto pi\u00f9 rare ed ambite. Allo stesso modo le Cr posso subire la trasformazione in \"Mythic\", diventando color diamante, acquisendo la sigla \"Mt\" e divenendo estremamente rare e costose. Sia le Cr che le Mt non sono reperibili nei pacchetti ma solo acquistabili nel mercato o ottenibili attraverso vincite a tornei ed eventi. \nEsistono inoltre le carte \"Legendary\", color viola e contrassegnate dalla sigla \"Ld\". \nQueste carte sono ottenibili solo tramite missioni o eventi specifici. Ogni clan ha due carte Legendary, che periodicamente possono subire variazioni di statistiche e potere. Questa \u00e8 l'unica categoria di carte di cui non si possono possedere doppioni. \nLe carte del clan Leader vengono invece donate con l'aumento di livello. \nInoltre un concorso annuale si tiene ogni fine anno (escluso il 2009) per coronare la donna pi\u00f9 bella e di talento di Clint City. La vincitrice, scelta dai giocatori, sar\u00e0 riprodotta in una seconda versione speciale con la sigla \"Miss\" ed una grafica adeguata. \nIl giorno di Natale, invece, a tutti gli utenti registrati prima di una certa data viene regalata una carta speciale, versione natalizia di un personaggio gi\u00e0 esistente e con sigla \"noel\".\nInfine, tre carte ora Collectors (Rass, Kiki e BerserkGirl) hanno dei doppioni in versione standard con potere, statistiche e grafica differenti. Non \u00e8 noto il motivo di tale scelta."}
{"id": "2005585", "revid": "287204", "url": "https://it.wikipedia.org/wiki?curid=2005585", "title": "Betania (disambigua)", "text": ""}
{"id": "2005587", "revid": "110157", "url": "https://it.wikipedia.org/wiki?curid=2005587", "title": "For the Love of Strange Medicine", "text": "For the Love of Strange Medicine \u00e8 il secondo album del cantante statunitense Steve Perry, pubblicato nel 1994.\nL'album.\nDopo dieci anni dal primo disco solista, Perry torn\u00f2 sul panorama musicale con quest'album. Il primo singolo estratto fu \"You Better Wait\", che venne trasmesso ripetutamente in radio ed entr\u00f2 nella 30 Top Ten USA. Il secondo singolo fu \"Missing You\", che non ottenne altrettanto successo."}
{"id": "2005598", "revid": "1305772", "url": "https://it.wikipedia.org/wiki?curid=2005598", "title": "Betania (Colombia)", "text": "Betania \u00e8 un comune della Colombia facente parte del dipartimento di Antioquia.\nIl centro abitato venne fondato da Aniceto Bol\u00edvar, Sim\u00f3n e Jos\u00e9 Mar\u00eda Villa e Jos\u00e9 Mar\u00eda Mart\u00ednez nel 1889, mentre l'istituzione del comune \u00e8 del 1921."}
{"id": "2005600", "revid": "119728810", "url": "https://it.wikipedia.org/wiki?curid=2005600", "title": "Liquido sinoviale", "text": "Il liquido sinoviale, che riempie la cavit\u00e0 articolare, \u00e8 il prodotto della membrana sinoviale vascolarizzata che secerne il liquido per filtrazione del plasma. \nHa lo scopo di nutrire i tessuti avascolarizzati e di lubrificare le giunzioni articolari (la viscosit\u00e0 della sinovia \u00e8 data dall'acido ialuronico disciolto nel plasma).\nComposizione.\nLa soluzione sinoviale \u00e8 composta da acqua, acido ialuronico, glicoproteine e ioni. Ha aspetto viscoso e colore chiaro in condizioni fisiologiche, mentre in presenza di lesioni (specialmente quelle a carico dei legamenti) assume un colore rosso o rosato. In presenza di batteri o pi\u00f9 generalmente, di infezioni in atto, l'aspetto del liquido sar\u00e0 torbido e tendente al colore giallo, indicativo quindi di uno stato di flogosi.\nPatologia.\nLa membrana che produce il liquido sinoviale \u00e8 soggetta ad infiammazioni, chiamate sinoviti, che colpiscono spesso l'articolazione del ginocchio.\nSchiocco delle articolazioni.\nNel gennaio 2015 un gruppo di ricercatori canadesi dell'Universit\u00e0 dell'Alberta ha scoperto che lo scrocchio delle giunture (alle ginocchia, caviglie e tutte le articolazioni) \u00e8 dovuto allo scoppio di bolle d'aria che si forma proprio nel liquido sinoviale: infatti quando si tirano lentamente e progressivamente le due estremit\u00e0 di una articolazione, a un certo punto quest'ultima si separa creando rapidamente una bolla d'aria nel fluido sinoviale. I ricercatori, usando la risonanza magnetica, hanno registrato che il \"crac\" si verifica proprio quando si crea il vuoto.\nNonostante la credenza popolare, che da anni pensa che lo scrocchio delle giunture favorisca l'artrosi, i ricercatori hanno sperimentato come in realt\u00e0 tale fenomeno sia completamente innocuo. Potrebbe anzi, di contro, avere effetti positivi sull'articolazione. Lo \"schiocco\" articolare viene infatti ricercato attraverso manovre di trazione, onde favorire la de-coaptazione delle strutture articolari coinvolte ed il loro relativo de-tensionamento. Dovuto per l'appunto alla perdita di pressione intra-articolare."}
{"id": "2005607", "revid": "1522738", "url": "https://it.wikipedia.org/wiki?curid=2005607", "title": "Uni\u00f3n Revolucionaria", "text": "L'Uni\u00f3n Revolucionaria fu un partito politico del Per\u00f9 nato nel 1931 sul modello fascista e delle \"Juntas de Ofensiva Nacional-Sindicalista\" spagnole.\nFu fondato da Luis Miguel S\u00e1nchez Cerro nel 1931.\nGovern\u00f2 con lui dopo aver vinto le elezioni del 1931. Dopo il suo assassinio nel 1933, fu guidato da Luis A. Flores Medina che era stato Ministro sotto la sua presidenza e divenne un partito apertamente fascista.\nEra caratterizzato da una opposizione al liberalismo e al comunismo, e in particolare, al partito APRA, che consideravano nemici mortali e autori dell'omicidio del suo leader fondatore, S\u00e1nchez Cerro. Avevano una forte xenofobia contro gli emigranti giapponesi in Per\u00f9. Seguendo il modello mussoliniano, proponevano una societ\u00e0 corporativa e totalitaria.\nEbbe appartenenti sia bianchi che creoli, \nOttenne il 29,1 % dei voti alle elezioni del 1936, ma nel 1939 tent\u00f2 una rivolta contro il governo e i suoi dirigenti fuorno costretti a rifugiarsi all'estero o incarcerati.\nFlores torn\u00f2 dall'esilio in Cile nel 1945 e cerc\u00f2 di riorganizzare il partito, ma dopo la sconfitta dell'Asse nella seconda guerra mondiale e la caduta dei regimi fascisti e il ritorno della democrazia in Per\u00f9, ebbe poca accoglienza tra i suoi ex seguaci."}
{"id": "2005609", "revid": "965226", "url": "https://it.wikipedia.org/wiki?curid=2005609", "title": "Sindaci di Savona", "text": "Di seguito l'elenco cronologico dei sindaci di Savona e delle altre figure apicali equivalenti che si sono succedute nel corso della storia."}
{"id": "2005611", "revid": "1305772", "url": "https://it.wikipedia.org/wiki?curid=2005611", "title": "Cerveteri (disambigua)", "text": ""}
{"id": "2005616", "revid": "300067", "url": "https://it.wikipedia.org/wiki?curid=2005616", "title": "Draft NBA 1972", "text": "Il Draft NBA 1972 si \u00e8 svolto il 10 aprile 1972 a New York. \u00c8 ricordato soprattutto per la presenza di due futuri campioni: Bob McAdoo e Julius \"Dr. J\" Erving. Quest'ultimo port\u00f2 i Philadelphia 76ers alla conquista del titolo NBA 1982-1983."}
{"id": "2005617", "revid": "2184720", "url": "https://it.wikipedia.org/wiki?curid=2005617", "title": "Miserere (singolo)", "text": "Miserere \u00e8 un singolo del cantante italiano Zucchero Fornaciari, inciso insieme al tenore Luciano Pavarotti ed incluso nell'omonimo album del 1992, del quale \u00e8 stato il secondo singolo estratto.\nIl brano.\nComposizione.\nIl brano, la cui musica \u00e8 stata composta da Zucchero nel suo ritiro sul mare di Avenza dopo aver ascoltato tutte le opere di Puccini, \u00e8 interpretato in duetto con Luciano Pavarotti, mentre nei provini iniziali la parte tenorile era stata incisa da Andrea Bocelli, allora non ancora conosciuto al grande pubblico e che la eseguir\u00e0 nei concerti de \"L'Urlo Tour Europa Italia\". \nIl testo della versione inglese della canzone \u00e8 stato scritto dallo stesso Zucchero e da Bono degli U2. \nIncisione.\nIl primo contatto tra il tenore modenese e il bluesman reggiano avvenne grazie a Michele Torpedine, allora manager di Zucchero, e Bruno Tibaldi. Il tenore, inizialmente riluttante, propose di far pubblicare il pezzo mantenendo Andrea Bocelli. Tuttavia Zucchero, in un contatto successivo con Pavarotti, lo convinse ad incidere la canzone con la celebre scena raccontata da Zucchero al Festival di Sanremo 2017 e nel suo libro autobiografico \"Il suono della domenica - Il romanzo della mia vita\". La versione in passato \u00e8 stata raccontata pi\u00f9 volte anche da Pavarotti. In realt\u00e0, il brano non dura 4:50, ma 4:15 perch\u00e9, alla fine della canzone, dopo 15 secondi di silenzio (4:15 - 4:30), da 4:30 a 4:50, inizia una traccia nascosta: si tratta di una voce rauca che pronuncia per due volte e mezzo (alla terza volta si interrompe a met\u00e0) la frase \"A volte la migliore musica \u00e8 il silenzio, diciamo\".\nBocelli inser\u00ec \"Miserere\" nell'album \"Il mare calmo della sera\" del 1994.\nIl pezzo, uno dei pi\u00f9 celebri e particolari del repertorio di Zucchero, viene eseguito costantemente ancora oggi durante i concerti dei tour, in un duetto virtuale con Luciano Pavarotti.\nIl singolo \u00e8 entrato in classifica anche in Irlanda e in Portogallo."}
{"id": "2005618", "revid": "322321", "url": "https://it.wikipedia.org/wiki?curid=2005618", "title": "James Whitfield", "text": "Biografia.\nJames Whitfield nacque il 3 novembre 1770 a Liverpool, in Inghilterra.\nL'8 gennaio 1828 fu eletto arcivescovo titolare di Apollonia e il 29 gennaio dello stesso anno fu promosso alla sede arcivescovile di Baltimora.\nMor\u00ec a Baltimora il 19 ottobre 1834.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2005627", "revid": "838137", "url": "https://it.wikipedia.org/wiki?curid=2005627", "title": "Samuel Eccleston", "text": "Biografia.\nSamuel Eccleston nacque il 27 giugno 1801 a Chestertown. Dopo essersi convertito al cattolicesimo dal protestantesimo entr\u00f2 nella Compagnia dei Sacerdoti di San Sulpizio di Parigi.\nIl 14 settembre 1834 fu eletto arcivescovo titolare di Terme e il 19 ottobre 1834 fu promosso alla sede arcivescovile di Baltimora.\nMor\u00ec a Baltimora il 22 aprile 1851.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2005628", "revid": "767487", "url": "https://it.wikipedia.org/wiki?curid=2005628", "title": "Draft NBA 1971", "text": "Il Draft NBA 1971 si \u00e8 svolto il 29 marzo 1971 a New York. Non port\u00f2 in NBA grandi campioni fra le sue prime scelte. Gli unici giocatori entrati nella Basketball Hall of Fame sono Artis Gilmore che, scelto soltanto al settimo giro, divenne protagonista prima nella ABA e poi nella NBA, e Spencer Haywood, che gioc\u00f2 anche in Italia a fine carriera, cos\u00ec come fece lo stesso Gilmore.\nDiversi giocatori scelti al secondo giro ebbero una breve carriera in NBA o non vi giocarono affatto, ma divennero protagonisti del campionato italiano: si tratta di Willie Sojourner, Charlie Yelverton e Jim McDaniels."}
{"id": "2005631", "revid": "6923", "url": "https://it.wikipedia.org/wiki?curid=2005631", "title": "Valpadana (azienda)", "text": "La Valpadana S.p.A., su progetto della famiglia Stefani, nasce nel 1938. La produzione inizialmente era di piccole macchine agricole e dal 1960 di piccoli trattori per orti, vigneti e frutteti di dimensioni ridotte.\nStoria.\nFondata da Ettore Stefani insieme ai figli Eros e Nuber, divenne in pochi anni una delle realt\u00e0 pi\u00f9 apprezzate del settore dei trattori di piccola e media potenza. L'azienda arriv\u00f2 a occupare fino a 300 dipendenti e a sfiorare un fatturato di 40 miliardi di lire.\nNel 1966 nacque per iniziativa della famiglia Stefani, Prandi e Pederzoli la S.E.P., specializzata nella produzione di motofalciatrici, motozappe, matoagricole, motocoltivatori e macchine da giardinaggio. Il gruppo occupa una superficie di 60000\u00a0m\u00b2 e occupa stabilmente nei suoi stabilimenti di San Martino in Rio oltre 400 persone contribuendo allo sviluppo delle aree limitrofe.\nAttualmente fa parte del gruppo Argo, proprietaria di Argo tractors (Landini e McCormick) e Pegoraro.\nProdotti.\nLa gamma attuale comprende trattori:"}
{"id": "2005634", "revid": "1305772", "url": "https://it.wikipedia.org/wiki?curid=2005634", "title": "Colli Etruschi Viterbesi", "text": "Colli Etruschi Viterbesi \u00e8 la denominazione dei seguenti vini a denominazione di origine controllata prodotti in provincia di Viterbo, nell'area della Maremma laziale e della Tuscia, tra il Mar Tirreno e il Lago di Bolsena."}
{"id": "2005637", "revid": "767487", "url": "https://it.wikipedia.org/wiki?curid=2005637", "title": "Febbraio, febbraietto mese corto e maledetto", "text": "Febbraio, febbraietto mese corto e maledetto \u00e8 un antico proverbio popolare legato non solamente al calendario, ma anche al clima stagionale e all'economia familiare.\nFebbraio corto e amaro.\nAnticamente, ai tempi in cui l'economia delle famiglie, appartenenti ad un ceto medio-basso, e della societ\u00e0 era basata soprattutto sulla produzione agricola, ed era fortemente vincolate dall'esito dei raccolti, la stagione invernale, ed il mese di febbraio, soprattutto, rappresentavano un periodo di ansia e di preoccupazione, in prospettiva futura, e di povert\u00e0 immediata, dato che le provviste ormai iniziavano a scarseggiare, gli animali erano poco numerosi e malandati a causa della carenza di erba, di fieno e di mangime.\nIn questo mese si diffuse quindi l'esigenza di \"sbarcare il lunario\" per raggiungere i mesi primaverili, durante i quali almeno i contadini potevano ricavare qualche frutto dalla terra.\nBreve rassegna.\nTra i numerosi proverbi riguardanti questa tematica, eccone una breve rassegna:"}
{"id": "2005643", "revid": "767487", "url": "https://it.wikipedia.org/wiki?curid=2005643", "title": "Qa\u1e25\u1e6d\u0101n", "text": "Qahtan () (o Yoq\u1e6d\u0101n) \u00e8 l'antenato tradizionale degli \"Arabi del sud\" ( \"al-\u02bfArab al-\u02bfAriba\" ), ossia degli arabi indigeni, quali i Sabei, che furono in perenne rivalit\u00e0 con gli \"Arabi del nord\", discendenti di Adnan.\nEssi rivendicavano un'ascendenza che risaliva fino al profeta Hud e affermavano di essere i rappresentanti degli Arabi di \u00ab puro ceppo \u00bb.\nFra i discendenti di Qahtan, si distinguono gli Himyariti, sedentari, e i Khal\u00e2n, che sono all'origine di numerosi gruppi di nomadi, quali gli Azd, i Tayy, gli Hamd\u00e2n, i Lakhmidi e i Ghassanidi.\nI Qahtanidi si svilupparono grazie alla diga di Ma'rib che permise loro di rendere fertili numerose terre aride.\n&lt;br&gt;Essi prosperarono in varie entit\u00e0 statuali, fra cui il regno di Saba, Sheba e Himyar, la cui famiglia regnante apparteneva alla trib\u00f9 dei Tubba.\nSi collegano generalmente agli Himyariti i Kalb che si installarono in Siria in epoca omayyade. I discendenti di Qahtan hanno conquistato territori assai vasti e si sono mescolati, nel corso dell'espansione islamica, alle popolazioni indigene, dalla Spagna alla Persia."}
{"id": "2005649", "revid": "158286", "url": "https://it.wikipedia.org/wiki?curid=2005649", "title": "Commissione mafiosa siciliana", "text": ""}
{"id": "2005651", "revid": "253269", "url": "https://it.wikipedia.org/wiki?curid=2005651", "title": "Steve Coogan", "text": "Nel 2014 ha avuto due nomine agli Oscar per il miglior film e la migliore sceneggiatura non originale per \"Philomena\" di cui \u00e8 anche il co-protagonista. Nello stesso anno ha vinto il BAFTA sempre per la sceneggiatura di Philomena.\nBiografia.\nNasce a Greater Manchester in una numerosa famiglia cattolica irlandese, ha otto tra fratelli e sorelle. Diplomandosi al Manchester Polytechnic School of Theatre, inizia la sua carriera lavorando come comico e mimo. In breve tempo diventa uno dei volti pi\u00f9 noti della BBC, grazie alle sue imitazioni e ai suoi personaggi comici. Su tutti spicca quello del logorroico cronista sportivo Alan Partridge, che ha dato vita a svariati film televisivi e due serie TV, la prima \"Knowing Me, Knowing You... with Alan Partridge\" (che prende il titolo da un noto brano degli ABBA) andata in onda dal 1994 al 1995, la seconda \"I'm Alan Partridge\", andata in onda dal 1997 al 2002.\nCarriera cinematografica.\nNel 2002 \u00e8 protagonista del film di Michael Winterbottom \"24 Hour Party People\", nel 2004 \u00e8 protagonista al fianco di Jackie Chan de \"Il giro del mondo in 80 giorni\", versione cinematografica che mischia azione e commedia del classico di Jules Verne, nel stesso anno la sua verve comico lo fa diventare uno dei primi candidati al ruolo di Peter Sellers nel film biografico a lui dedicato \"Tu chiamami Peter\", ruolo poi assegnato a Geoffrey Rush. Nel 2003 viene diretto da Jim Jarmusch in \"Coffee and Cigarettes\".\nNel 2005 lavora nuovamente per Winterbottom in \"A Cock and Bull Story\", l'anno seguente \u00e8 protagonista di \"The Alibi\", si ritaglia il ruolo dell'Ambasciatore de Mercy in \"Marie Antoinette\" di Sofia Coppola. Sempre nel 2006 impersona un Ottavio in miniatura nella commedia \"Una notte al museo\", ruolo che riprende nei sequel \"Una notte al museo 2 - La fuga\" e \"Una notte al museo 3 - Il segreto del faraone\". Tra gli altri film a cui ha preso parte vi sono \"Hamlet 2\", \"Las Vegas - Terapia per due\" e \"Tropic Thunder\".\nHa poi interpretato il dio Ade in \"Percy Jackson e gli dei dell'Olimpo - Il ladro di fulmini\".\nNel 2013 \u00e8 co-protagonista con Judi Dench nella pellicola \"Philomena\" del regista Stephen Frears, nel ruolo di Martin Sixsmith.\nNel 2018 rid\u00e0 vita al personaggio di Stanlio, interpretandolo nel film \"Stanlio &amp; Ollio\".\nControversie.\nNell'agosto del 2007, dopo il tentato suicidio dell'attore Owen Wilson, il \"New York Post\" ha riportato di un coinvolgimento dell'attore nella vicenda, che avrebbe fornito droghe pesanti a Wilson. La cantante Courtney Love si scagli\u00f2 contro l'attore britannico, dichiarando: \"Ero appena uscita dalla riabilitazione, e lui era l\u00ec con la droga. Ho cercato di mettere in guardia Owen. Ho cercato di mettere in guardia i suoi amici. Spero dal profondo del mio cuore che Owen rimanga lontano da quel tizio.\" Coogan si \u00e8 difeso negando ogni accusa e offrendo il suo sostegno all'amico Owen Wilson.\nVita privata.\nIl fratello Brendan \u00e8 stato presentatore di \"Top Gear\", un altro fratello, Martin, \u00e8 stato leader e cantante dei The Mock Turtles, una band indie rock dei primi anni novanta. I tabloid scandalistici britannici si sono molto occupati delle sue vicende personali, nell'agosto del 2005 la rock star Courtney Love dichiar\u00f2 di attendere un figlio da Coogan, la notizia \u00e8 stata riportata un mese dopo la fine del matrimonio di Coogan con Caroline Hickman.\nAttualmente l'attore vive a Brighton, per stare vicino alla figlia Clare, avuta da una precedente relazione con l'avvocatessa Anna Cole.\nDoppiatori italiani.\nNelle versioni in italiano dei suoi film, Steve Coogan \u00e8 stato doppiato da:\nDa doppiatore \u00e8 sostituito da:"}
{"id": "2005658", "revid": "62748", "url": "https://it.wikipedia.org/wiki?curid=2005658", "title": "Chateau de Vincennes", "text": ""}
{"id": "2005659", "revid": "322321", "url": "https://it.wikipedia.org/wiki?curid=2005659", "title": "Francis Patrick Kenrick", "text": "Biografia.\nFrancis Patrick Kenrick nacque il 3 dicembre 1796 a Dublino.\nIl 26 febbraio 1830 fu eletto vescovo titolare di Arado e il 22 aprile 1842 venne nominato alla sede episcopale di Filadelfia.\nIl 19 agosto 1851 venne promosso arcivescovo di Baltimora.\nMor\u00ec a Baltimora all'et\u00e0 di 66 anni l'8 luglio 1863.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2005661", "revid": "729019", "url": "https://it.wikipedia.org/wiki?curid=2005661", "title": "Dassault Falcon 200", "text": "Il Dassault Falcon 200 era un aereo d'affari, costruito dalla Dassault Aviation, business sviluppato dal Falcon 20.\nCaratteristiche.\nRispetto al Falcon 20, l'aereo da cui \u00e8 stato sviluppato, il Falcon 200 aveva dei motori pi\u00f9 potenti, ed altre varie migliorie che andavano ad aumentare l'autonomia, la capacit\u00e0 di carico ed il comfort.\nStoria.\nIl Falcon 20 fu annunciato nel 1979 al Paris Airshow. Il prototipo vol\u00f2 per la prima volta il 30 aprile 1980. Il velivolo si \u00e8 rivelato cos\u00ec popolare che fu messo fuori produzione solamente nel 1988, sorpassato dai nuovi aerei della famiglia Falcon."}
{"id": "2005665", "revid": "62748", "url": "https://it.wikipedia.org/wiki?curid=2005665", "title": "Ch\u00e2teau de Vincennes", "text": ""}
{"id": "2005671", "revid": "22475", "url": "https://it.wikipedia.org/wiki?curid=2005671", "title": "Into the Woods", "text": "Into the Woods \u00e8 un musical con musiche di Stephen Sondheim e libretto di James Lapine. Basato sul libro \"Il mondo incantato\", di Bruno Bettelheim, \u00e8 una rivisitazione delle pi\u00f9 tradizionali fiabe del mondo (in particolare dei Fratelli Grimm) che esplora le conseguenze dei desideri e richieste dei personaggi. I personaggi principali sono presi da Cappuccetto Rosso, Jack e il fagiolo magico, Raperonzolo e Cenerentola. Ha debuttato al Old Globe Theatre di San Diego il 1986, e premiato a Broadway il 5 novembre 1987. La performance di Bernadette Peters della strega e di Joanna Gleason come moglie del fornaio ha portato fama alla produzione durante l'esibizione a Broadway. \"Into the Woods\" ha vinto diversi Tony Awards, incluse migliore colonna sonora, miglior libretto, e miglior attrice protagonista nel musical (Joanna Gleason), in un anno dominato dal Fantasma dell'Opera.\nTrama.\nPrologo.\nIl musical si apre con il narratore che presenta i personaggi principali e i loro sogni e desideri: Cenerentola, maltrattata dalla matrigna e dalle sorellastre, desidera pi\u00f9 di ogni altra cosa al mondo di partecipare al ballo reale; Jack, vessato da una madre iperprotettiva che lo considera un sempliciotto, vorrebbe che la vecchia mucca Bianchina potesse tornare a dare il latte come un tempo; il fornaio e sua moglie desiderano tanto avere un figlio (\"Once upon a time\"). D'un tratto, nella bottega del fornaio entra una graziosa bambina, Cappuccetto Rosso, che chiede una pagnotta da portare alla nonna malata nel bosco. La piccola, nonostante il suo aspetto carino e angelico, rivela un appetito spaventoso e non esita a rubare di soppiatto dei dolciumi dalla bottega per saziarlo, mentre millanta al fornaio e a sua moglie di non avere paura di addentrarsi da sola nel folto del bosco (\"Into the woods\"). Nel frattempo, la matrigna di Cenerentola promette alla figliastra di portarla al ballo insieme alle sue figlie solo se sar\u00e0 capace di vagliare dalla cenere del focolare una scodella di lenticchie prima che siano passate due ore. Cenerentola chiede aiuto ai suoi amici, gli uccellini, per riuscire a portare a termine il compito e realizzare cos\u00ec il suo sogno, senza sospettare che la matrigna non ha alcuna intenzione di mantenere la promessa (\"Fly, birds\"). Intanto, dopo che Cappuccetto Rosso ha lasciato la panetteria, nella bottega \u00e8 entrata la Strega, un'orribile megera, che spiega al fornaio e alla sua signora il perch\u00e9 non riescano ad avere bambini: molti anni prima, la madre del fornaio, in attesa della sua secondogenita, colta da una voglia irrefrenabile di mangiare le verdure che crescevano nel giardino della Strega, aveva spinto il marito a rubargliene di nascosto. L'uomo era stato colto sul fatto dalla maga che aveva chiesto, in cambio degli ortaggi, la bambina che sarebbe nata. L'uomo aveva accettato ma, senza saperlo, aveva sottratto alla strega, oltre a verdure di vario genere, anche una manciata di fagioli magici, che la madre della strega aveva raccomandato di serbare con cura, pena una terribile punizione. Per via del furto dei fagioli, la Strega era stata colpita dalla punizione materna ed era diventata vecchia e brutta. Infuriata, dopo essersi presa la figlia dei fornai, che aveva chiamato Raperonzolo, lanci\u00f2 loro una terribile maledizione, condannando loro e i loro discendenti alla sterilit\u00e0 (\"Witch's entrance\"). Intanto, la madre di Jack, nonostante la riluttanza del figlio, lo convince a portare la mucca al mercato per venderla (\"Jack, Jack, Jack, head in a sack!\"). La Strega spiega ai fornai che l'unico modo per rompere la maledizione \u00e8 una pozione magica, della quale essi dovranno cercare i quattro ingredienti principali nel fitto del bosco prima che siano passati tre giorni: la mucca bianca come il latte; il mantello rosso come il sangue; i capelli dorati come il grano; la scarpetta pura come l'oro (\"You wish to have the Curse Reversed\"). Nel frattempo, Cenerentola, nonostante abbia raccolto tutte le lenticchie dalla cenere, viene ugualmente lasciata a casa dalla matrigna, dalle sorellastre e dal padre, troppo debole per ribellarsi alla crudele moglie (\"Ladies, our carridge waits\"). Cos\u00ec tutti i protagonisti decidono di affrontare l'oscura foresta per riuscire in qualche modo a vedere i loro desideri diventare realt\u00e0: Cenerentola si reca alla tomba di sua madre per chiederle aiuto per andare al ballo; Jack va al mercato per vendere la mucca; il fornaio e sua moglie entrano nel bosco per trovare gli ingredienti per la pozione magica; Cappuccetto Rosso va a trovare la nonna malata (\"Into the woods\").\nAtto I.\nCenerentola, recatasi alla tomba di sua madre, viene aiutata dal suo spirito sotto forma di albero che le dona un vestito d'argento e un paio di scarpette d'oro per andare al ballo (\"Cinderella at the grave\"). Nel frattempo, Cappuccetto Rosso incontra il Lupo Cattivo che, con fare seducente, la spinge a deviare dalla strada maestra per raccogliere dei fiori per sua nonna (\"Hello, little girl\"). Il fornaio e sua moglie riescono a procurarsi il primo ingrediente: approfittandosi dell'ingenuit\u00e0 di Jack, scambiano cinque fagioli magici, di quelli che il padre del fornaio aveva rubato alla Strega, con la mucca Bianchina. Il ragazzo prende commiato dalla sua vecchia amica (\"I guess this is goodbye\") e fa ritorno a casa, dove la madre lo spedisce a letto senza cena per punizione e getta i fagioli dalla finestra. Anche il fornaio sembra dubitare dei poteri magici dei fagioli e si sente in colpa per avere truffato Jack, ma la moglie lo consola dicendogli che forse i fagioli sono davvero magici, e che comunque il loro scopo \u00e8 avere un figlio, a qualunque prezzo (\"Maybe they're really magic\"). La Strega, intanto, penetra nell'oscura foresta per fare visita alla sua adorata figlia adottiva, Raperonzolo, da lei chiusa in un'alta torre senza porte n\u00e9 scale, per timore che qualcuno possa portargliela via, e sulla quale riesce a salire, arrampicandosi sui lunghi capelli di Raperonzolo. La fanciulla \u00e8 per\u00f2 stanca della sua vita in solitudine e si rende conto che la compagnia della madre non le basta pi\u00f9 (\"Our little world\") e inizia, di nascosto dalla Strega, una relazione amorosa con un Principe. Intanto Cappuccetto Rosso \u00e8 arrivata a casa della nonna, ma con sua gran sorpresa, vi trova il Lupo travestito da nonna che la divora. Il fornaio, giunto anch'egli alla casetta, apre con un coltellaccio la pancia del Lupo, dalla quale escono illese la nonna e Cappuccetto Rosso. La bambina per ringraziare l'uomo gli fa dono del suo cappuccio rosso (cos\u00ec il fornaio ottiene il secondo ingrediente!) e si ripromette, con l'amarezza nel cuore di chi ha detto addio all'ingenuit\u00e0 dell'infanzia, di fare pi\u00f9 attenzione d'ora in poi e di non prestare pi\u00f9 fede agli sconosciuti (\"I know things now\"). Nel frattempo, la moglie del fornaio incontra Cenerentola che fugge via dal palazzo, inseguita dal Principe. La fanciulla racconta alla donna la sua serata e di come si sia innamorata del Principe (\"A very nice Prince\").\nAd un tratto, la conversazione si interrompe, poich\u00e9 Cenerentola si accorge di uno strano fenomeno: un qualcosa, come una gigantesca pianta di fagioli, sta crescendo all'orizzonte. A quel punto, la moglie del fornaio si accorge che le scarpe di Cenerentola sono fatte d'oro e tenta di sottrargliene una, ma la ragazza fugge via allo scoccare della mezzanotte, che segna la fine del primo giorno di ricerche (\"First Midnight\"). Jack, arrampicatosi sulla pianta di fagioli, ruba un sacco di monete d'oro dal castello di un orco che vive sulle nuvole (\"Giants in the sky\"). Nel frattempo, il Principe, innamorato di Cenerentola, e il Principe, amante di Raperonzolo, che rivelano di essere fratelli, si scambiano le reciproche pene di cuore in un appassionato, ma al contempo ilare, duetto (\"Agony\"). La moglie del fornaio, dopo avere udito di nascosto le loro confidenze, si reca sotto la torre e riesce, con l'inganno, a strappare una ciocca di capelli dorati dalla lunga chioma di Raperonzolo. Il fornaio, lodando l'ingegno della moglie, accetta il suo aiuto, nonostante prima fosse convinto che la donna potesse essere solo d'impaccio nelle ricerche (\"It takes two\"). Improvvisamente, irrompe Jack, appena tornato per la seconda volta dal castello dell'orco, questa volta dopo avere rubato una gallina che depone uova d'oro, il quale reclama la propriet\u00e0 della mucca Bianchina. Scoppia una lite, durante la quale, la vecchia mucca, provata da tutte le fatiche, muore. Il fornaio e la moglie si ritrovano cos\u00ec con due soli ingredienti, piuttosto che tre, ed \u00e8 oramai trascorso anche il secondo giorno.\nLa scena si oscura. Entra la Strega trascinando furibonda Raperonzolo, poich\u00e9 ha scoperto la sua tresca con il Principe. La megera implora disperatamente la figlia di non lasciarla e di restare per sempre la \"sua bambina\" (\"Stay with me\") ma, di fronte alla riottosit\u00e0 della fanciulla, le taglia i lunghi capelli e la confina con un incantesimo in un luogo deserto fintanto che non avr\u00e0 imparato la lezione. Dopodich\u00e9, quando il Principe si reca alla torre per la sua visita, lo acceca. Intanto, Cenerentola rincasa dopo la sua ultima sera al ballo reale, resasi conto che il Principe tiene davvero a lei, poich\u00e9 per trattenerla ha spalmato sullo scalone del castello della pece, nella quale \u00e8 rimasta appicicata una delle sue scarpette d'oro, durante la fuga (\"On the steps of the palace\"). La scarpetta spaiata viene donata da Cenerentola alla moglie del fornaio, dopo ch'ella le ha ceduto l'ultimo fagiolo magico. Il fornaio, trovata un'altra mucca (che per\u00f2 \u00e8 solo dipinta di bianco), si reca con la moglie dalla Strega, la quale fa tornare in vita Bianchina con una magia ma l'esito di preparare la pozione \u00e8 comunque fallimentare. Infatti, i capelli di Raperonzolo non potevano essere adoperati per la preparazione del filtro, poich\u00e9 gli ingredienti non dovevano essere stati toccati antecedentemente dalla Strega, in quanto anch'essa \u00e8 una vittima della maledizione. Interviene un misterioso omino che sostituisce i capelli di Raperonzolo con la peluria gialla di una pannocchia. La pozione funziona: la Strega riacquista la perduta giovinezza e il misterioso omino, che \u00e8 in realt\u00e0 il padre del fornaio che egli credeva morto, lieto che la maledizione sia alfine spezzata, muore tra le braccia del figlio ritrovato. La Strega corre a cercare Raperonzolo per porre fine alla sua punizione e ricondurla a casa in cima alla torre, ma la ritrova in compagnia del Principe, che ha riacquistato magicamente la vista grazie alle lacrime d'amore di Raperonzolo, e dei due gemelli avuti da lui. Disperata, la Strega le offre un'ultima possibilit\u00e0: lasciare il Principe e i figli o incorrere nella sua ira. Raperonzolo rifiuta di seguirla e la Strega prova a lanciare alla coppia una maledizione, ma scopre che i suoi poteri magici sono svaniti: la pozione gliele ha tolti per sempre in cambio della giovinezza e della bellezza. Nel frattempo, Cenerentola \u00e8 stata ritrovata dal suo Principe grazie alla scarpetta d'oro e pu\u00f2 finalmente lasciare la sua vita di miserie. Jack, dopo avere rubato all'orco per l'ultima volta una magica arpa, abbatte la pianta di fagioli, uccidendo il gigante. Tutto \u00e8 bene quel che finisce bene: Cenerentola e il Principe si sposano, mentre alle sorellastre vengono strappati via gli occhi dagli uccellini, amici di Cenerentola, come punizione per la loro cattiveria; Jack e la madre cominciano una vita agiata; Raperonzolo si sposa con il Principe; la moglie del fornaio aspetta finalmente un bambino. Insomma, ai protagonisti non rimane altro che godersi il resto della loro vita \"per sempre felici e contenti\" (\"Ever after\"). Ma all'orizzonte si profila una nuova minaccia: l'ultimo fagiolo magico che Cenerentola ha malaccortamente gettato via, inizia a germogliare.\nAtto II.\nIl secondo atto si apre con il narratore che introduce nuovamente i protagonisti qualche tempo dopo gli avvenimenti del primo atto che, a dispetto del loro sedicente lieto fine, sono insoddisfatti dalla banalit\u00e0 del quotidiano e atterriti dall'eterno oblio che li attende dopo il fatidico \"per sempre felici e contenti\": Cenerentola \u00e8 annoiata dalla sua nuova vita come Principessa ed \u00e8 ancora vessata dalla falsit\u00e0 della matrigna e delle sorelle che l'hanno seguita a corte e che ora non fanno altro che coccolarla e blandirla per ottenerne privilegi e tornaconto; Jack vorrebbe delle nuove avventure; il fornaio e sua moglie una casa pi\u00f9 grande dove crescere il loro bambino appena nato (\"Once upon a time again - So happy\").\nAd un tratto, la Strega, ora una donna comune, va a visitare i fornai per avvertirli della presenza di un orco che ha distrutto il suo giardino e sta ora devastando il regno. Il fornaio decide di chiedere aiuto alla Principessa Cenerentola, la quale per\u00f2 si rifiuta, poich\u00e9 pensa che questo sia un compito che spetta al Principe, suo sposo, che temporaneamente non si trova a corte. Ed ecco che dalla finestra della sala del trono, arrivano gli uccellini, amici di Cenerentola, per comunicarle che l'orco ha distrutto la tomba di sua madre nel bosco. La fanciulla decide allora di intervenire e di recarsi nella foresta per controllare la situazione; Jack approfitta dell'evento per regalare una pausa alla sua vita uggiosa e va in cerca dell'orco; i fornai e Cappuccetto Rosso, che ha perso la madre uccisa dall'orco, decidono di andare nel bosco insieme alla Strega e agli altri abitanti del regno per trovare un rifugio dalla furia devastatrice del mostro e insieme trovare una soluzione (\"Into the woods - Reprise\").\nNel bosco si ritrovano anche il Principe di Cenerentola e suo fratello, il quale sta cercando la moglie Raperonzolo, fuggita in preda ad una crisi isterica, dopo avere scoperto che il marito la tradisce con una certa Biancaneve. Anche il Principe di Cenerentola rivela al fratello di trovarsi nella foresta perch\u00e9 dietro ad una nuova conquista: la bellissima principessa Rosaspina, che giace addormentata in un castello circondato da rovi. Ed \u00e8 a questo punto che i principi rivelano tutta la loro superficialit\u00e0 e la vacuit\u00e0 dei loro sentimenti (\"Agony - Reprise\").\nImprovvisamente, la foresta si popola di tutti i personaggi che cercano di fuggire dall'orco, ma ecco che questo si rivela essere la moglie dell'orco ucciso da Jack, che vorrebbe vendicare il marito e ordina loro di consegnarle immediatamente Jack. La madre di Jack rifiuta e insulta l'orchessa, ma il gran ciambellano, nel tentativo di farla tacere, la uccide accidentalmente. Prima di morire, la donna fa promettere al fornaio di non consegnare mai Jack all'orchessa. Ad un tratto, compare Raperonzolo, la quale, disperata, piuttosto che tornare dal marito si uccide gettandosi spontaneamente nelle fauci dell'orchessa. La Strega assiste impotente alla morte dell'amata figlia e tra le lacrime ammette l'impossibilit\u00e0 di salvare i figli dal destino che essi vogliono costruirsi, senza dare retta all'esperienza e alla saggezza dei genitori (\"Witch's lament - Children won't listen\"). La Strega decide di trovare Jack per consegnarlo all'orchessa e porre fine a tutto. Nel frattempo, la moglie del fornaio ha un incontro amoroso con il Principe marito di Cenerentola (\"Any moment\"), ma subito dopo si rende conto che l'effimero idillio non potr\u00e0 mai avere lo stesso valore della vita insieme all'amato marito e decide di dimenticare la storia (\"Moments in the woods\") , ma viene subito dopo schiacciata a morte dall'orchessa. La Strega ritorna dal fornaio, Cenerentola e Cappuccetto Rosso, portando con s\u00e9 Jack e la notizia della morte della moglie del fornaio. L'uomo, adirato per il dolore, incolpa Jack dell'accaduto. Segue una lite tra i protagonisti, ognuno dei quali cerca di scaricare la colpa sull'altro (\"Your fault\"), al che la Strega impone il silenzio e accusa tutti loro di non sapersi assumere le loro responsabilit\u00e0 ed esprime tutta la sua delusione sul genere umano, sciocco e corrotto, per poi svanire nel nulla (\"Last Midnight\"). Il fornaio decide di fuggire via e di abbandonare anche suo figlio, per non dovere mai pi\u00f9 soffrire. Ma ecco che appare lo spirito di suo padre che lo aiuta a comprendere che non serve a nulla fuggire dai problemi, ma bisogna saperli affrontare o essi torneranno sempre a tormentarci (\"No more\"). Nel frattempo Cenerentola spiega a Cappuccetto Rosso, che ha scoperto che anche sua nonna \u00e8 stata uccisa dall'orchessa, che, nonostante tutto, nessuno \u00e8 mai veramente solo ad affrontare le difficolt\u00e0 e si pu\u00f2 sempre contare sull'aiuto e l'appoggio dei veri amici (\"No one is alone\"). Il fornaio ritorna dai suoi amici e insieme finalmente ideano un piano per sconfiggere l'orchessa, aiutati dagli uccellini. Il piano ha successo e finalmente la pace ritorna nel regno. Cenerentola decide di separarsi dal Principe e va a vivere nella casa del fornaio insieme a Jack e Cappuccetto Rosso, ammettendo con un sorriso di avere sempre amato le faccende domestiche e che la vita di palazzo non fa per lei. Il quartetto si trova cos\u00ec unito nell'affrontare il futuro e confessano di non avere pi\u00f9 paura di quello che li attende \"nel folto del bosco\" perch\u00e9 ora sanno come fronteggiarlo con coraggio e determinazione. Appare la Strega insieme a tutti i personaggi, vivi e morti, ognuno dei quali comunica la morale desunta dalla propria esperienza in questa straordinaria fiaba che \u00e8 la vita, mentre la maga ammonisce il pubblico sulla pericolosit\u00e0 dei desideri e sull'inesistenza di azioni che siano prive di conseguenze, anche in innocenti racconti di fate (\"Finale - Children will listen\").\nProduzioni.\nDopo il debutto a San Diego, nel 1987, lo spettacolo \u00e8 stato portato in scena a Broadway nel 1987, con protagoniste Bernadette Peters e Joanna Gleason, ottenendo 3 Tony Awards (inclusi miglior partitura, miglior libretto e migliore attrice -Gleason-) e 4 Drama Desk Awards.\nLa produzione originale resta in scena per tre anni, ottenendo un incasso di circa 30 milioni di dollari.\nNel 1988 parte una tourn\u00e9e negli Stati Uniti, basata sulla versione proposta a Broadway mentre, nel 1990, lo spettacolo debutta nel West End di una nuova produzione.\nNel 2002 \u00e8 stato realizzato a Broadway un revival dello spettacolo (con Vanessa L. Williams nel ruolo della strega), mentre un'altra versione \u00e8 stata presentata al Covent Garden di Londra nel 2007.\nIl cast originale di Broadway ha realizzato nel 1991 una versione televisiva dello spettacolo, mentre nel 1997 gli interpreti si sono riuniti per uno spettacolo speciale in occasione del decimo anniversario.\nAdattamento cinematografico.\nNel dicembre 2014 il film tratto dal musical e diretto da Rob Marshall \u00e8 uscito nelle sale statunitensi."}
{"id": "2005677", "revid": "2169993", "url": "https://it.wikipedia.org/wiki?curid=2005677", "title": "Oleh Romany\u0161yn", "text": "Biografia.\n\u00c8 considerato un esperto di teoria delle aperture; la variante 4. g3 della difesa nimzo-indiana porta il suo nome insieme a quello di Garri Kasparov.\nDopo aver vinto il campionato europeo juniores (under 20) nel 1973, gli fu assegnato il titolo di maestro internazionale. Ha partecipato per tre volte al campionato del mondo di scacchi per studenti (1974, 1976 e 1977) vincendo tre medaglie d'oro di squadra e due individuali. Nel 1976 consegu\u00ec il titolo di grande maestro.\nNegli anni seguenti ottiene diversi risultati prestigiosi, tra cui il secondo posto ex aequo nel campionato sovietico del 1975 (vinto da Tigran Petrosjan) e la vittoria nei tornei di Odessa nel 1974, Novi Sad nel 1975, Erevan nel 1976, Hastings nel 1976/77, Leningrado nel 1977 (\"ex aequo\" con Michail Tal', Gausdal nel 1979, Polanica-Zdr\u00f3j nel 1980, Leopoli nel 1981 (\"ex aequo\" con Tal'), J\u016brmala nel 1983, Mosca nel 1985, torneo di Capodanno di Reggio Emilia nel 1986 (\"ex aequo\" con Ulf Andersson e Ljubomir Ljubojevi\u0107), campionato ungherese open del 1990 a Gy\u0151r (con due punti di vantaggio sul 2\u00ba).\nPartecip\u00f2 al campionato del mondo PCA (Professional Chess Association, fondata da Garri Kasparov) del 1995, perdendo per\u00f2 al primo turno contro Viswanathan Anand.\n\u00c8 tuttora attivo: tra i suoi ultimi successi vi sono il torneo di Salona-Spalato nel 2004 e quello dell'Hotel Petra a Roma nel 2005.\nHa partecipato a sei edizioni delle Olimpiadi degli scacchi, una con l'Unione Sovietica e cinque con l'Ucraina, vincendo un totale di due argenti e due bronzi. Ha vinto sei medaglie d'oro e una d'argento ai campionati europei a squadre e un oro e due argenti ai campionati mondiali a squadre.\nHa raggiunto il punteggio Elo pi\u00f9 alto nel gennaio 1993 con 2615 punti, numero 36 al mondo e 2\u00ba in Ucraina."}
{"id": "2005678", "revid": "92723", "url": "https://it.wikipedia.org/wiki?curid=2005678", "title": "Oleg Romanishin", "text": ""}
{"id": "2005679", "revid": "92723", "url": "https://it.wikipedia.org/wiki?curid=2005679", "title": "Oleh Romanishin", "text": ""}
{"id": "2005680", "revid": "228587", "url": "https://it.wikipedia.org/wiki?curid=2005680", "title": "Piano di qualit\u00e0", "text": "Il Piano di qualit\u00e0 (in inglese: \"Quality plan\") \u00e8 un documento che consente ad un Fornitore di descrivere il proprio sistema di qualit\u00e0 atto a garantire il raggiungimento delle \"performance\" e la copertura di tutti i requisiti previsti in uno specifico contratto.\nI punti principalmente trattati nel Piano di Qualit\u00e0 riguardano:\nIl Piano di Qualit\u00e0 \u00e8 un documento che ha lo scopo di raccogliere in modo organizzato l'elenco dei documenti, delle evidenze, delle registrazioni e in genere di tutte le regole che un Fornitore si \u00e8 dato al fine di garantire tutti gli aspetti contrattualizzati con uno specifico Cliente.\nIl documento viene redatto facendo riferimento ad uno standard indicato nella norma ISO 10005 che indica nei dettagli tutti gli elementi da trattare all'interno del Quality Plan."}
{"id": "2005684", "revid": "300067", "url": "https://it.wikipedia.org/wiki?curid=2005684", "title": "Draft NBA 1970", "text": "Il Draft NBA 1970 si \u00e8 svolto il 23 marzo 1970 a New York ed \u00e8 ricordato per la grande quantit\u00e0 di talenti selezionati. Sette giocatori sarebbero entrati nella Basketball Hall Of Fame: sei future stelle NBA (Pete Maravich, Dave Cowens, Calvin Murphy, Bob Lanier, Nate Archibald e Dan Issel) pi\u00f9 l'allora sconosciuto (negli Stati Uniti) Dino Meneghin, scelto all'undicesimo giro da Atlanta Hawks (182\u00ba assoluto). Dei suddetti cestisti, tre furono inseriti nella lista dei 50 migliori giocatori del cinquantenario della NBA: Maravich, Cowens e Archibald. Un altro nome di questo draft, Rudy Tomjanovich, seconda scelta assoluta, dopo una buona carriera da giocatore ebbe una lunga e fortunata carriera da allenatore."}
{"id": "2005692", "revid": "1543377", "url": "https://it.wikipedia.org/wiki?curid=2005692", "title": "Fiume Gambara", "text": "Il Gambara, torrente che scorre nella Bassa Bresciana e per un breve tratto anche in territorio cremonese, nasce da risorgive nel comune di Ghedi (BS), prende il nome dal comune di Gambara, \u00e8 un fiume colatore, il letto del fiume \u00e8 sabbioso e la profondit\u00e0 \u00e8 modesta.\nIl Gambara a livello locale \u00e8 un fiume di estrema importanza, in quanto fornisce acqua all'agricoltura, tipologia di lavoro molto praticata nella zona. Il fiume \u00e8 diventato negli anni momento di aggregazione, infatti ha il merito di aver fatto sorgere numerose associazioni di salvaguardia dell'ambiente e riguardanti la pesca.\nIl torrente \u00e8 riscontrabile in alcune mappe venete del XVIII sec. \nAffluenti.\nRaccoglie le acque di numerosi altri fiumi a livello locale come il Redone a Gottolengo.\nConfluenza.\nIl fiume dopo aver attraversato il confine cremonese, si getta nell'Oglio nei pressi del comune di Volongo.\nPaesi attraversati.\nAttraversa sei comuni lombardi di cui:"}
{"id": "2005694", "revid": "1543377", "url": "https://it.wikipedia.org/wiki?curid=2005694", "title": "Big Things Poppin' (Do It)", "text": "Big Things Poppin' (Do It) \u00e8 il primo singolo del rapper statunitense T.I. estratto dall'album \"T.I. vs. T.I.P.\". \u00c8 stato prodotto da Mannie Fresh e scritto dallo stesso T.I., ed \u00e8 stato pubblicato il 17 aprile 2007. All'interno dell'album, la canzone \u00e8 considerata dall'artista come un brano del suo alter ego, di nome T.I.P..\nPubblicazione.\nLa canzone, la cui versione esplicita reca il nome di Big Shit Poppin' (Do It), \u00e8 stata pubblicata su internet il 14 aprile 2007, su numerosi siti di file sharing P2P. Il 22 maggio \u00e8 stata invece pubblicata su iTunes, cos\u00ec come anche l'album.\nAndamento in classifica.\nIl 9 giugno 2007, \"Big Things Poppin' (Do It)\" ha fatto il suo ingresso nella \"Billboard Hot 100\", debuttando alla posizione n.30 e raggiungendo tempo dopo con successo la n.9. Nelle altre chart di \"Billboard\" \"Hot R&amp;B/Hip-Hop Songs\" e \"Hot Rap Tracks\" ha raggiunto rispettivamente le posizioni n.7 e n.2. Negli USA la canzone si \u00e8 rivelata essere il terzo singolo di T.I. ad entrare in top 10 e il quinto contando globalmente anche i singoli di altri artisti in collaborazione con T.I. (ad esempio \"We Takin' Over\", \"Whatever You Like\", \"My Love\" e \"Pac's Life\").\nIn Nuova Zelanda, il singolo ha debuttato dapprima in 21\u00aa posizione, per poi raggiungere la n.8 e diventare cos\u00ec il primo singolo di T.I. a debuttare in Nuova Zelanda.\nCampionamenti e altri media.\nNel singolo \u00e8 presente per pochi secondi un riff di chitarra, campionato da \"Top Gun Anthem\", brano principale della colonna sonora del film \"Top Gun\". La base (\"beat\") \u00e8 la strofa \"\"I Do It, I Do It\" presente nel ritornello sono invece campionate dal singolo \"Hater Walk\"\" della rapper Khia.\n\"Big Things Poppin' (Do It)\" fa parte della colonna sonora del videogioco musicale Massively multiplayer online \"Dance! Online\" e un suo remix con liriche differenti \u00e8 stato utilizzato come brano portante dello speciale \"\"Who's Now\" dello show \"SportsCenter\"\", trasmesso dall'emittente televisiva via cavo ESPN.\nLa rivista \"Rolling Stone\" ha inoltre piazzato la canzone alla posizione n.66 della classifica delle 100 migliori canzoni del 2007.\nRemix.\nOltre al remix gi\u00e0 menzionato sopra, ve ne sono altri: il pi\u00f9 esteso \u00e8 in collaborazione con Chamillionaire, Lil' Wayne, Rick Ross, Fabolous, Swizz Beatz e Cassidy; un altro, pi\u00f9 ridotto, vede solo la partecipazione di Swizz Beatz, Fabolous e Cassidy; un altro ancora \u00e8 con Young Hot Rod.\nVideoclip.\nIl videoclip \u00e8 stato girato ad Atlanta il 5 maggio 2007 da Eric White ed include i cameo di Mannie Fresh, 8Ball, Jason Geter, Young Dro, Big Kuntry King, DJ Drama, Alfamega e Xtaci. Ha debuttato sul programma \"\"Access Granted\" dell'emittente televisiva via cavo \"BET\" il 16 maggio.\nIl tema centrale \u00e8 quello dello sdoppiamento della personalit\u00e0, al quale \u00e8 dedicato l'intero album \"T.I. vs. T.I.P.\"\". All'inizio, T.I. e il suo alter ego T.I.P. (il primo indossa canottiera bianca e occhiali da sole, il secondo \u00e8 invece a torso nudo) si stanno cimentando in una gara di piegamenti all'interno del loro bus privato. Stabiliscono che chi di loro arriver\u00e0 prima a farne 100 potr\u00e0 esibirsi a cantare in uno show quella sera stessa, mentre il perdente dovr\u00e0 restare a pulire e a mettere in ordine il bus. Il vincitore \u00e8 T.I.P., che canzona T.I. per non essersi impegnato a fondo per vincere ed esce quindi trionfante dal bus. Le scene successive del video vedono T.I.P. prepararsi per la performance serale ed eseguire il brano dapprima davanti a uno schermo nero, poi, verso la fine del video, davanti alla folla.\nTracce.\nCD SINGOLO (PROMO):\nVINILE:\nLATO A:\nLATO B:"}
{"id": "2005699", "revid": "287204", "url": "https://it.wikipedia.org/wiki?curid=2005699", "title": "Lavoratori di tutto il mondo, ridete", "text": "Lavoratori di tutto il mondo, ridete \u00e8 una raccolta di storielle umoristiche sul comunismo russo pubblicata nel 2007, opera dello scrittore e regista teatrale italiano Moni Ovadia.\nScopo.\nQuesto libro contiene uno spaccato della vita nell'Unione Sovietica attraverso il punto di vista della storiella satirica, in particolare di quella di tradizione ebraica. Questi piccoli racconti, quasi delle barzellette, sono spesso molto pesanti e duri contro personalit\u00e0 famose o contro l'intero regime comunista che ha governato la Russia per gran parte del XX secolo. Nonostante la satira molto caustica, Ovadia rivendica la sua militanza comunista, bench\u00e9 riconosca gli \"orrendi crimini\" perpetrati da gente come Stalin, Pol Pot e Mao Tse-Tung, in particolare la persecuzione degli avversari politici e degli ebrei avvenuta sotto il regime di Stalin. Egli ritiene che le idee originarie del comunismo, cio\u00e8 gli ideali di uguaglianza e giustizia sociale che ne sono il nucleo, non siano da mettere in soffitta, ma da riproporre anche per contrapporli ai dilaganti effetti nefasti che il capitalismo occidentale ha portato non solo nel Terzo Mondo ma anche nei cosiddetti paesi sviluppati.\nL'autore ritiene necessaria una rivalutazione onesta, senza revisionismi, del comunismo. Egli osserva come, dalla caduta dell'URSS in poi, l'utopia sia stata considerata universalmente come criminogena in s\u00e9, legittimando in questa maniera il mantenimento dello status quo. \u00c8 necessario quindi, secondo Ovadia, analizzare il fenomeno comunismo con tutti i suoi crimini e nefandezze, cercando per\u00f2 di prendere ci\u00f2 che di buono aveva nel suo nucleo per far rinascere la speranza di un mondo migliore, pi\u00f9 giusto.\nInfine, bench\u00e9 conscio che questa sua opera sar\u00e0 molto gradita\n \nammonisce le persone che, soprattutto in Italia, amano fare un revisionismo a 360 gradi del comunismo, il cui vero obbiettivo \u00e8, secondo Ovadia, non tanto colpire il passato regime comunista di Stalin, ma le presenti e future legittime richieste di un mondo pi\u00f9 equo, bollandole come comuniste e quindi portatrici di un male assoluto. Egli infine spera in una vera societ\u00e0 socialista, caratterizzata - diversamente da quella passata - da libert\u00e0 e democrazia, ma ancora di l\u00e0 da venire.\nForma.\nL'autore \u00e8 convinto che la storiella umoristica, in particolare quella di tradizione ebraica, cio\u00e8 il witz, sia l'ideale mezzo per concentrare, in poche righe, le contraddizioni e le critiche dell'uomo contro la rigidit\u00e0 mentale e la brutalit\u00e0 dei violenti. Lo scopo principale del witz \u00e8 secondo Ovadia\nCi\u00f2 \u00e8 molto importante secondo l'autore in quanto ha una funzione di autocontrollo e di prevenzione dell'autoritarismo, e ci\u00f2 spiega la grande avversione che spesso i potenti hanno verso la satira.\nContenuto.\nIl libro \u00e8 composto da ventitr\u00e9 capitoli, ognuno dei quali dedicato a una persona o a un aspetto centrale del comunismo russo. In particolare, i personaggi nominati sono:\nmentre tra gli aspetti pi\u00f9 famosi del comunismo troviamo il Kgb, la collettivizzazione, la dizinformacija. Ovadia riporta anche storielle satiriche sugli ebrei e sull'antisemitismo, sul concetto di economia e di democrazia e sull'alcolismo.\nOgni capitolo \u00e8 composto da una prima parte che contiene una breve nota con una definizione dell'aspetto o una biografia del personaggio sulla quale sono incentrate le storielle, una seconda con le storielle vere e proprie.\nAlcuni esempi.\nEcco tre storielle contenute nel libro, a titolo di esempio.\nLa prima riguarda Stalin:\nLa seconda si riferisce invece a Radio Erevan, la radio armena, la pi\u00f9 filosovietica di tutte. Sono presenti nel libro moltissime battute riferite a questa radio tanto propagandista da essere patetica:\nInfine l'ultima riguarda la propaganda portata fino al plagio dei bambini:\nAppendice storica.\nIl libro si conclude con una concisa appendice nella quale viene raccontata la storia del comunismo in Russia, dalla Rivoluzione d'Ottobre alla Perestrojka."}
{"id": "2005701", "revid": "197807", "url": "https://it.wikipedia.org/wiki?curid=2005701", "title": "KOF XII", "text": ""}
{"id": "2005703", "revid": "1226", "url": "https://it.wikipedia.org/wiki?curid=2005703", "title": "Il Leviatano", "text": ""}
{"id": "2005706", "revid": "125207", "url": "https://it.wikipedia.org/wiki?curid=2005706", "title": "Testimoni di geova", "text": ""}
{"id": "2005713", "revid": "729019", "url": "https://it.wikipedia.org/wiki?curid=2005713", "title": "Dipartimento della Dora", "text": "Dipartimento della Dora (in francese, \"D\u00e9partement de la Doire\") era il nome di un dipartimento del Primo Impero francese, nell'attuale Italia settentrionale, allora facente parte del Regno d'Italia, nel territorio compreso principalmente fra Valle d'Aosta e Canavese, dove scorre il fiume Dora Baltea, da cui il nome.\nStoria.\nFu creato l'11 settembre 1801 (decreto del 24 Fruttidoro, anno X), quando Napoleone Bonaparte occup\u00f2 il Piemonte annettendolo alla Repubblica Francese; questo territorio annesso al Piemonte sabaudo nel 1798 era stato amministrato in un primo tempo in un'entit\u00e0 chiamata \"\u00c9ridan\" che includeva anche il dipartimento del Po.\nLe sede della prefettura venne insediata nel Palazzo Giusiana di Ivrea.\nL'area torn\u00f2 sotto il dominio sabaudo in virt\u00f9 del Trattato di Fontainebleau dell'11 aprile 1814.\nPopolazione.\nLa popolazione nel 1812 era stata stimata in 238.000 abitanti, in buona parte francofoni.\nTerritorio.\nIl territorio del dipartimento si estendeva tra gli attuali Canavese e la Valle d'Aosta.\nSecondo il \"Dictionnaire g\u00e9ographique portatif (1809)\", abbondava in pascoli, campi coltivati a grano e canapa, frutteti di tutte le specie; aveva alcune miniere di ferro, fabbriche tessili e manifatture seriche; notevole era anche il commercio di bestiame.\nL'area del dipartimento aveva un'estensione di 250.853 ettari.\nSuddivisione amministrativa.\nIl capoluogo era Ivrea, le sottoprefetture Aosta (\"Aoste\") e Chivasso, con tre \"arrondissement\" corrispondenti: Ivrea, Aosta e Chivasso.\nLa Dora faceva parte della 27\u00aa divisione militare, con Marengo, il Po, il Sesia, la Stura e, fino al 1805, il Tanaro. Il 24\u00ba reggimento di cacciatori a cavallo aveva il suo deposito a Ivrea. Il 13 aprile 1809, la 9\u00aa compagnia del reggimento fu stabilita nella stessa citt\u00e0 da parti dei reggimenti 3\u00ba, 14\u00ba e 24\u00ba."}
{"id": "2005718", "revid": "899609", "url": "https://it.wikipedia.org/wiki?curid=2005718", "title": "Dipartimento del Po", "text": "Dipartimento del Po era il nome di un dipartimento del Primo Impero francese, nell'attuale Italia. Il nome era dovuto al fiume Po e aveva come capoluogo Torino.\nFu creato l'11 settembre 1802 col nome di \"d\u00e9partement de l'\u00c9ridan\" (antico nome del fiume), poi ribattezzato \"d\u00e9partement du P\u00f4\" il 20 settembre 1802 per decreto firmato dall'amministratore generale del Piemonte, il generale Jean-Baptiste Jourdan. Era diviso negli arrondissement (circondari) di Torino, Pinerolo e Susa.\nSuddivisione amministrativa.\nIl dipartimento era suddiviso nei seguenti arrondissement e cantoni:"}
{"id": "2005720", "revid": "729019", "url": "https://it.wikipedia.org/wiki?curid=2005720", "title": "Boliney", "text": "Boliney \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nBoliney \u00e8 formata da 8 baranggay:"}
{"id": "2005721", "revid": "287204", "url": "https://it.wikipedia.org/wiki?curid=2005721", "title": "L'accalappiastreghe", "text": "L'accalappiastreghe \u00e8 un romanzo di Walter Moers pubblicato per la prima volta in Germania nel 2007 e in Italia nel 2008. \u00c8 il quinto libro del \"Ciclo di Zamonia\". \nTrama.\nNella spettrale cittadina di Sledwaya (\"\"la localit\u00e0 pi\u00f9 malata di tutta Zamonia\"\") Eco, un cratto (vedi sotto) sta per morire di fame dopo la morte della sua padrona. I cratti infatti sono uguali ai gatti, ma hanno tre caratteristiche eccezionali: la parola, l'incredibile memoria e la presenza di un fegato supplementare. Proprio a tre o quattroun'agonia tremenda, Eco incontra Malfrosto, un accalappiastreghe (o in altre parole colui che \"gestisce\" l'attivit\u00e0 delle strege) che stranamente perseguita le streghe in modo estremamente sadico. Malfrosto propone a Eco un patto: il suo grasso in cambio di una luna di divertimenti e prelibatezze continue.\nMalfrosto accoglie il cratto nella sua dimora, un lugubre castello costruito in un tipo indistruttibile di pietra nera da una specie estinta di nani, i nani rugginosi, dove svolge i suoi esperimenti alchemici. Fin dalla prima sera, l'accalappiastreghe rimpinza Eco con piatti raffinatissimi e lo sistema nella stanza pi\u00f9 accogliente del castello. Eco inizialmente si lascia viziare da Malfrosto ma quando si accorge che ha perso la sua agilit\u00e0 e che presto verr\u00e0 ucciso decide di rimettersi in forma e studia un piano per scappare. Il cratto torna in citt\u00e0 dove fa conoscenza con la shokkia Inazuela Anazazi, una sorta di sciamana dall'aspetto raccapricciante. Ella \u00e8 l'ultima della sua specie ad essere rimasta in citt\u00e0 perch\u00e9 innamorata di Malfrosto e dunque decide di sfruttare il cratto per somminiatrare all'accalappiastreghe una pozione d'amore che si riveler\u00e0 un fiasco. Malfrosto si liberer\u00e0 di Inazuela spingendola dall'alto del suo maniero ma, mentre sta per uccidere Eco, un fantasma cotto, un fantasma uscito da una pozione, far\u00e0 risvegliare le creature impagliate all'interno del castello. Nel frattempo degli alberi stregati, che facevano da casa a Inazuela, per vendicare la loro amica, fanno crollare il maniero. Eco sar\u00e0 l'unico superstite poich\u00e9 verr\u00e0 salvato da Fjodor F. Fjodor, un gufo monocolo suo amico.\nRicette.\n\"ESSENZA DI POMODORO AL PROFUMO DI ZAFFERANO\"\nPelare i pomodori della qualit\u00e0 migliore e stenderli su un telo steso sopra una pentola. Durante i tre giorni successivi la polpa del pomodoro cadr\u00e0 nella pentola. Bisogna ora aggiungere un pizzico di sale, zucchero e dodici fili di zafferano. Lasciare condensare per ventiquattro ore al calore di una fiamma minima senza mai far bollire. \n\"LO GNOCCO\"\nLa polpa si ricava dai tonni di Tantacqua. Con questa polpa preparare l'impasto con sale, qualche erbetta e minuzzoli bruniti di cipolla. Dare la forma dello gnocco e avvolgere in una foglia di riso sottile \"come l'alito su una lastra di vetro\". Appendere lo gnocco su una pentola piena di t\u00e8 azzurro per settemila battiti del cuore. Liberare dalla foglia e cospargere con l'essenza di pomodoro.\nErrori nell'edizione Italiana.\nA pagina 108 viene riportata la seguente frase: \"Lo scarpolufo si copr\u00ec gli occhi con un'ala (...)\" ; quando, contrariamente, nella presentazione del personaggio a pagina 67 si sostiene chiaramente che si tratta di uno scarpolufo monocolo. Anche la rappresentazione grafica dell'autore stesso a pagina 69 rappresenta lo scarpolufo come un animale dotato di un solo occhio."}
{"id": "2005722", "revid": "1543377", "url": "https://it.wikipedia.org/wiki?curid=2005722", "title": "Federazione calcistica del Giappone", "text": "La - nota come JFA - \u00e8 l'organo sportivo responsabile dell'amministrazione del calcio in Giappone, quindi anche della nazionale che delle competizioni per club.\nQuesta organizzazione \u00e8 stata fondata nel 1921 con il nome di , e si affili\u00f2 alla FIFA nel 1929. Nel 1945, mut\u00f2 il nome in , per prendere poi l'attuale denominazione nel 1975.\nIl simbolo della JFA \u00e8 lo \"Yatagarasu\", un corvo mitologico dotato di tre zampe che, secondo la leggenda, guid\u00f2 l'imperatore Jimmu al Monte Kumano. Questo uccello sarebbe il messaggero di Amaterasu, la dea del sole.\nCronologia dei presidenti.\nLista dei presidenti della JFA."}
{"id": "2005723", "revid": "729019", "url": "https://it.wikipedia.org/wiki?curid=2005723", "title": "Assedio di Przemy\u015bl", "text": "L'assedio di Przemy\u015bl (\"Premissel\" in tedesco) \u00e8 stato uno dei pi\u00f9 grandi assedi della prima guerra mondiale e si concluse con la dura sconfitta dell'Impero austro-ungarico. La grande piazzaforte austriaca venne circondata dall'Esercito russo il 24 settembre 1914; la battaglia si interruppe brevemente a causa di un'offensiva austroungarica l'11 ottobre. L'assedio riprese il 9 novembre. La guarnigione a difesa della piazzaforte si arrese il 22 marzo 1915, dopo 133 giorni di resistenza.\nGli antefatti.\nDurante l'offensiva russa dell'estate 1914 dalla Galizia verso Lemberg (Leopoli), il generale Nikolai Ivanov sconfisse le forze austro-ungariche sotto il comando del generale Conrad von H\u00f6tzendorff nella serie di aspri scontri conosciuti come battaglia di Galizia; l'intero fronte austriaco dovette indietreggiare di circa 160\u00a0km in direzione dei Carpazi. La fortezza di Przemy\u015bl era l'unica postazione che resistette e il 28 settembre si trov\u00f2 completamente dietro le linee russe. I russi erano cos\u00ec giunti a minacciare la Slesia, regione fortemente industrializzata e di cruciale importanza per gli Imperi centrali, dando alla difesa di Przemy\u015bl un'importanza strategica fondamentale.\nPrimo assedio.\nIl 24 settembre il generale Radko Dimitriev, comandante della Terza armata russa, cinse d'assedio la fortezza, pur essendo privo di sufficiente e adeguata artiglieria. Invece di attendere che l'Alto Comando russo gli inviasse gli armamenti di cui necessitava, ordin\u00f2 un attacco a larga scala contro la fortezza, in modo da sorprendere gli austroungarici che erano in attesa di rinforzi. Per tre giorni i russi continuarono l'offensiva, ma senza ottenere alcun risultato e al costo di 40.000 perdite. Durante questi eventi, il generale Paul von Hindenburg lanci\u00f2 un'offensiva a settentrione, contro la citt\u00e0 di Varsavia. Allo stesso tempo il generale Svetozar Borojevi\u0107 von Bojna guid\u00f2 delle truppe di rinforzo in direzione Przemy\u015bl. L'11 ottobre Dimitriev tolse l'assedio e si ritir\u00f2 al di l\u00e0 del fiume San. H\u00f6tzendorff credeva che un attacco combinato dall'armata di Borojevi\u0107 con le forze presenti nella fortezza avrebbe potuto infliggere una sconfitta decisiva ai russi.\nSecondo assedio.\nIl 31 ottobre, Hindenburg veniva sconfitto nella battaglia della Vistola e ritir\u00f2 l'attacco a Varsavia. Questo fatto indusse Borojevi\u0107 a ritirarsi dalle postazioni sul fiume San, abbandonando la strategia offensiva proposta di H\u00f6tzendorff. Il 9 novembre le forze russe ripresero l'assedio di Przemy\u015bl. Le truppe di Radko Dimitriev vennero fatte ritirare dal settore del forte e si spostarono a nord. L'Undicesima Armata russa agli ordini del generale Andrei Nikolaevich Selivanov le sostituirono nelle operazioni di assedio. Selivanov non ordin\u00f2 alcun assalto frontale come fece Dimitiev, ma adott\u00f2 la strategia di far affamare la guarnigione nemica, cos\u00ec da costringerli alla resa.\nNei mesi che seguirono un'altra forza di supporto venne guidata da Borojevi\u0107 sul posto. Per la fine di febbraio tutti i rinforzi vennero sconfitti. H\u00f6tzendorff inform\u00f2 il comandante della guarnigione, Hermann Kusmanek von Burgneust\u00e4dten, che nessun altro tentativo di soccorso avrebbe avuto luogo. A Selivanov giunse nel frattempo l'artiglieria sufficiente ad abbattere le difese della fortezza. I russi fecero breccia nel settore settentrionale il 13 marzo. Una linea di difesa improvvisata contenne gli attacchi il tempo necessario per permettere a Kusmanek di distruggere tutto ci\u00f2 che nella citt\u00e0 poteva essere di qualche utilit\u00e0 alle forze russe una volta catturata. Il 19 marzo l'ufficiale austriaco prov\u00f2 a far uscire le sue forze dalle mura, ma ogni sortita venne respinta costringendolo a ritirarsi all'interno della citt\u00e0. Avendo precedentemente ripulito la citt\u00e0 da ogni strumentazione utile ai fini militare, Kusmanek non ebbe scelta e decise di arrendersi. Il 22 marzo la guarnigione superstite di 117.000 uomini si arrese ai russi. Tra i prigionieri c'erano nove generali, 93 ufficiali superiori e 2.500 altri ufficiali.\nEffetti.\nLa caduta di Przemy\u015bl port\u00f2 molti a pensare che la Russia avrebbe lanciato un'offensiva su larga scala contro l'Ungheria. Questa presunta offensiva, tuttavia, non si realizz\u00f2 mai, ma la perdita della fortezza fu un durissimo colpo per il morale degli austro-ungarici. Inoltre, venne attribuito un peso maggiore a questa sconfitta in quanto il forte avrebbe dovuto essere tenuto solamente da 50.000 uomini, mentre al termine degli scontri si arriv\u00f2 alla resa di ben 110.000 soldati. I russi tennero Przemy\u015bl fino all'estate 1915, quando l'offensiva congiunta austro-ungarica e germanica spinse nuovamente il fronte in Galizia."}
{"id": "2005724", "revid": "1828", "url": "https://it.wikipedia.org/wiki?curid=2005724", "title": "Guillaume de Durfort", "text": ""}
{"id": "2005726", "revid": "1828", "url": "https://it.wikipedia.org/wiki?curid=2005726", "title": "Guillaume Bertrand de Durfort", "text": ""}
{"id": "2005727", "revid": "123826285", "url": "https://it.wikipedia.org/wiki?curid=2005727", "title": "Dipartimento del Sesia", "text": "Dipartimento della Sesia era il nome di un dipartimento del Primo Impero francese, nell'attuale Italia. Il nome era dovuto al fiume Sesia.\nStoria.\nFu creato l'11 settembre 1802, quando Napoleone Bonaparte occup\u00f2 il Piemonte annettendolo alla Repubblica Francese; il capoluogo era Vercelli. Era diviso in 3 \"arrondissement\": Vercelli, Biella e Santhi\u00e0 e 23 cantoni. Si stima che la popolazione ammontasse a 202.822 abitanti. \nGeografia.\nConfinava a ovest con la Dora, a sud con Marengo, a est con l'Agogna e a nord con la Repubblica del Vallese.\nSecondo il \"Dictionnaire g\u00e9ographique portatif\" del 1809 era una regione di popolazione laboriosa e industriosa, con coltivazioni di riso, canapa, viti, frutta e verdura; aveva montagne con pascoli abbondanti e miniere d'oro e ferro."}
{"id": "2005735", "revid": "899609", "url": "https://it.wikipedia.org/wiki?curid=2005735", "title": "Dipartimento di Montenotte", "text": "Dipartimento di Montenotte era il nome del dipartimento n.108 del Primo Impero francese, nell'attuale Italia. Il nome era dovuto alla Battaglia di Montenotte del 1796, combattuta nel suo territorio, presso Cairo Montenotte. Il suo capoluogo fu Savona.\nFu creato il 6 giugno 1805, su parte della precedente Repubblica di Genova, fra le odierne province di Savona, Alessandria, Imperia e Cuneo. Era suddiviso negli arrondissement di Savona, Acqui Terme, Porto Maurizio e Ceva. Esistette fino al 1815."}
{"id": "2005737", "revid": "838137", "url": "https://it.wikipedia.org/wiki?curid=2005737", "title": "Turn- und Sportverein Unterhaching 1910", "text": "Il Turn- und Sportverein Unterhaching 1910 \u00e8 una societ\u00e0 pallavolistica maschile tedesca con sede a Unterhaching: milita nel campionato di 1. Bundesliga."}
{"id": "2005738", "revid": "729019", "url": "https://it.wikipedia.org/wiki?curid=2005738", "title": "Bucay", "text": "Bucay \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nBucay \u00e8 formata da 21 baranggay:"}
{"id": "2005741", "revid": "729019", "url": "https://it.wikipedia.org/wiki?curid=2005741", "title": "Gran Premio motociclistico del Giappone 2005", "text": "Il Gran Premio motociclistico del Giappone 2005 corso il 18 settembre, \u00e8 stato il dodicesimo Gran Premio della stagione 2005 e ha visto vincere: in MotoGP la Ducati di Loris Capirossi, nella classe 250 la Honda di Hiroshi Aoyama e nella classe 125 la KTM di Mika Kallio.\nPer il pilota giapponese Hiroshi Aoyama si tratta della prima vittoria nel motomondiale.\nMotoGP.\nA causa dei numerosi ritiri non vengono assegnati tutti i punti disponibili visto che sono 11 i piloti giunti regolarmente al traguardo.\nClasse 250.\nAl termine della gara, Jorge Lorenzo viene squalificato dal successivo GP per condotta irresponsabile, in quanto viene giudicato dalla direzione di gara responsabile della caduta di Alex De Angelis.\nClasse 125.\nLa gara viene interrotta prima del termine stabilito a causa di un incidente, viene considerata valida la classifica al 15\u00ba giro visto che erano stati superati i 2/3 della distanza prevista."}
{"id": "2005742", "revid": "1543377", "url": "https://it.wikipedia.org/wiki?curid=2005742", "title": "Gran Premio d'Italia 1954", "text": "Il Gran Premio d'Italia 1954 fu l'ottava gara della stagione 1954 del Campionato mondiale di Formula 1, disputata il 5 settembre all'Autodromo Nazionale di Monza. La manifestazione vide la vittoria di Juan Manuel Fangio su Mercedes, seguito dai ferraristi Mike Hawthorn e Jos\u00e9 Froil\u00e1n Gonz\u00e1lez, che sostitu\u00ec durante la gara l'italiano Umberto Maglioli.\nVigilia.\nAspetti sportivi.\nPochi giorni prima della gara venne reso noto che Villoresi vi avrebbe partecipato alla guida di una Maserati, dietro concessione della Lancia con cui era sotto contratto."}
{"id": "2005746", "revid": "1573940", "url": "https://it.wikipedia.org/wiki?curid=2005746", "title": "Sistema verbale della lingua bulgara", "text": "I verbi bulgari sono la parte pi\u00f9 complicata della grammatica bulgara, specialmente in comparazione con le altre lingue slave. Si coniugano secondo la persona, il numero ed in alcuni tempi il genere. Inoltre hanno due aspetti verbali (\"perfettivo ed imperfettivo\"), due voci, nove tempi, cinque modi e sei forme impersonali. Come in italiano, il soggetto pu\u00f2 essere omesso perch\u00e9 le desinenze del verbo gi\u00e0 suggeriscono la persona. Basilare \u00e8 l'assenza dell'infinito, per cui la forma base \u00e8 la prima persona singolare del presente.\nConiugazioni.\nCi sono tre coniugazioni, che si determinano in base alla vocale con cui termina la terza persona singolare del presente. I verbi della prima coniugazione hanno la vocale e, quelli della seconda \u0438, e quelli della terza \u0430 o \u044f.\nAspetto.\nI verbi bulgari hanno come caratteristica lessico-morfologica fondamentale l'aspetto (\u0432\u0438\u0434, \"vid\"). Un verbo pu\u00f2 essere di aspetto imperfettivo (\u0433\u043b\u0430\u0433\u043e\u043b \u043e\u0442 \u043d\u0435\u0441\u0432\u044a\u0440\u0448\u0435\u043d \u0432\u0438\u0434, \"glagol ot nesv\u0103r\u0161en vid\") o di aspetto perfettivo (\u0433\u043b\u0430\u0433\u043e\u043b \u043e\u0442 \u0441\u0432\u044a\u0440\u0448\u0435\u043d \u0432\u0438\u0434, \"glagol ot sv\u0103r\u0161en vid\"). Il primo descrive azioni in corso, azioni non complete o azioni ripetute nel tempo. In tal modo un verbo italiano si traduce in bulgaro con una coppia di verbi (a volte tre, si veda sotto). I verbi perfettivi si formano generalmente dagli imperfetti attraverso prefissi o suffissi, ma solo un determinato suffisso mantiene inalterato il significato originale del verbo, mentre altri suffissi perfettivizzano il verbo ma alterandone il significato. Perci\u00f2 di solito si imparano le coppie aspettuali a memoria, perch\u00e9 non esistono chiare regole fisse e ci sono molte irregolarit\u00e0. Ad ogni modo molti verbi seguono modelli simili di perfettivizzazione:\nSi noti che i verbi che compongono una coppia generalmente appartengono a diverse coniugazioni, ad esempio \u043a\u0430\u0436\u0430, \"ka\u017ea\" appartiene alla prima coniugazione, mentre \u043a\u0430\u0437\u0432\u0430\u043c, \"kazvam\", alla terza.\nNel presente i verbi perfettivi non possono esistere indipendenti in una frase principale, ma solo in una subordinata.\nVerbi imperfettivi secondari.\nRaramente quando un verbo perfettivo viene formato da un imperfettivo per mezzo di un prefisso (ancora pi\u00f9 raramente con l'uso di un suffisso), questo verbo pu\u00f2 essere trasformato ancora in imperfettivo per mezzo di un suffisso. Il verbo risultante si chiama verbo imperfettivo secondario (\u0432\u0442\u043e\u0440\u0438\u0447\u0435\u043d \u043d\u0435\u0441\u0432\u044a\u0440\u0448\u0435\u043d \u0433\u043b\u0430\u0433\u043e\u043b, \"vtori\u010den nesv\u0103r\u0161en glagol\"). Eccone alcuni esempi:\nIn italiano non c'\u00e8 nessuna differenza tra i tre tipi di verbi (sono tutti tradotti con un solo verbo), ma c'\u00e8 in bulgaro. I verbi del primo tipo descrivono azioni incomplete (ad esempio il verbo \u043c\u0435\u0442\u0430 si pu\u00f2 tradurre anche come \"sto spazzando\"), i verbi del secondo tipo descrivono azioni complete, intere. I verbi del terzo tipo sono una combinazione dei primi due tipi. Anche se sono imperfettivi preservano il significato di azione completa, perfettiva, ma hanno una forma imperfettiva nel caso gli usi grammaticali lo richiedano.\nI verbi imperfettivi secondari vengono usati nei casi in cui \u00e8 scorretto grammaticalmente usare verbi perfettivi (ci sono tempi in cui un verbo perfettivo non pu\u00f2 esistere indipendente in una frase principale), ma se ne vuole conservare intatto il significato o quando l'azione viene compiuta ma ripetutamente. Si veda sotto.\nTempi.\nPresente.\nIl tempo presente (\u0441\u0435\u0433\u0430\u0448\u043d\u043e \u0432\u0440\u0435\u043c\u0435, \"sega\u0161no vreme\") si usa per:\nI verbi del presente formano il presente a seconda della coniugazione a cui appartengono. Prendono le seguenti desinenze personali:\nNonostante i verbi perfettivi possiedano la forma di presente, questa non pu\u00f2 essere usata al presente nelle proposizioni principali, ma solo nelle subordinate, generalmente accompagnate dalla particella \u0434\u0430.\nDifferenze tra ortografia e pronuncia.\nNonostante i verbi della prima e della seconda coniugazione terminano alla prima persona singolare in -\u0430/\u044f, e alla terza persona plurale in -\u0430\u0442/\u044f\u0442, queste desinenze non vengono pronunciate \u0430/\u0439\u0430(, ) ed \u0430\u0442/\u0439\u0430\u0442 (, ), ma come se fossero \u044a/\u0439\u044a (, ) and \u044a\u0442/\u0439\u044a\u0442 (, ). Ci\u00f2 non riguarda invece la terza coniugazione.\nImperfetto.\nIl tempo imperfetto (\u043c\u0438\u043d\u0430\u043b\u043e \u043d\u0435\u0441\u0432\u044a\u0440\u0448\u0435\u043d\u043e \u0432\u0440\u0435\u043c\u0435, \"minalo nesv\u0103r\u0161eno vreme\") viene usato per parlare di una situazione temporanea che esisteva in un particolare momento del passato. Esprime anche azioni passate, frequentim ripetute, permanenti o sempre vere, esattamente come l'imperfetto italiano. L'uso pi\u00f9 comune \u00e8 di fornire uno sfondo ad altre azioni generalmente espresse dall'aoristo. In questo caso indica che l'azione era cominciata e si trovava in svolgimento mentre l'altra azione accadeva. \nSia i verbi imperfettivi che quelli perfettivi possiedono l'imperfetto, ma questo tempo si forma prevalentemente dai verbi imperfettivi.\nLe desinenze personali dell'imperfetto sono queste, per tutte le declinazioni:\nQueste desinenze vengono aggiunte alla radice pi\u00f9 una vocale tipica dell'imperfetto. Si veda il paradigma del verbo bulgaro per la coniugazione completa.\nAoristo.\nL'aoristo (\u043c\u0438\u043d\u0430\u043b\u043e \u0441\u0432\u044a\u0440\u0448\u0435\u043d\u043e \u0432\u0440\u0435\u043c\u0435, \"minalo sv\u0103r\u0161eno vreme\") esprime un'azione che \u00e8 accaduta in uno specifico momento nel passato. Sia i verbi perfettivi che gli imperfettivi hanno questo tempo, ma si forma prevalentemente dai perfettivi.\nLe desinenze personali dell'imperfetto sono queste, per tutte le declinazioni:\nVerbi perfettivi ed imperfettivi.\nAnche se sia i verbi perfettivi sia gli imperfettivi possiedono un tempo aoristo, c'\u00e8 una differenza nel significato che prende:\nImperfetto ed aoristo.\nGeneralmente la differenza tra i due tempi \u00e8 estremamente chiara: \nTuttavia i verbi imperfettivi sia all'imperfetto, sia all'aoristo esprimono azioni che hanno lunga durata e perci\u00f2 entrambi i tempi possono essere usati per esprimere un'azione accaduta allo stesso tempo di un'altra. Bisogna ricordare che l'aoristo esprime azione iniziate e finite (come il passato prossimo, o il passato remoto italiano), e l'imperfetto azioni in svolgimento (come l'imperfetto italiano). Si comparino le frasi (contengono il verbo imperfettivo \u0438\u0433\u0440\u0430\u044f che esprime un'azione di una certa durata, ma a seconda del tempo le frasi hanno differente significato): \nPerfetto.\nIl tempo perfetto (\u043c\u0438\u043d\u0430\u043b\u043e \u043d\u0435\u043e\u043f\u0440\u0435\u0434\u0435\u043b\u0435\u043d\u043e \u0432\u0440\u0435\u043c\u0435, \"minalo neopredeleno vreme\") esprime un'azione accaduta nel passato, ma senza specificare il preciso momento, che non \u00e8 noto o non \u00e8 rilevante (in contrasto con l'aoristo). L'importante \u00e8 il \"risultato\" dell'azione, visibile nel presente, e perci\u00f2 vengono usati soprattutto verbi perfettivi nella formazione del tempo, secondo gli stessi criteri di scelta dell'aoristo. La differenza \u00e8 difficilmente comprensibile per un italiano, poich\u00e9 il risultato dell'azione \u00e8 poco importante nel sistema temporale della lingua italiana.\nIl perfetto viene composto dal verbo ausiliare \u0441\u044a\u043c, coniugato al presente, e dal participio aoristo attivo del verbo principale. Bisogna quindi tenere di conto non solo della persona, ma anche del genere grammaticale del soggetto (come succede a volte nel passato prossimo italiano). In altre parole, il participio si accorda per genere e numero con il soggetto. La posizione dell'ausiliare \u0441\u044a\u043c \u00e8 soggetta a varie leggi accentuali.\nEsempio: (\"\u0447\u0435\u0442\u0430\", leggere):\nRaramente il perfetto pu\u00f2 essere usato anche quando il momento dell'azione \u00e8 reso noto. In tali casi si vuole enfatizzare il risultato dell'azione:\nPerfetto ed aoristo.\nLa differenza tra i due tempi non \u00e8 facilmente comprensibile per un italiano. Entrambi si possono tradurre con il passato prossimo o con il passato remoto. Il perfetto esprime soprattutto il risultato dell'azione compiuta, mentre l'aoristo \u00e8 un tempo passato legato ad azioni il cui risultato non \u00e8 rilevante. In genere l'aoristo \u00e8 un tempo per narrare le azioni passate (generalmente le proprie, o a cui si \u00e8 stati testimoni), concluse e senza un legame chiaro col presente. Il perfetto invece presuppone un legame con la situazione del presente, che sia il risultato dell'azione conclusa. Inoltre pu\u00f2 presuppore la non presenza del parlante all'azione.\nPiuccheperfetto.\nIl tempo piuccheperfetto (\u043c\u0438\u043d\u0430\u043b\u043e \u043f\u0440\u0435\u0434\u0432\u0430\u0440\u0438\u0442\u0435\u043b\u043d\u043e \u0432\u0440\u0435\u043c\u0435, \"minalo predvaritelno vreme\") esprime un'azione che \u00e8 accaduta prima di un'altra azione passata. Si costruisce con le forme passate del verbo ausiliare \u0441\u044a\u043c ed il participio aoristo attivo. Allo stesso modo del perfetto il participio si accorda anche in genere e numero con il soggetto, e si usano prevalentemente verbi perfettivi. Corrisponde quasi del tutto al trapassato prossimo italiano.\nEsempio (\"\u0447\u0435\u0442\u0430\", leggere):\nAbbastanza raramente il piuccheperfetto pu\u00f2 essere usato per indicare azioni accadute in un passato indefinito ma lontano nel tempo, specialmente in frasi che iniziano con \"Una volta qualcuno aveva detto che...\":\nFuturo.\nIl tempo futuro (\u0431\u044a\u0434\u0435\u0449\u0435 \u0432\u0440\u0435\u043c\u0435, \"b\u0103de\u0161te vreme\") viene formato con la particella \u0449\u0435 (derivata dall'antico verbo \u0449\u0430, \"volere\") ed il presente del verbo principale (\u0449\u0435 si trova sempre prima delle forme presenti). Al contrario degli altri tempi la negazione non si esprime con la particella \u043d\u0435, ma viene usata una costruzione \u043d\u044f\u043c\u0430 \u0434\u0430 + il presente, sul modello di una perifrastica \"non ho da..\". Le forme con \u043d\u0435 esistono ma soltanto in poesia.\nEsempio (\"\u0447\u0435\u0442\u0430\", leggere):\nIl verbo \u0441\u044a\u043c possiede due forme di futuro. La prima, regolare, con le forme del presente, la seconda con una forma speciale di futuro, \u0431\u044a\u0434\u0430. Quest'ultima viene maggiormente usata:\nFuturo anteriore.\nIl tempo futuro anteriore (\u0431\u044a\u0434\u0435\u0449\u0435 \u043f\u0440\u0435\u0434\u0432\u0430\u0440\u0438\u0442\u0435\u043b\u043d\u043e \u0432\u0440\u0435\u043c\u0435, \"b\u0103de\u0161te predvaritelno vreme\") esprime un'azione che avr\u00e0 luogo prima di un'altra azione futura. Viene costruito con la particella \u0449\u0435, le forme presenti del verbo \u0441\u044a\u043c (o, molto raramente, con le forme di \u0431\u044a\u0434\u0430) ed il participio aoristo attivo del verbo principale, accordato in genere e numero col soggetto. Per la negazione si usa la costruzione \u043d\u044f\u043c\u0430 \u0434\u0430 al posto di \u0449\u0435.\nEsempio (\"\u0447\u0435\u0442\u0430\", leggere):\nFuturo nel passato.\nIl tempo futuro nel passato (\u0431\u044a\u0434\u0435\u0449\u0435 \u0432\u0440\u0435\u043c\u0435 \u0432 \u043c\u0438\u043d\u0430\u043b\u043e\u0442\u043e, \"b\u0103de\u0161te vreme v minaloto\") esprime un'azione che \u00e8 stata completata nel passato ma si trova nel futuro di un'altra azione passata. Corrisponde all'uso italiano del condizionale passato. Viene costruito con l'imperfetto del verbo ausiliare \u0449\u0430 + la particella \u0434\u0430 ed il presente (generalmente perfettivo) del verbo principale. La negazione viene espressa con la costruzione \u043d\u044f\u043c\u0430\u0448\u0435 \u0434\u0430 + le forme presenti.\nEsempio (\"\u0447\u0435\u0442\u0430\", leggere):\nIl verbo \u0441\u044a\u043c forma il futuro nel passato in due modi. Il primo con le forme del presente, mentre il secondo con le forme di \u0431\u044a\u0434\u0430 (\"\u0449\u044f\u0445 \u0434\u0430 \u0441\u044a\u043c\" e \"\u0449\u044f\u0445 \u0434\u0430 \u0431\u044a\u0434\u0430\"). Quest'ultima forma \u00e8 pi\u00f9 usata.\nFuturo anteriore nel passato.\nIl tempo futuro anteriore nel passato (\u0431\u044a\u0434\u0435\u0449\u0435 \u043f\u0440\u0435\u0434\u0432\u0430\u0440\u0438\u0442\u0435\u043b\u043d\u043e \u0432\u0440\u0435\u043c\u0435 \u0432 \u043c\u0438\u043d\u0430\u043b\u043e\u0442\u043e', \"b\u0103de\u0161te predvaritelno vreme v minaloto\") esprime un'azione che \u00e8 futura rispetto ad un'azione passata che \u00e8 essa stessa precedente ad un'altra azione passata. Ha una valenza risultativa similarmente al perfetto. Si traduce difficilmente in italiano e viene generalmente resa con il condizionale passato, spesso accompagnato da parole come \"gi\u00e0\". Si costruisce con l'imperfetto del verbo ausiliare \u0449\u0430 + la particella \u0434\u0430 + il presente del verbo ausiliare \u0441\u044a\u043c + il participio aoristo attivo del verbo principale, accordato in genere e numero con il soggetto.\nEsempio (\"\u0447\u0435\u0442\u0430\", leggere):\nVoce.\nLa voce grammaticale viene espletata in bulgaro non dal verbo ausiliare (come in italiano, \"io ho visto\" - \"Io sono visto\"), ma dal participio adottato, cio\u00e8 o uno dei participi attivi (aoristo o imperfetto) o dal participio passato passivo; l'ausiliare rimane \"\u0441\u044a\u043c\":\nInoltre il bulgaro possiede una forma di passivo costruito con la particella \u0441\u0435, che corrisponde all'uso del \"\"si\" passivante\" italiano, anche se in bulgaro viene usata in una variet\u00e0 di frasi pi\u00f9 numerosa:\nMa:\nModo.\nIl modo in bulgaro viene espresso non attraverso le desinenze verbali, ma a seconda delle particelle ausiliari utilizzate: \u0447\u0435 (\"\u010de\") e \u0434\u0430 (\"da\") (entrambe si traducono con \"che\"). I verbi rimangono inalterati. L'esistenza o no del congiuntivo come modo in bulgaro \u00e8 discussa, proprio perch\u00e9 non possiede forme proprie ma dipende dalla presenza o no di \u0434\u0430, e da molti viene considerato un normale indicativo:\nIl \"modo renarrativo\" viene formato nello stesso modo del perfetto, ma con l'uso di un diverso participio in determinati tempi e con l'omissione dell'ausiliare alle terze persone:\nL\"'imperativo\" possiede una propria coniugazione, generalmente aggiungendo -\u0438/-\u0435\u0442\u0435 o -\u0430\u0439/-\u0430\u0439\u0442\u0435 al verbo a seconda della coniugazione:\nModo renarrativo.\nIl modo renarrativo ha cinque tempi distinti, che vengono usati per i nove tempi dell'indicativo. Ci\u00f2 significa che alcuni tempi dell'indicativo condividono alcuni tempi del renarrativo. Tutti i tempi del renarrativo vengono formati con il presente del verbo ausiliare \u0441\u044a\u043c, che alla terza persona viene omesso.\nTutte le forme participiali si accordano con il soggetto in genere e numero. .\nParticipi.\nParticipio aoristo attivo.\nIl participio aoristo attivo (\u043c\u0438\u043d\u0430\u043b\u043e \u0441\u0432\u044a\u0440\u0448\u0435\u043d\u043e \u0434\u0435\u044f\u0442\u0435\u043b\u043d\u043e \u043f\u0440\u0438\u0447\u0430\u0441\u0442\u0438\u0435, \"minalo sv\u0103r\u0161eno dejatelno pri\u010dastie\") viene usato per formare vari tempi del presente, del renarrativo e del condizionale, oltre che come aggettivo semplice. Si forma aggiungendo -\u043b (la base del maschile indefinito) alla forma base dell'aoristo (prima persona singolare dell'aoristo senza la -\u0445 finale), anche se questa regola non vale per la 1\u00aa coniugazione. Le forme indefinite per il femminile, il neutro ed il plurale prendono rispettivamente le desinenze -\u0430, -\u043e ed -\u0438. Le forme definite aggiungono alla base indefinita gli articoli -\u0438\u044f\u0442/\u0438\u044f per il maschile, \u0442\u0430 per il femminile, \u0442\u043e per il neutro e \u0442\u0435 per il plurale."}
{"id": "2005748", "revid": "45927", "url": "https://it.wikipedia.org/wiki?curid=2005748", "title": "Affermazione dell'antecedente", "text": ""}
{"id": "2005750", "revid": "45927", "url": "https://it.wikipedia.org/wiki?curid=2005750", "title": "Modus ponendo ponens", "text": ""}
{"id": "2005751", "revid": "45927", "url": "https://it.wikipedia.org/wiki?curid=2005751", "title": "Ragionamento diretto", "text": ""}
{"id": "2005753", "revid": "899609", "url": "https://it.wikipedia.org/wiki?curid=2005753", "title": "Dipartimento dell'Arno", "text": "Dipartimento dell'Arno era il nome di un dipartimento del Primo Impero francese, nell'attuale Italia. Il nome era dovuto al fiume Arno.\nFu creato il 25 maggio 1808, quando il Regno d'Etruria fu annesso dalla Francia; il capoluogo era Firenze.\nNel 1812 fu suddiviso negli arrondissement di Firenze, Arezzo, Modigliana e Pistoia.\nSi stima che nel 1810, su una superficie di 8.524\u00a0km\u00b2, avesse 559.750 abitanti.\nIl dipartimento fu eliminato dopo la sconfitta di Napoleone nel 1814. Attualmente il territorio dell'ex dipartimento \u00e8 ripartito tra le province di Firenze, Prato, Arezzo, Pistoia e Forl\u00ec-Cesena e Lucca (exclavi di Pietrasanta e Barga)."}
{"id": "2005756", "revid": "76963", "url": "https://it.wikipedia.org/wiki?curid=2005756", "title": "Ginette Reno", "text": "All'et\u00e0 di 14 anni si iscrisse a un concorso canoro amatoriale a Montr\u00e9al, che le apr\u00ec le porte dei cabaret di Montr\u00e9al dove debutt\u00f2 nel 1960. Sotto la guida del suo manager Jean Simon, incide a soli 16 anni il primo singolo \"J'aime Guy\". A 18 anni si esibisce a Montr\u00e9al al fianco di Gilbert B\u00e9caud e presto partecipa all'Olympia di Parigi allo spettacolo \"Vive le Qu\u00e9bec\". Divenuta presto regina della musica del Qu\u00e9bec, sbarca a Londra ed incide diversi album in inglese, vincendo anche lo Yamaha World Popular Song Festival di Tokyo. La sua carriera prosegue con una serie di successi fra il suo Qu\u00e9bec e la Francia. Il suo pi\u00f9 grande e indimenticato successo \u00e8 il brano \"Un peu plus haut, un peu plus loin\", scritto da Jean-Pierre Ferland, che nel 1975 canter\u00e0 in un concerto trionfale davanti a 250.000 persone riunite per la festa nazionale. Dopo il 1975 la canter\u00e0 dal vivo solo nel 1998., dopo una lunga serie di concerti e trasmissioni tv, inclesui quelli al teatro St-Denis di Montr\u00e9al per 4 settimane di fila.\nOltre che cantante e presentatrice di programmi tv musicali, negli anni '90 ha intrapreso la carriera d'attrice in film e film-tv del Qu\u00e9bec; il culmine di tale carriera fu il ruolo dell'italiana Maria Barberini nel film Mambo italiano.\nRegina della musica del Qu\u00e9bec (\u00e8 citata anche nel film C.R.A.Z.Y.), a lei si collega anche la nascita della carriera della successiva regina musicale del Qu\u00e9bec: C\u00e9line Dion. Ginette infatti era l'idolo musicale di casa Dion e, quando, nel 1980 la madre di C\u00e9line scrisse per la figlia dodicenne la canzone \"Ce n'\u00e9tait qu' un r\u00eave\" decise di inviarla al produttore dell'ultimo album di Ginette Reno, che all'epoca era Ren\u00e9 Angelil, futuro marito della Dion. Ascoltata la canzone, Ren\u00e9 decise di diventare il produttore di C\u00e9line Dion. Nonostante il forte legame, le due vedettes non si sono mai incontrate fino al 2008, quando, per festeggiare i 400 anni del Qu\u00e9bec, C\u00e9line ha tenuto il concerto gratuito \"C\u00e9line sur les Plaines\", a Quebec city, duettando con vari artisti. Il concerto si \u00e8 concluso con un emozionante duetto fra la Dion e Ginette Reno nel brano-inno \"Un peu plus haut, un peu plus loin\", che Ginette non interpretava dal 1998."}
{"id": "2005762", "revid": "39692", "url": "https://it.wikipedia.org/wiki?curid=2005762", "title": "Specie di Centocchio", "text": ""}
{"id": "2005763", "revid": "729019", "url": "https://it.wikipedia.org/wiki?curid=2005763", "title": "Bucloc", "text": "Bucloc \u00e8 una municipalit\u00e0 di Sesta classe delle Filippine, situata nella Provincia di Abra nella Regione Amministrativa Cordillera.\nBucay \u00e8 formata da 4 baranggay:"}
{"id": "2005766", "revid": "767487", "url": "https://it.wikipedia.org/wiki?curid=2005766", "title": "Kallidecthes", "text": "Il callidecte (Kallidecthes richardsoni) \u00e8 un crostaceo estinto, imparentato alla lontana con l'attuale canocchia (\"Squilla mantis\"). I suoi resti fossili sono stati ritrovati esclusivamente nel giacimento di Mazon Creek, in Illinois, databile al Carbonifero medio (Pennsylvaniano, circa 320 milioni di anni fa).\nDescrizione.\nLungo non pi\u00f9 di sette centimetri, questo animale era dotato di un carapace dal profilo subtriangolare e liscio; una struttura mobile era presente anteriormente, sulla superficie dorsale. Le appendici toraciche erano costituite da otto paia di zampe, pi\u00f9 corte mano a mano che si procedeva posteriormente. Sul capo erano presenti due paia di antenne; la prima antenna era segmentata e divisa in tre diversi flagelli, mentre la seconda portava un singolo flagello. L'addome era diviso in sei segmenti, i primi cinque dei quali dotati di appendici biramate (tipiche degli artropodi acquatici primitivi). La coda (telson) era larga e a forma di paletta, dotata di appendici (uropodi) stretti e allungati all'indietro. \nStile di vita.\nProbabilmente il callidecte era un artropodo che si spostava agevolmente nuotando nelle acque basse; vari adattamenti al nuoto sembrerebbero testimoniare queste abitudini. Non era ancora presente, invece, lo sviluppo del primo paio di zampe nella struttura predatoria costituita da appendici dentate per afferrare la preda; i successivi oplocaridi del Mesozoico saranno dotati di questa struttura."}
{"id": "2005774", "revid": "729019", "url": "https://it.wikipedia.org/wiki?curid=2005774", "title": "Daguioman", "text": "Daguioman \u00e8 una municipalit\u00e0 di Sesta classe delle Filippine, situata nella Provincia di Abra nella Regione Amministrativa Cordillera.\nDaguioman \u00e8 formata da 4 baranggay:"}
{"id": "2005776", "revid": "1464106", "url": "https://it.wikipedia.org/wiki?curid=2005776", "title": "Quadrifoglio (disambigua)", "text": ""}
{"id": "2005777", "revid": "599013", "url": "https://it.wikipedia.org/wiki?curid=2005777", "title": "Giovanni de Riu", "text": "Iscritto al Gran Premio d'Italia 1954, fall\u00ec la qualificazione alla guida di una Maserati privata. Terminata la carriera di pilota, per diverso tempo lavor\u00f2 alla Commissione Sportiva Automobilistica Italiana."}
{"id": "2005780", "revid": "1318658", "url": "https://it.wikipedia.org/wiki?curid=2005780", "title": "Christ lag in Todesbanden", "text": "Christ lag in Todesbanden (in tedesco, \"Cristo giaceva nei lacci della morte\") BWV 4 \u00e8 una cantata di Johann Sebastian Bach.\nStoria.\nLa cantata \"Christ lag in Todesbanden\" venne composta da Bach ad Arnstadt o a M\u00fchlhausen nel 1707 e venne probabilmente eseguita il 24 aprile ad Arnstadt o il 24 maggio dello stesso anno a M\u00fchlhausen in occasione dell'audizione per la nomina del nuovo organista. In seguito, venne replicata il 9 aprile 1724 e il 1\u00ba aprile 1725 a Lipsia.\nI sette \"versus\" corrispondono alle sette strofe dell'inno pasquale \"Christ lag in Todesbanden\" di Martin Lutero e possono essere considerati una sequenza di cori, arie e duetti, bench\u00e9 non ci siano indicazioni precise nella partitura, salvo per il corale finale. Interessante \u00e8 l'assenza di recitativi, elemento che contraddistingue tutte le cantate giovanili di Bach.\nStruttura.\nLa cantata \u00e8 composta per soprano solista, contralto solista, tenore solista, basso solista, coro, violino I e II, viola I e II, cornetto, trombone I, II e III e basso continuo ed \u00e8 suddivisa in otto movimenti:"}
{"id": "2005783", "revid": "1543377", "url": "https://it.wikipedia.org/wiki?curid=2005783", "title": "Chiesa di San Rocco (Atessa)", "text": "La chiesa di San Rocco o del Carmine si trova ad Atessa in piazza Garibaldi, la piazza principale della citt\u00e0.\nStoria.\nLa chiesa un tempo era intitolata alla Madonna del Carmine ed era parte del convento dei Carmelitani che fu fondato nel 1603. Il convento \u00e8 ancora esistente e ospitava l'Ospedale Civile fino all'apertura del nuovo ospedale.\nIn passato la chiesa aveva la facciata a capanna fino alla ristrutturazione avvenuta nella seconda met\u00e0 del XX secolo in cui le fu conferito l'aspetto attuale.\nDescrizione.\nFacciata.\nLa facciata \u00e8 in laterizio con alcuni elementi in pietra quali le paraste, il portale e la finestra. \u00c8 divisa in due livelli da una trabeazione sostenuta da due coppie di paraste. Il secondo livello termina con una mensola anch'essa sostenuta da due coppie di paraste al cui centro vi \u00e8 una finestra architravata con un timpano curvo.\nPortale.\nIl portale \u00e8 separato dalla piazza da alcuni gradini. Presenta ai lati due paraste ioliche coronate che sorreggono un frontone triangolare.\nInterno.\nL'interno in stile tardo-barocco presenta decorazioni con stucchi dorati ed altari policromi.\nI muri sono arricchiti dalla presenza di altari minori. \nLa navata presenta un ordine architettonico di paraste che reggono una trabeazione molto sporgente che imposta la volta a botte.\nLa volta \u00e8 riccamente decorata con stucchi e presenta alcuni affreschi che raffigurano scene religiose. Sulla sinistra c'\u00e8 l'altare privilegiato della Madonna del Carmine con la statua riccamente vestita. Vi di conserva anche una tela devozionale della Madonna col Bambino tra Santi, opera del pittore Felice Ciccarelli dell'Atessa (XVII sec).\nUn imponente arco divide il presbiterio dalla navata. Il presbiterio \u00e8 coperto da una calotta semiellittica che poggia su pennacchi."}
{"id": "2005785", "revid": "19273938", "url": "https://it.wikipedia.org/wiki?curid=2005785", "title": "Gibellina Nuova", "text": ""}
{"id": "2005789", "revid": "1573940", "url": "https://it.wikipedia.org/wiki?curid=2005789", "title": "Distretto di Higashiibaraki", "text": "Il \u00e8 uno dei distretti della prefettura di Ibaraki, in Giappone.\nFanno parte del distretto i comuni di Ibaraki, \u014carai e Shirosato."}
{"id": "2005790", "revid": "729019", "url": "https://it.wikipedia.org/wiki?curid=2005790", "title": "Danglas", "text": "Danglas \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nDaguioman \u00e8 formata da 7 baranggay:"}
{"id": "2005791", "revid": "1703750", "url": "https://it.wikipedia.org/wiki?curid=2005791", "title": "Dicranolasmatidae", "text": "I Dicranolasmatidae sono una famiglia di Opilionidi con circa 20 specie descritte in un singolo genere.\nHabitat.\nI Dicranolasmatidae vivono principalmente nelle regioni Mediterranee a nord delle Alpi del sud, dette Carpathians, ad est del Caucaso e dell'Iraq, e a sud della zona ovest del Sud Africa.\nDescrizione.\nLa lunghezza del corpo varia da tre a 6,4 mm e a maggior parte delle parti del corpo \u00e8 incrostata con particelle di suolo. La zona anteriore \u00e8 caratterizzata da un grande \"cappa\" con gli occhi nel centro, che si compone di due curve.\nOrigine del Nome.\nIl nome Dicranolasma \u00e8 una combinazione delle parole del Greco Antico dikranos \"dalla doppia testa\" ed elasma \"targa\", riferendosi alla cappa."}
{"id": "2005793", "revid": "838137", "url": "https://it.wikipedia.org/wiki?curid=2005793", "title": "Moerser Sportclub 1985", "text": "Il Moerser Sportclub 1985 \u00e8 una societ\u00e0 pallavolistica maschile tedesca con sede a Moers: milita nel campionato tedesco di 1. Bundesliga.\nStoria.\nNacque nel 1985 come polisportiva (ha sezioni di pallamano e atletica leggera) e gi\u00e0 nel 1987 fu promossa in 1. Bundesliga; all'esordio nel massimo campionato tedesco ottenne la qualificazione per la Coppa CEV, che fu nel 1990 il primo trofeo vinto nonch\u00e9 la prima affermazione di una compagine della Germania Ovest in una competizione pallavolistica europea.\nNel 1991 vinse la prima Coppa della Germania unita (si ripet\u00e9 nel 1993) e nel 1992 si laure\u00f2 campione nazionale. Nella seconda met\u00e0 degli anni novanta le ambizioni si ridimensionarono gradualmente. Fu dopo la retrocessione del 2001 che una pesante ristrutturazione societaria favor\u00ec il ritorno del Moerser tra le maggiori realt\u00e0 pallavolistiche tedesche. Milita attualmente in 1. Bundesliga."}
{"id": "2005794", "revid": "48040", "url": "https://it.wikipedia.org/wiki?curid=2005794", "title": "Moerser SC", "text": ""}
{"id": "2005796", "revid": "1632387", "url": "https://it.wikipedia.org/wiki?curid=2005796", "title": "Nude with Boots", "text": "Nude with Boots \u00e8 il sedicesimo album del gruppo musicale statunitense Melvins, pubblicato l'8 giugno del 2008. L'album presenta le stesse caratteristiche e la stessa formazione del precedente album \"(A) Senile Animal\". Prima della pubblicazione, l'album poteva essere ascoltato interamente nella pagina ufficiale della band su MySpace."}
{"id": "2005800", "revid": "1573940", "url": "https://it.wikipedia.org/wiki?curid=2005800", "title": "Distretto di Inashiki", "text": "Il \u00e8 uno dei distretti della prefettura di Ibaraki, in Giappone.\nFanno parte del distretto i comuni di Ami, Kawachi e Miho."}
{"id": "2005804", "revid": "1955734", "url": "https://it.wikipedia.org/wiki?curid=2005804", "title": "Burgessochaeta setigera", "text": "La burgessocheta (Burgessochaeta setigera, ) \u00e8 un anellide estinto appartenente ai policheti. I suoi resti fossili sono stati ritrovati in strati del Cambriano medio (circa 505 milioni di anni fa), nel famoso giacimento di Burgess Shales (Canada).\nDescrizione.\nDi piccole dimensioni (era lungo meno di cinque centimetri), questo anellide era dotato di un corpo allungato suddiviso in una serie di segmenti, che nell'animale adulto potevano essere una ventina. Ognuno di questi segmenti era dotato di una coppia di parapodi (appendici con funzioni locomotorie) su ciascun lato. I parapodi erano divisi in una parte superiore (notopodio) e in una inferiore (neuropodio), ciascuna dotata di un ciuffo di setole allungate. Il primo segmento, invece, portava solo una coppia di ciuffi anzich\u00e9 due. Nella parte anteriore dell'animale era presente un paio di tentacoli flessibili e allungati, cos\u00ec come una proboscide estroflettibile.\nPossibile stile di vita.\nLa burgessocheta, probabilmente, era un organismo che viveva appena al di sotto del fondale marino, all'interno del sedimento. Questo anellide si spostava attraverso le lunghe gallerie che costituivano la sua tana per mezzo delle setole; per nutrirsi utilizzava i due tentacoli allungati, facendoli sporgere al di fuori della superficie e catturando le piccole prede presenti nella zona. Altri anellidi presenti nel giacimento di Burgess Shales erano \"Canadia\" e \"Peronochaeta\"."}
{"id": "2005805", "revid": "729019", "url": "https://it.wikipedia.org/wiki?curid=2005805", "title": "Malformazione", "text": "La malformazione, in biologia e in medicina, \u00e8 un tipo di anomalia congenita che porta a un macroscopico difetto o a un'anomalia di sviluppo totale o parziale di un organo o di una parte pi\u00f9 estesa dell'organismo e che trova origine durante lo sviluppo prenatale in fase embrionale o fetale. Nei testi specializzati si trova definita come un \"processo di sviluppo intrinsecamente anomalo\" per indicare che la causa \u00e8 esclusivamente un'anomalia cromosomica (sono coinvolti quasi esclusivamente loci genetici multipli e raramente singoli geni). Le malformazioni non vanno quindi confuse con le deformazioni le quali sono il risultato di anomalie di forma acquisite per fattori meccanici, come la compressione, durante lo sviluppo intrauterino o dopo la nascita o con le \"interruzioni\" o \"distruzioni\" che indicano invece dei disturbi \"estrinseci\", cio\u00e8 causati dall'esposizione a teratogeni (come agenti tossici o virus). Il distinguo \u00e8 di fondamentale importanza poich\u00e9 solo le malformazioni presentano un rischio di recidiva."}
{"id": "2005807", "revid": "22356", "url": "https://it.wikipedia.org/wiki?curid=2005807", "title": "Burgessochaeta", "text": ""}
{"id": "2005808", "revid": "204012", "url": "https://it.wikipedia.org/wiki?curid=2005808", "title": "Malformazione di Arnold-Chiari", "text": ""}
{"id": "2005809", "revid": "54193", "url": "https://it.wikipedia.org/wiki?curid=2005809", "title": "Composti nutrizionali", "text": ""}
{"id": "2005810", "revid": "1573940", "url": "https://it.wikipedia.org/wiki?curid=2005810", "title": "Castello di Maintenon", "text": "Il castello di Maintenon \u00e8 un castello situato nella citt\u00e0 di Maintenon nel dipartimento francese dell'Eure-et-Loir, Francia, famoso per essere stata la dimora di \"Madame de Maintenon\", seconda moglie del Re Sole.\nStoria.\nLa costruzione del castello inizi\u00f2 nel XII secolo e si protrasse fino al XVII secolo.\nIl maschio quadrato in pietra fu costruito nel XIII secolo.\nJean Cottereau, tesoriere di Luigi XII e di Francesco I, diventato proprietario nel 1509, abbell\u00ec il castello facendo costruire le ali nord e est in stile rinascimentale.\nNel 1674 Luigi XIV acquist\u00f2 il castello per \"Madame de Maintenon\" e vi fece fare dei lavori durante la costruzione dell'acquedotto sotto il quale fu scavato un grande canale. La realizzazione del giardino fu affidata a Le N\u00f4tre, giardiniere del Re.\n\"Madame de Maintenon\" fece costruire, su progetto di Mansart, una nuova ala, nella quale vennero ricavati i suoi appartamenti.\n\"Madame de Montespan\" vi mise al mondo \"Mademoiselle de Blois\".\nRacine vi scrisse le sue tragedie \"Ester\" e \"Atalia\" per le educande del convento di Saint-Cyr.\nGiardini.\nIn fondo ai giardini sussistono le vestigia dell'acquedotto che doveva alimentare le fontane del parco del castello di Versailles. Il progetto, che prevedeva la deviazione delle acque dell'Eure, un'opera di 80\u00a0km, fu affidato a Vauban che nel 1685 inizi\u00f2 gli studi. Il parco del castello di Maintenon doveva essere attraversato da un acquedotto formato da tre ordini di arcate: 47 arcate al piano inferiore, 195 arcate al piano medio e 390 arcate al piano superiore. Le guerre di Luigi XIV impedirono la fine dei lavori."}
{"id": "2005812", "revid": "125092751", "url": "https://it.wikipedia.org/wiki?curid=2005812", "title": "Pier Luigi Bellini delle Stelle", "text": "Comandante del distaccamento \"Puecher\" della 52\u00aa Brigata Garibaldi \"Luigi Clerici\" operante tra il 1944 e il 1945 nell'alto lago di Como alle pendici del monte Berlinghera nei pressi di Sorico. L'episodio che lo ha reso famoso \u00e8 la cattura di Benito Mussolini avvenuta il 27 aprile del 1945 a Musso, nei pressi di Dongo.\nBiografia.\nOrigini familiari, studi e ingresso nella resistenza.\nDi nobili origini familiari, \u00e8 figlio di un colonnello che per motivi di carriera militare trasferisce la famiglia a Pistoia nel 1926. A Pistoia Pier Luigi Bellini delle Stelle frequenta le scuole locali fino al ginnasio del liceo classico Forteguerri, dove trova come compagno di classe un altro futuro partigiano toscano, Silvano Fedi. Nel 1936 la famiglia torna a Firenze, dove termina gli studi laureandosi in giurisprudenza all'Universit\u00e0 di Firenze.\nNel giugno del 1944 Bellini lascia Firenze e nell'Appennino incomincia la vita da partigiano. Successivamente si unisce alla lotta contro il nazi-fascismo sulle montagne attorno al lago di Como, inquadrato nel distaccamento \"Puecher\" della 52\u00aa Brigata Garibaldi \"Luigi Clerici\", agli ordini di Luigi Canali, il \"Capitano Neri\", con il grado di sottotenente e il nome di battaglia \"\u201cPedro\u201d\". Quando, nel gennaio 1945, Canali \u00e8 catturato e torturato dalle Brigate Nere di Como, Bellini gli subentra al comando del distaccamento; al rientro dalla prigionia, Canali assume la carica di capo di stato maggiore, lasciando a Bellini il comando della formazione partigiana lariana.\nL'arresto di Mussolini e i fatti di Dongo.\nIl 27 aprile 1945, intorno alle sette del mattino, a un posto di blocco allestito poco oltre Musso dalla brigata comandata da Bellini delle Stelle, viene bloccato un convoglio militare in ritirata lungo circa un chilometro, composto da circa duecento soldati della contraerea tedesca, e alcune auto italiane, con a bordo, presumibilmente, numerosi fascisti in fuga. In seguito a trattative, i tedeschi ottengono il permesso di poter proseguire dopo un'ispezione, ma gli italiani presenti dovranno consegnarsi. Verso le ore 15, scortato il convoglio a Dongo, \u00e8 effettuata un'ispezione di tutti i veicoli. Occultato in fondo al pianale di uno dei camion tedeschi, con indosso un cappotto e un elmetto da sottufficiale della Wehrmacht, \u00e8 smascherato il capo del fascismo Benito Mussolini, prontamente arrestato dal vice commissario politico Urbano Lazzaro \"Bill\".\nOltre che da \"Bill\", Bellini delle Stelle \u00e8 coadiuvato dal commissario politico Michele Moretti \"\u201cPietro Gatti\u201d\" e dal capo di stato maggiore Luigi Canali (\"Capitano Neri\"). Tra i gerarchi al seguito del dittatore, sono arrestati e condotti al municipio di Dongo, anche Francesco Maria Barracu, sottosegretario alla presidenza del Consiglio, Alessandro Pavolini, Ministro segretario del PFR, Ferdinando Mezzasoma, Ministro della Cultura Popolare, Augusto Liverani, Ministro delle Comunicazioni, Ruggero Romano, Ministro dei Lavori Pubblici, Paolo Zerbino, Ministro dell'Interno. Sono fermati anche l'amante del duce Claretta Petacci e suo fratello Marcello.\nIn base alle clausole dell'armistizio di Cassibile, Mussolini doveva essere consegnato vivo agli alleati. In attesa di decisioni in merito, e temendo per la sua incolumit\u00e0, Bellini delle Stelle, intorno alle 18:30 del 27 aprile, trasferisce l'ex duce nella caserma della Guardia di Finanza di Germasino, un paesino sopra Dongo. Intorno all'1:00 di notte, Mussolini viene prelevato e fatto salire su una vettura, con il capo fasciato per non farlo riconoscere. Di nuovo a Dongo, \u00e8 riunito alla Petacci, su richiesta di quest'ultima; poi i due prigionieri sono trasportati su due vetture, con a bordo, oltre a \"Pedro\", anche il \"Capitano Neri\", \"Gatti\", la staffetta Giuseppina Tuissi \"Gianna\" e i giovani partigiani Guglielmo Cantoni \"Sandrino\" e Giuseppe Frangi \"Lino\" e condotti verso il basso lago.\n\"Neri\", d'accordo con Moretti, \u00e8 del parere di trasferire Mussolini in una baita a Brunate, sopra a Como, per motivi tuttora non completamente accertati. Giunti a Brienno, tuttavia, ci si rende conto che \u00e8 troppo rischioso procedere oltre. L'intenzione di \"Pedro\" \u00e8 invece di porre in salvo Mussolini, essendo stato contattato dal tenente colonnello Sardagna, rappresentante del CVL a Como - su ordine del comandante generale Raffaele Cadorna Junior - che aveva predisposto un traghettamento del prigioniero dal molo di Moltrasio sino alla villa superprotetta sul Lago di Como dell'industriale Remo Cademartori. \"Pedro\" riesce quindi a convincere il gruppo a dirigersi verso Moltrasio ma, giunti sul molo, non viene rinvenuta nessuna imbarcazione.\nIntorno alle ore 3:00 di notte del 28 aprile, Mussolini e la Petacci sono quindi fatti scendere e alloggiare a Bonzanigo, una frazione di Tremezzina, presso una famiglia di conoscenti di lunga data del \"Capitano Neri\" (casa De Maria). Il giorno dopo, nel primissimo pomeriggio, giungono a Dongo, Walter Audisio, \"\u201ccolonnello Valerio\u201d\", ufficiale addetto al comando generale del CVL e Aldo Lampredi \"Guido\" ispettore del comando generale delle Brigate Garibaldi e uomo di fiducia di Luigi Longo, con il supporto di quattordici partigiani, agli ordini del comandante Alfredo Mordini \"Riccardo\" e di Orfeo Landini \"Piero\".\nIntorno alle 14:30 il comandante Pier Luigi Bellini delle Stelle riceve \"Valerio\", che gli comunica di aver avuto l'ordine di fucilare Mussolini e gli altri prigionieri. Dopo aver preso visione delle credenziali, e ritenendole sufficienti, \"Pedro\" - presenti \"Neri\" e Moretti - gli d\u00e0 il suo consenso. Intorno alle 15:00, Audisio costringe Bellini e Lazzaro a consegnargli la lista dei prigionieri arrestati il giorno prima e ne individua quindici, perch\u00e9 siano giustiziati in rappresaglia di un egual numero di partigiani fucilati dai tedeschi il 10 agosto 1944, in Piazzale Loreto a Milano. Tra di essi sono compresi tutti i sei ministri succitati della Repubblica sociale italiana.\nAlle 15:15 Audisio si muove verso il luogo dove l'ex dittatore \u00e8 prigioniero. Sono con lui Aldo Lampredi \"Guido\" e Michele Moretti \"\u201cGatti\u201d\", che vi era gi\u00e0 stato la notte prima. La fucilazione dell'ex dittatore e di Clara Petacci viene eseguita tra le 16:00 e le 16:30 dello stesso 28 aprile 1945, nel comune di Tremezzina, in provincia di Como. Alle ore 17:00, sul lungolago di Dongo, \u00e8 eseguita la fucilazione dei quindici prigionieri fascisti oggetto della rappresaglia, da parte della squadra di partigiani dell'Oltrep\u00f2 Pavese, giunti al seguito di Audisio e Lampredi. A essi viene aggiunto anche Marcello Petacci, inizialmente scambiato per Vittorio Mussolini; il condannato tenta la fuga a nuoto nel Lago di Como, ma \u00e8 raggiunto da raffiche di mitra dei partigiani locali e muore anch'esso. Il suo corpo sar\u00e0 poi ripescato.\nNelle settimane successive verranno uccisi misteriosamente sia Luigi Canali (il \"Capitano Neri\"), che la staffetta Giuseppina Tuissi (\"Gianna\").\nIl dopoguerra.\nTerminata la guerra, Bellini si chiude in uno stretto riserbo, e diviene prima addetto stampa dell'IRI, e poi funzionario dell'Eni e della Snam, a Metanopoli nel comune di San Donato Milanese.\nIl 31 maggio 1955 Pier Luigi Bellini delle Stelle \u00e8 citato dalla famiglia Petacci davanti al tribunale civile di Como per un risarcimento di 100 milioni di lire, per danni materiali e morali conseguenti all'uccisione di Marcello Petacci. Nel 1965 tale procedimento confluir\u00e0 in quello istruito dalla Procura penale di Milano che, due anni dopo, assolver\u00e0 Bellini con la motivazione che la responsabilit\u00e0 dei fatti di Dongo doveva essere imputata a Walter Audisio, il \"colonnello Valerio\", essendo quest'ultimo superiore in grado.\nIl nome di Bellini torna alla ribalta anche in occasione del processo di Padova del 1957, sulle vicende dell'oro di Dongo; egli dichiara di essere estraneo alla vicenda, avendo rivestito soltanto compiti militari. Passa gli ultimi anni di vita nella casa di Radicondoli, nel senese, e muore il 25 gennaio 1984 a San Donato Milanese.\nNella cultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Bellini delle Stelle \u00e8 interpretato da Lino Capolicchio.\nOpere.\nPier Luigi Bellini delle Stelle, Urbano Lazzaro, \"Dongo ultima azione\", Edizioni periodici Mondadori, Milano, 1962."}
{"id": "2005813", "revid": "289247", "url": "https://it.wikipedia.org/wiki?curid=2005813", "title": "Museo nazionale archeologico d'Abruzzo", "text": ""}
{"id": "2005814", "revid": "1573940", "url": "https://it.wikipedia.org/wiki?curid=2005814", "title": "Distretto di Kitas\u014dma", "text": "Il \u00e8 uno dei distretti della prefettura di Ibaraki, in Giappone.\nFa parte del distretto solo il comune di Tone."}
{"id": "2005815", "revid": "287204", "url": "https://it.wikipedia.org/wiki?curid=2005815", "title": "Composto antinutrizionale", "text": "I composti antinutrizionali (o antinutrienti) sono sostanze naturali o di sintesi che interferiscono con l'assorbimento dei nutrienti. Differiscono da organismo ad organismo, a seconda della biochimica specifica dello stesso.\nNell'uomo.\nGli antinutrienti, non necessariamente con effetti negativi, vengono assunti con la dieta, e vengono distinti in non nutrienti e antinutrienti propriamente detti. Infine sono da ricordare i composti tossici, contaminanti occasionali dei cibi o responsabili di avvelenamenti alimentari.\nNon nutrienti.\nA questa categoria appartengono sostanze che non inibiscono o interferiscono significativamente coi processi digestivi e quindi non hanno effetti dannosi per l'organismo. Non essendo assimilabili, superano immodificate i processi digestivi non fornendo molecole utili e per questa ragione vengono definite \"non nutrienti\".\nAntinutrienti propriamente detti.\nSono sostanze che legano alcuni nutrienti presenti nei cibi limitandone l'assorbimento. Essi sono presenti in piccola quantit\u00e0 negli organismi vegetali, ove svolgono funzioni strutturali, di riserva o di difesa contro eventuali predatori, ma anche presenti negli animali (es. tossine e ammine presenti nei molluschi o nei pesci), nei derivati del latte (formaggi) o nel vino. Spesso si formano dai processi di degradazione, di cottura (es. ammine eterocicliche delle carni cotte) o di conservazione degli alimenti, o si tratta di tossici ambientali, di origine microbica, fungina o xenobiotica (agrofarmaci, ormoni, etc), che contaminano l'alimento.\nAntivitamine.\nSostanze che riducono l'assorbimento o inibiscono le funzioni delle vitamine."}
{"id": "2005816", "revid": "767487", "url": "https://it.wikipedia.org/wiki?curid=2005816", "title": "Dolores (Abra)", "text": "Dolores \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nDolores \u00e8 formata da 15 baranggay:"}
{"id": "2005820", "revid": "1573940", "url": "https://it.wikipedia.org/wiki?curid=2005820", "title": "Distretto di Kuji", "text": "Il \u00e8 uno dei distretti della prefettura di Ibaraki, in Giappone.\nFa parte del distretto solo il comune di Daigo."}
{"id": "2005824", "revid": "287204", "url": "https://it.wikipedia.org/wiki?curid=2005824", "title": "Podoctidae", "text": "I Podoctidae sono una famiglia di Opilionidi con circa 130 specie descritte.\nDescrizione.\nLa misura del corpo varia da 2.5 a 5 millimetri, con una zampa lunga da tre ad almeno 30 mm. Anche se molte specie sono marroni o gialle, alcune sono color verde scuro. Le gambe possono essere inanellate di nero o giallo.\nHabitat.\nLa maggior parte delle specie si trova nel sud dell'Asia, ma si possono trovare anche in Africa e sono state introdotte anche a Cuba.\nOrigine del Nome.\nIl nome viene dalle parole del Greco Antico podos \"piede\" and oktis \"colonna vertebrale\""}
{"id": "2005825", "revid": "1714743", "url": "https://it.wikipedia.org/wiki?curid=2005825", "title": "Clotilde di Sassonia-Coburgo-Koh\u00e1ry", "text": "Famiglia d'origine.\nClotilde era figlia di Augusto di Sassonia-Coburgo-Koh\u00e1ry, e di sua moglie, Clementina d'Orl\u00e9ans.\nI suoi nonni paterni erano il principe Ferdinando di Sassonia-Coburgo-Koh\u00e1ry e Maria Antonia di Koh\u00e1ry; quelli materni il re dei francesi Luigi Filippo d'Orl\u00e9ans e la regina Maria Amalia, figlia a sua volta del re Ferdinando I delle Due Sicilie.\nMatrimonio.\nSpos\u00f2, il 12 maggio 1864, a Coburgo, il principe palatino Giuseppe Carlo Luigi d'Asburgo-Lorena (1833-1905), figlio di Giuseppe Antonio Giovanni d'Asburgo-Lorena, e della sua terza moglie, Maria Dorotea di W\u00fcrttemberg. \nEbbero sette figli:\nMorte.\nMor\u00ec il 3 giugno 1927, all'et\u00e0 di 81 anni, a Alcs\u00fat. Fu sepolta accanto al marito e ai figli. Nel 1970 la sua tomba venne saccheggiata e nel 1980 iniziarono i lavori di restauro guidati da Stephen Kiszely."}
{"id": "2005827", "revid": "1573940", "url": "https://it.wikipedia.org/wiki?curid=2005827", "title": "Distretto di Naka (Ibaraki)", "text": "Il \u00e8 uno dei distretti della prefettura di Ibaraki, in Giappone.\nFa parte del distretto solo il comune di T\u014dkai."}
{"id": "2005837", "revid": "251304", "url": "https://it.wikipedia.org/wiki?curid=2005837", "title": "Gran Premio d'Australia 1998", "text": "Il Gran Premio d'Australia 1998 fu il primo appuntamento della stagione di Formula 1 1998.\nDisputatosi l'8 marzo sul Circuito Albert Park, ha visto la vittoria di Mika H\u00e4kkinen su McLaren, seguito da David Coulthard e da Heinz-Harald Frentzen.\nQualifiche.\nResoconto.\nNelle qualifiche la McLaren mostra una netta superiorit\u00e0 sulle scuderie rivali. Nel confronto interno alla squadra britannica \u00e8 Mika H\u00e4kkinen a prevalere sul compagno David Coulthard, conquistando la pole position con un vantaggio di soli 43 millesimi di secondo. Quella di H\u00e4kkinen risulta la prima pole position conquistata dalla Bridgestone in Formula 1. In seconda fila si piazzano i duellanti del 1997 Michael Schumacher e Jacques Villeneuve, seguono Herbert, Frentzen, Fisichella e Irvine. \nGara.\nResoconto.\nLa gara si decide subito; per un accordo interno alla McLaren, il pilota che si trovasse in testa alla prima curva manterr\u00e0 la posizione fino alla fine. Al via H\u00e4kkinen parte come un missile, mentre Coulthard deve difendersi dall'attacco nelle prime curve di Michael Schumacher. Al primo giro Magnussen tenta un attacco molto rischioso a Ralf Schumacher: i due si agganciano e si ritrovano nella sabbia. Gara finita per entrambi e anche per l'esordiente Takagi, che esce di pista nello stesso punto. H\u00e4kkinen e Coulthard aumentano subito il proprio vantaggio sugli inseguitori; dietro ai piloti McLaren, Schumacher precede Villeneuve, Fisichella, Herbert, Frentzen e Irvine. Al 3\u00ba giro si ritira anche Diniz; al sesto giro l'unico pilota in grado di tenere un ritmo vicino alle McLaren, Michael Schumacher, si deve ritirare: sulla sua Ferrari ha infatti ceduto il motore. Al 6\u00ba giro le due McLaren hanno gi\u00e0 quasi 20\" di vantaggio su Villeneuve, insidiato da vicino da Fisichella ed Herbert.\nAl 12\u00ba passaggio rientra ai box l'esordiente Tuero per scontare uno stop &amp; go per partenza anticipata; l'argentino \u00e8 sorpreso anche in eccesso di velocit\u00e0 ai box e dovr\u00e0 fermarsi di nuovo. Intorno al ventesimo giro iniziano i rifornimenti, con le McLaren che hanno addirittura un minuto di vantaggio sul terzo, sempre Villeneuve. Rientrano insieme Hill e Alesi, il box Jordan \u00e8 pi\u00f9 veloce e Hill passa davanti. Al 24\u00ba e 25\u00ba giro rientrano anche le due McLaren, con H\u00e4kkinen che resta davanti al compagno; si ritira Tuero con il motore rotto. Le ultime a rientrare sono le Williams che hanno optato per un solo cambio. Il duo McLaren conduce adesso davanti a Frentzen, Fisichella, Irvine, Villeneuve, Hill, Alesi, Wurz e Panis; sono solo dieci le vetture ancora in gara, essendosi ritirati anche Salo, Rosset e Trulli, rispettivamente al 23\u00b0, al 25\u00ba ed al 26\u00ba passaggio.\nAl 36\u00ba giro H\u00e4kkinen interpreta male una comunicazione radio e rientra inaspettatamente ai box; passa cos\u00ec in testa Coulthard, che si appresta a doppiare anche Irvine. Al 43\u00b0 l'unico sorpasso della gara, con Fisichella che conquista il terzo posto sorpassando Frentzen; tuttavia la corsa del romano si interrompe poco dopo, al 46\u00ba passaggio, quando sulla sua vettura si rompe il supporto dell'alettone. Due giri prima si era fermato anche Alesi con il motore rotto.\nH\u00e4kkinen si ferma ai box, questa volta per rifornire veramente; il giro dopo tocca a Coulthard. Dietro il dominio McLaren solo altri sei piloti rimangono in gara; terzo \u00e8 Frentzen, seguito da Irvine, Villeneuve, Herbert, Wurz, Hill e Panis, tutti doppiati. Nel finale H\u00e4kkinen si riavvicina a Coulthard e a due giri dal termine passa in testa, seguendo l'accordo preso prima del via. A fine gara la vittoria schiacciante delle Mclaren \u00e8 accompagnata da mille polemiche e sospetti: sotto accusa il nuovo sistema frenante della MP4/13, sistema che usa dischi posteriori per controllare la trazione, rallentando la ruota interna in curva; in questo modo si aiuta la vettura a curvare.\nNote.\n\"Salvo indicazioni diverse le classifiche sono tratte da \""}
{"id": "2005839", "revid": "599013", "url": "https://it.wikipedia.org/wiki?curid=2005839", "title": "Leslie Marr", "text": "Partecip\u00f2 ai Gran Premi di Gran Bretagna nel 1954 e 1955 senza terminare le gare a punti.\nMarr vinse nel 1955 la Cornwall MRC, gara di Formula 1 non valida per il Campionato Mondiale e termin\u00f2 quarto il Gran Premio di Nuova Zelanda l'anno successivo."}
{"id": "2005841", "revid": "1573940", "url": "https://it.wikipedia.org/wiki?curid=2005841", "title": "Distretto di Sashima", "text": "Il \u00e8 uno dei distretti della prefettura di Ibaraki, in Giappone.\nFanno parte del distretto i comuni di Goka e Sakai."}
{"id": "2005843", "revid": "729019", "url": "https://it.wikipedia.org/wiki?curid=2005843", "title": "La Paz (Abra)", "text": "La Paz \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nLa Paz \u00e8 formata da 12 baranggay:"}
{"id": "2005850", "revid": "1573940", "url": "https://it.wikipedia.org/wiki?curid=2005850", "title": "Distretto di Y\u016bki", "text": "Il \u00e8 uno dei distretti della prefettura di Ibaraki, in Giappone.\nFa parte del distretto solo il comune di Yachiyo."}
{"id": "2005856", "revid": "640277", "url": "https://it.wikipedia.org/wiki?curid=2005856", "title": "Ronald Knox", "text": "Biografia.\nEducato ad Eton ed Oxford, figlio di un vescovo anglicano, fu ordinato sacerdote nella confessione anglicana.\nIn et\u00e0 adulta, si convert\u00ec dall'anglicanesimo al cattolicesimo.\nFu amico di Gilbert Keith Chesterton, con cui condivideva la passione per la scrittura di romanzi gialli, e da cui fu portato al cattolicesimo prima ancora della conversione dello stesso Chesterton. Fu autore di numerosi testi ecclesiastici, nonch\u00e9 di una nuova traduzione inglese della Bibbia, a partire dai testi originali in ebraico e greco antico.\nCome autore di libri gialli, scrisse sei romanzi tra il 1925 e il 1937. I suoi romanzi sono i tipici esempi del cosiddetto giallo-enigma, in cui si giunge alla soluzione del caso solo dopo una minuziosa raccolta ed analisi degli indizi. Il personaggio principale dei suoi romanzi \u00e8 \"Miles Bredon\", arguto investigatore di una compagnia di assicurazioni.\nKnox \u00e8 anche noto per il suo decalogo sulle dieci regole da seguire nella stesura di romanzi gialli."}
{"id": "2005860", "revid": "1543377", "url": "https://it.wikipedia.org/wiki?curid=2005860", "title": "Francesco Napoletano", "text": "Biografia.\n\u00c8 uno dei leonardeschi pi\u00f9 enigmatici ma anche pi\u00f9 dotati. Di lui sappiamo pochissimo e il suo catalogo \u00e8 molto problematico. Il punto di partenza per cercare di ricostruire la sua figura \u00e8 una Pala firmata, conservata al Museo di Zurigo, con la \"Madonna in trono tra i santi Giovanni Battista e Sebastiano\". Fino alla scoperta di alcuni documenti ritrovati nel Fondo Notarile dell'Archivio di Stato di Milano, gli storici erano concordi nel pensare Francesco come un leonardesco dell'ultima ora, che aveva malamente rimasticato i precetti del maestro toscano. Dall'atto del 21 agosto 1501, steso a Venezia, si evincono alcune informazioni essenziali: Francesco era di famiglia napoletana, ma non si sa dove effettivamente nacque; a quella data era probabilmente gi\u00e0 deceduto e lasciava due figli ancora minorenni (cosa che fa supporre fosse morto ancora molto giovane); il suo vero cognome era Galli.\nUn documento dell'anno successivo chiarisce le cause della morte, Francesco spir\u00f2 ammalato di peste. Questi documenti creano quindi un appiglio utile per pensare che Francesco fu uno dei primissimi seguaci di Leonardo, accanto a Boltraffio, Marco d'Oggiono e Salai, era uno degli allievi della prima bottega leonardesca a Milano nel 1490. La paletta di Zurigo \u00e8 infatti il pi\u00f9 precoce accostamento in assoluto al leonardismo e fa pensare che la carriera pittorica di Francesco Galli sia iniziata proprio nella bottega milanese di Leonardo. Misteriosa anche la sua presenza a Venezia, se non altro perch\u00e9 quasi tutti i seguaci di Leonardo si ritroveranno in laguna spesso in questi anni, per dei motivi non ancora totalmente chiariti dalla storiografia: cos\u00ec Andrea e Cristoforo Solari, Marco d'Oggiono, Giovanni Agostino da Lodi, Boltraffio e gli stessi Leonardo e Salai (nel marzo del 1500)."}
{"id": "2005862", "revid": "212348", "url": "https://it.wikipedia.org/wiki?curid=2005862", "title": "Pensacola (Florida)", "text": ""}
{"id": "2005863", "revid": "124877108", "url": "https://it.wikipedia.org/wiki?curid=2005863", "title": "Gran Premio del Brasile 1998", "text": "Il Gran Premio del Brasile 1998 fu il secondo appuntamento della stagione di Formula 1 1998.\nDisputatosi il 29 marzo sul Circuito di Interlagos, ha visto la vittoria di Mika H\u00e4kkinen su McLaren, seguito da David Coulthard e da Michael Schumacher.\nPre Gara.\nIl gioved\u00ec sera, al termine delle verifiche tecniche, la Ferrari e altre cinque scuderie fanno reclamo contro il famigerato terzo pedale McLaren. Il dispositivo \"Selective braking\" McLaren viene giudicato illegale da parte dei commissari sportivi.\nAnche Sauber, Jordan e Williams che nel frattempo lo stavano sperimentando sono bloccate dalla decisione dei commissari sportivi. La decisione della FIA desta un certo stupore, in quanto il dispositivo era stato precedentemente approvato; comunque Ron Dennis decide di non fare appello.\nDurante le prove libere Panis fu protagonista di un brutto incidente alla curva 5. Nonostante la violenza dell'impatto,ne usc\u00ec senza conseguenze fisiche. Diversi piloti, quali Herbert, Ralf Schumacher, Fisichella, Villeneuve e altri ancora, furono protagonisti di incidenti. Addirittura Damon Hill urt\u00f2 le barriere all'ingresso della pit lane.\nQualifiche.\nResoconto.\nNelle prove nulla cambia rispetto alla gara di apertura, con H\u00e4kkinen che conquista la sua terza pole position in carriera; grazie al secondo tempo ottenuto da Coulthard, la McLaren occupa completamente la prima fila per la 34\u00aa volta nella sua storia.\nDietro il duo McLaren si piazza Frentzen, staccato di pi\u00f9 di un secondo; seguono Michael Schumacher, Wurz, Irvine, Fisichella e Ralf Schumacher; male il campione del Mondo in carica Jacques Villeneuve, solo decimo e preceduto anche da Panis.\nGara.\nResoconto.\nQuando si spengono i semafori H\u00e4kkinen \u00e8 il pi\u00f9 veloce ad affrontare la prima curva; parte invece male Schumacher, infilato da Irvine e Wurz, che viene per\u00f2 passato di nuovo dal pilota tedesco nel corso del primo passaggio. Alla quarta curva finisce la corsa di Ralf Schumacher, che in due Gran Premi non ha concluso che un giro. Le McLaren prendono subito un passo insostenibile per gli altri: al termine del primo giro Frentzen, terzo, ha gi\u00e0 un distacco di cinque secondi. Dietro di lui Irvine, Schumacher, Wurz, Villeneuve, Fisichella, Barrichello e Alesi. Al 10\u00ba giro Schumacher passa il compagno Irvine alla staccata della prima curva; anche Herbert fa lo stesso con Trulli.\nLiberatosi di Irvine, Schumacher comincia a girare con tempi vicini a quelli McLaren e si avvicina a Frentzen.\nAl 18\u00ba giro si ritira Trulli; due tornate pi\u00f9 tardi tocca anche a Salo e Takagi. Il vantaggio delle due McLaren sugli inseguitori sale a circa 30\". Comincia poi la prima serie di pit stop, grazie alla quale Schumacher passa terzo davanti a Frentzen. Le Mclaren hanno optato come le Benetton per una sola sosta; H\u00e4kkinen adesso \u00e8 in testa davanti a Coulthard, terzo \u00e8 Wurz a ben 49\", seguono Schumacher, Frentzen, Fisichella, Barrichello, Alesi e Irvine, Panis e Villeneuve. Quest'ultimo d\u00e0 vita ad una bella rimonta, superando Panis, Irvine e Alesi alla prima curva. Cominciano i rifornimenti anche per le McLaren e per le Benetton, mentre si ritira la Minardi di Tuero.\nWurz si avvicina minacciosamente a Frentzen e dopo un primo attacco lo passa al 52\u00ba giro, proprio mentre Schumacher rientra dai box dopo il secondo cambio gomme. Al 50\u00ba passaggio H\u00e4kkinen conduce davanti a Coulthard, Schumacher, Irvine, Wurz, Frentzen, Fisichella, Villeneuve, Alesi e Panis. Al 54\u00ba giro si ferma anche Irvine che rientra all'ottavo posto; durante gli ultimi giri non si verificano ulteriori cambiamenti di posizione, con l'eccezione dei ritiri di Barrichello e Panis. H\u00e4kkinen vince cos\u00ec la terza gara consecutiva e grazie al secondo posto di Coulthard la McLaren ottiene la 29a doppietta della sua storia. Terzo Schumacher al primo podio stagionale, quarto l'ottimo Wurz, ultimo non doppiato; a punti infine anche Frentzen e Fisichella. In Classifica il duo McLaren allunga con H\u00e4kkinen 20 e Coulthard 12; il terzo, Frentzen, ha solo 6 punti.\nDopo la gara.\nA fine gara la Jordan di Damon Hill, arrivato decimo, \u00e8 stata trovata sottopeso e tolta dalla classifica.\nNote.\n\"Salvo indicazioni diverse le classifiche sono tratte da \""}
{"id": "2005864", "revid": "767487", "url": "https://it.wikipedia.org/wiki?curid=2005864", "title": "Lacub", "text": "Lacub \u00e8 una municipalit\u00e0 di Quinta classe delle Filippine, situata nella Provincia di Abra nella Regione Amministrativa Cordillera.\nLacub \u00e8 formata da 6 baranggay:"}
{"id": "2005866", "revid": "363629", "url": "https://it.wikipedia.org/wiki?curid=2005866", "title": "Mal di stomaco (singolo)", "text": "Mal di stomaco \u00e8 un singolo del rapper italiano Fabri Fibra, pubblicato l'8 agosto 2006 come secondo estratto dal terzo album in studio \"Tradimento\".\nVideo musicale.\nAll'inizio del video, girato da Cosimo Alem\u00e0, si vede un frammento di Sky TG24 che annuncia la morte di Fabri Fibra, scelta molto ironica del rapper che si riferisce alle diverse false notizie che giravano dicendo che lui fosse morto; successivamente si vede Fibra steso su un lettino di obitorio, come se fosse pronto per un'autopsia; successivamente viene filmato Fibra in varie scene al di fuori dall'ospedale, e nei corridoi abbandonati, fin quando a fine video torna il telegiornale che cerca di intervistare diverse persone: in questi cameo si notano il fratello Nesli, il produttore Fish, il rapper Vacca, la showgirl \u00c9va Henger, e diversi personaggi dello staff di \"Striscia la notizia\"."}
{"id": "2005868", "revid": "281392", "url": "https://it.wikipedia.org/wiki?curid=2005868", "title": "Boltraffio", "text": ""}
{"id": "2005877", "revid": "57342", "url": "https://it.wikipedia.org/wiki?curid=2005877", "title": "Giuseppe Bonizzoni", "text": "Era lo zio di Luigi Bonizzoni.\nCaratteristiche tecniche.\nEra un terzino.\nCarriera.\nGiocatore.\nBonizzoni inizi\u00f2 la propria carriera nelle file della Cremonese nel 1925. Con la Cremonese disput\u00f2 un campionato di Prima Divisione (1925/1926) e due di Divisione Nazionale (1926/1927 e 1927/1928), i massimi campionati nazionali dell'epoca. Nel 1929/1930 fece parte della rosa grigiorossa che partecip\u00f2 alla prima edizione della Serie A, ma non scese mai in campo e a fine stagione retrocedette in Serie B.\nDopo la retrocessione della Cremonese pass\u00f2 al Milan, nel quale milit\u00f2 per nove stagioni, dal 1931 al 1940, giocate tutte da titolare tranne l'ultima. In totale disput\u00f2 266 partite ufficiali con la maglia rossonera, di cui 248 in Serie A, dove esord\u00ec il 20 settembre 1931 a San Siro contro la Fiorentina (1-1)\nNel 1940 pass\u00f2 al Padova dove gioc\u00f2 come titolare l'ultima stagione prima del suo ritiro, avvenuto nel 1941.\nAllenatore.\nSubito dopo essersi ritirato ha allenato per una stagione la Cremonese."}
{"id": "2005881", "revid": "2040257", "url": "https://it.wikipedia.org/wiki?curid=2005881", "title": "Gran Premio d'Argentina 1998", "text": "Il Gran Premio d'Argentina 1998 fu il terzo appuntamento della stagione di Formula 1 1998.\nDisputatosi il 12 aprile sul Circuito di Buenos Aires, ha visto la vittoria di Michael Schumacher su Ferrari, seguito da Mika H\u00e4kkinen e da Eddie Irvine. Il tedesco \u00e8 stato l'ultimo a vincere questa prova del mondiale di Formula 1, visto che dal 1999 essa non sar\u00e0 pi\u00f9 in calendario.\nVigilia.\nMcLaren e Mercedes annunciano il rinnovo del loro accordo fino a tutto il 2002.\nQualifiche.\nResoconto.\nTerza pole su tre gare per la Mclaren: questa volta il pi\u00f9 veloce \u00e8 David Coulthard, ma a sorpresa a fianco dello scozzese in prima fila c'\u00e8 Michael Schumacher, che grazie alle nuove gomme anteriori pi\u00f9 larghe della Goodyear, stacca un tempo di soli 4 decimi pi\u00f9 alto di quello del pilota della Mclaren, ma soprattutto si mette alle spalle H\u00e4kkinen. Le nuove gomme favoriscono anche Irvine, che \u00e8 quarto e precede Ralf Schumacher, Frentzen, Villeneuve e Wurz.\nGara.\nResoconto.\nQuando si spengono i semafori Coulthard e H\u00e4kkinen sorprendono la Ferrari di Schumacher, ma il tedesco stavolta non demorde, attacca H\u00e4kkinen e lo ripassa alla variante. Dietro i tre transitano Irvine, Frentzen, Villeneuve, Alesi, Wurz, Hill e Fisichella; parte malissimo Ralf Schumacher, che da quinto passa al 15\u00ba posto. Nei primi giri Frentzen viene prima infilato dal compagno di team Villeneuve e poi da Alesi. Nel frattempo, Michael Schumacher dopo aver superato Hakkinen, tallona Coulthard: al 5\u00ba giro lo scozzese sbaglia l'entrata in curva ed il ferrarista si getta nel varco lasciato libero dal rivale. Coulthard chiude per\u00f2 la traiettoria e i due si agganciano; ha la peggio il pilota McLaren, che va in testacoda e riparte sesto.\nAl 12\u00ba giro la Ferrari, che ha impostato la gara su due soste, stacca la Mclaren di H\u00e4kkinen di 12 secondi; seguono Irvine, Villeneuve, Alesi, Coulthard e Frentzen. Cominciano i ritiri; le prime due vetture costrette all'abbandono sono le Arrows di Diniz e Salo, che si fermano al 13\u00ba e 18\u00ba giro insieme alla Stewart di Magnussen.\nAl 19\u00ba passaggio Ralf Schumacher va in testacoda; il pilota tedesco rientra ai box per controllare la vettura ma la squadra non scopre niente e lo rimanda in pista. Tre giri pi\u00f9 tardi, sulla sua monoposto cede una sospensione e il tedesco finir\u00e0 nuovamente e definitivamente fuori corsa. Alesi \u00e8 il primo a rifornire, tutti si fermano meno le McLaren e le Benetton che optano per una sola sosta. Dopo il pit stop, Michael Schumacher \u00e8 a soli 10\" da H\u00e4kkinen e precede Villeneuve, Coulthard, Irvine, Frentzen e il duo Benetton Wurz e Fisichella.\nAl 35\u00ba giro Tuero si ferma inatteso al box Minardi; la sua sosta dura addirittura 41 secondi. Quattro giri dopo, caos anche al box Williams, con Frentzen che prima spegne il motore e poi oltrepassa il limite di velocit\u00e0 nella pit lane, subendo cos\u00ec uno stop &amp; go che lo fa uscire definitivamente dalle parti alte della classifica. Al 42\u00ba giro H\u00e4kkinen torna ai box per l'unica sosta, il finlandese rientra a 9\" da Schumacher; seguono Irvine, Alesi, Wurz, Villeneuve e Coulthard. Al 47\u00ba giro Hill tampona Herbert, rompendo il musetto della Jordan e forando la gomma posteriore della Sauber. Hill riesce a raggiungere i box mentre per Herbert \u00e8 il ritiro.\nIn testa alla corsa, Schumacher gira costantemente pi\u00f9 veloce di H\u00e4kkinen; il suo ritmo fa s\u00ec che dopo la seconda sosta la sua Ferrari riparta davanti alla McLaren. Coulthard intanto infila Villeneuve all'entrata della chicane, ma il canadese non molla e cerca di risuperarlo: i due vengono a contatto, ne fa le spese Villeneuve che si ritira. Altro duello per il terzo posto fra Irvine e Wurz; l'austriaco prova una prima volta a superare il rivale al 60\u00ba giro, i due si toccano ma proseguono. Due giri dopo il pilota della Benetton riesce a conquistare la terza piazza. Comincia tuttavia a piovere; Wurz, per evitare Takagi in testacoda \u00e8 costretto ad uscire di pista; riesce a rientrare, ma Irvine \u00e8 gi\u00e0 passato. La pioggia finale fa diventare la pista scivolosa, ne fa le spese l'idolo di casa Tuero che esce rovinosamente di pista nel corso del 66\u00ba giro. Brivido finale anche per il leader Schumacher, che arriva lungo nella ghiaia ma controlla la vettura e rientra in pista.\nSchumacher coglie la sua ventottesima vittoria, la prima stagionale, davanti ad H\u00e4kkinen che rafforza la sua leadership in classifica. Primo podio stagionale anche per Irvine, quarto Wurz autore del giro pi\u00f9 veloce in gara, quinto l'ottimo Alesi e sesto Coulthard che chiude i piloti a punti. La Ferrari rinasce grazie anche alle gomme \"Goodyear\", e si avvicina in classifica costruttori, portandosi 18 lunghezze dalla McLaren. H\u00e4kkinen ha adesso 12 punti di vantaggio su Schumacher e 13 sul compagno Coulthard.\nNote.\n\"Salvo indicazioni diverse le classifiche sono tratte da \""}
{"id": "2005885", "revid": "173006", "url": "https://it.wikipedia.org/wiki?curid=2005885", "title": "L\u00e1baro cantabrico", "text": ""}
{"id": "2005887", "revid": "767487", "url": "https://it.wikipedia.org/wiki?curid=2005887", "title": "Alessandro Schienoni", "text": "Carriera.\nPrelevato dal Minerva, inizi\u00f2 a giocare nel Milan nel 1924, esordento in Prima Divisione il 9 novembre 1924 contro il (sconfitta per 4-2). Sempre con i rossoneri esord\u00ec nella neonata Serie A il 6 ottobre 1929 contro il Brescia (4-1).\nNel 1933 lasci\u00f2 il Milan per giocare con il Vigevanesi, squadra militante in Serie B, dove concluse la carriera nel 1935.\nDal 1938 al 1968 fu l'allenatore del Dopolavoro Pirelli."}
{"id": "2005888", "revid": "6595", "url": "https://it.wikipedia.org/wiki?curid=2005888", "title": "Greylisting", "text": "Greylisting o graylisting \u00e8 un metodo per difendere gli utenti dallo spam via e-mail. Un mail server che utilizza la tecnica di greylisting rifiuter\u00e0 temporaneamente tutte le e-mail da un mittente che non conosce. Se l'e-mail \u00e8 legittima, il mail server del mittente ritenter\u00e0 l'invio, e questa volta l'operazione verr\u00e0 accettata. Se l'e-mail viene inviata da uno spammer, probabilmente non si avr\u00e0 un ulteriore tentativo poich\u00e9 il mail server dello spammer avendo a disposizione migliaia (o milioni) di indirizzi email, passerebbe oltre non occupandosi degli errori.\nCome funziona.\nTipicamente un server che utilizza la tecnica di graylisting genera una tripletta di dati per ogni messaggio email in arrivo:\nche viene poi controllata con le triplette registrate nel database. Se questa tripletta non \u00e8 ancora stata registrata (la registrazione pu\u00f2 durare per un tempo variabile, detto \"retry time\"), l'e-mail viene messa in \"lista grigia\" per un piccolo periodo di tempo (configurabile a piacere) detto \"embargo time\", e viene rifiutata con un codice di errore SMTP 4xx. Questo codice corrisponde a un errore temporaneo perci\u00f2 un server legittimo ritenter\u00e0 l'invio dell'e-mail.\nGreylisting \u00e8 efficace poich\u00e9 la maggior parte degli strumenti utilizzati dagli spammer non ritentano l'invio della mail, per cui il messaggio non verr\u00e0 mai recapitato al destinatario. Se lo spammer dovesse ritentare l'invio della mail, esistono comunque software che possono riconoscere lo spam analizzando il contenuto del messaggio.\nVantaggi.\nIl vantaggio maggiore \u00e8 che l'utente finale non deve configurare nulla.\nDal punto di vista di un amministratore invece il vantaggio \u00e8 doppio. Greylisting infatti ha bisogno di una configurazione minima dati da occasionali modifiche alla lista bianca (cio\u00e8 alla lista degli utenti che possono inviare e-mail senza essere processati dal sistema). Il secondo maggior vantaggio \u00e8 che il messaggio di errore SMTP 4xx non determina l'occupazione di ulteriori risorse. La maggior parte dei software di riconoscimento dello spam occupano spesso molta memoria e gravano sulla cpu in modo evidente. Bloccando lo spam prima che venga esaminato si possono risparmiare queste risorse.\nSvantaggi.\nDato che il greylisting, per autorizzare un messaggio, necessita di vederlo nella medesima tripletta almeno due volte in successione, il primo invio da un mittente estraneo al dominio locale verso un determinato destinatario comporter\u00e0 un ritardo, corrispondente ad tempo che il MTA remoto impiega per tentare nuovamente la consegna (quindi indipendente dall'embargo time impostato sul MX). Alcuni server leciti purtroppo non osservano il criterio di ritrasmissione (v. ), per cui pu\u00f2 accadere che qualche MTA non sia in grado di completare la consegna.\nMolti provider con grande numero di utenti dispongono di pi\u00f9 MTA che operano con logiche round-robin: questo comporta una possibile variazione dell'IP mittente in caso di ritrasmissione, invalidando la tripletta che il greylisting utilizza come riferimento per determinare la legittimit\u00e0 del messaggio: ci\u00f2 quindi comporta un ritardo rilevante nell'inoltro del medesimo. Alcuni software antispam permettono di ignorare l'IP, basandosi unicamente su indirizzi mittente e destinatario: in questo modo si riduce l'efficacia del greylisting, ma si riduce il tempo di consegna nel caso di MTA multipli.\nNel caso siano presenti uno o pi\u00f9 server di backup, si osserva che il server mittente dapprima tenta la consegna al server MX configurato con il numero di preferenza pi\u00f9 basso e, risultando fallita la consegna, ripete il tentativo con i server di backup; se anche questi ultimi sono provvisti di greylisting, il MTA mittente ritenter\u00e0 la consegna verso l'ultimo server al quale si \u00e8 connesso, ovvero al backup con numero di preferenza massimo. Una volta memorizzata in tal modo la tripletta da parte di uno dei server di backup, i messaggi da quel mittente a quel destinatario percorreranno sempre quella via, poich\u00e9 il MX primario non ricever\u00e0 mai la tripletta di conferma, a meno che il \"retry time\" del greylisting non venga impostato per un tempo inferiore al successivo invio di quel particolare messaggio; il MX di backup invece avr\u00e0 la tripletta valida e la lascer\u00e0 quindi passare immediatamente. Su questo comportamento il mittente non ha nessuna possibilit\u00e0 di correzione."}
{"id": "2005899", "revid": "123689017", "url": "https://it.wikipedia.org/wiki?curid=2005899", "title": "Fonni", "text": "Fonni (\"'Onne\", \"Honne\" o \"Fonne\" in sardo) \u00e8 un comune italiano di abitanti della provincia di Nuoro in Sardegna.\nSi trova nell'antica subregione storica della Barbagia di Ollolai della quale rappresenta il centro pi\u00f9 importante.\nGeografia fisica.\nTerritorio.\nAdagiato sulle pendici settentrionali del Gennargentu, ad un'altitudine di 1.000 metri, \u00e8 il paese pi\u00f9 alto della Sardegna. \u00c8 noto in tutta l'isola come centro di turismo invernale essendo dotato dei maggiori impianti sciistici di risalita sardi situati sul Bruncu Spina, ed ai piedi del monte Spada.\nClima.\nIl clima non \u00e8 di tipo caldo mediterraneo come nella gran parte dell'isola, bens\u00ec un clima leggermente pi\u00f9 freddo. A Fonni si riscontra infatti un clima temperato mediterraneo ad estate tiepida con circa due mesi di siccit\u00e0 estiva (\"Csb\"): la temperatura media annua si aggira intorno agli 11,5\u00a0\u00b0C. L'inverno \u00e8 pi\u00f9 freddo della media isolana (media di febbraio di 4\u00a0\u00b0C), con gelate frequenti e nevicate, talvolta abbondanti anche grazie all'esposizione a nord del paese, mentre l'estate \u00e8 tiepida, con possibili giorni di calura ma con temperature minime notturne fresche (media del mese di agosto di 21\u00a0\u00b0C). La temperatura pi\u00f9 bassa mai registrata dal 1954 \u00e8 stata di circa -18 gradi, mentre la pi\u00f9 elevata \u00e8 stata di 41 gradi. Talvolta il manto nevoso supera il metro.\nStoria.\nL'area fu abitata in epoca prenuragica, nuragica (presenza di tombe dei giganti e nuraghi) e romana, nella quale fu fondata la \"mansio\" (stazione di posta) Sarabensis.\nNel medioevo appartenne al Giudicato di Arborea e fece parte della curatoria della Barbagia di Ollolai. Alla caduta del giudicato (1420), pass\u00f2 sotto il dominio del marchesato di Oristano, per poi passare sotto la dominazione aragonese (1478).\nNel 1604 fu incorporato nel ducato di Mandas, feudo dei Maza e poi dei Tellez-Giron.\nNel 1708, per iniziativa del padre Pacifico Guiso Pirella, venne edificato il santuario della Beata Vergine dei Martiri presso il convento dei Padri Minori Osservanti.\nNel 1821 il paese fu teatro di moti dei pastori contro l'Editto delle Chiudende (emanato l'anno prima dal re di Sardegna Vittorio Emanuele I).\nIl paese fu riscattato agli ultimi feudatari nel 1839 con la soppressione del sistema feudale.\nCultura.\nFonni \u00e8 famoso anche per la produzione dolciaria dei tipici biscotti savoiardi di Fonni e per il \"Palio di Fonni\" o \"Palio dei Comuni\" che si svolge ogni anno nel galoppatoio comunale la prima domenica di agosto. Inoltre ogni anno il 24 giugno viene festeggiato San Giovanni, il patrono di Fonni. Di notevole rilevanza a livello folkloristico \u00e8 il carnevale fonnese, in cui sfilano le maschere pi\u00f9 caratteristiche: Urthos e Buttudos.\nInfrastrutture e trasporti.\nDa Fonni partono le strade che conducono ai due pi\u00f9 alti valichi automobilistici della Sardegna: lungo la \"Strada Provinciale 7\" il Passo di Tascus\u00ec verso Desulo, e lungo la Strada statale 389 di Buddus\u00f2 e del Correboi il Passo di Correboi, verso Villagrande Strisaili e l'Ogliastra. Entrambi sono situati a circa 1245-1248\u00a0"}
{"id": "2005907", "revid": "1086846", "url": "https://it.wikipedia.org/wiki?curid=2005907", "title": "Associazione Calcio Milan 1953-1954", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1953-1954.\nStagione.\nPer la stagione 1953-1954 tra i principali acquisti del Milan ci sono quelli del danese J\u00f8rgen S\u00f8rensen e degli italiani Mario Bergamaschi e Alberto Piccinini. Lasciano il club invece Burini e Annovazzi, dopo nove stagioni. Il capitano diventa Omero Tognon.\nI rossoneri guidati da Arrigo Morselli prima e - in seguito dell'esonero del modenese a causa dei risultati sotto le aspettative - da B\u00e9la Guttmann conquistano il terzo posto a pari merito con la e alle spalle di Inter e Juventus. Il cambio di allenatore non giova alla squadra, che disputa un campionato dai risultati altalenanti. Con 23 reti Nordahl \u00e8 capocannoniere per la quarta volta in cinque stagioni.\nAlla fine della stagione Umberto Trabattoni si dimette da presidente dopo 14 anni alla guida della societ\u00e0 (di cui 9 da presidente): sar\u00e0 ricordato come il presidente dello \"scudetto dopo 44 anni\".\nOrganigramma societario.\nArea direttiva\nArea tecnica\nArea sanitaria"}
{"id": "2005910", "revid": "115464231", "url": "https://it.wikipedia.org/wiki?curid=2005910", "title": "Lorenzo Tacchella", "text": "Biografia.\nNato a Ronco Scrivia in alta valle Scrivia (provincia di Genova), fu antifascista e, durante la resistenza, combatt\u00e9 in val Borbera. Nel dopoguerra entr\u00f2 nell'Ordine di Malta e consegui la laurea in scienze politiche all'Universit\u00e0 di Genova; successivamente studi\u00f2 alla Pontificia Universit\u00e0 Gregoriana di Roma conseguendo la laurea di dottore in Storia Ecclesiastica e la libera docenza nelle Universit\u00e0 Pontificie. Fu libero docente di Storia della Diplomazia Pontificia all'Universit\u00e0 di Genova e della Cattolica di Milano e Lettore della facolt\u00e0 di lingue e letteratura dell'Universit\u00e0 di Detroit.\nTacchella \u00e8 stato ispettore onorario per i beni archivistici della Liguria, Presidente Onorario del Centro di Studi Storici per l'Alta Valle Scrivia, cittadino onorario di Busalla e Cantalupo Ligure e ufficiale onorario dell'Esercito Italiano.\nNel novembre 1997, Tacchella fu nominato ambasciatore dell'Ordine di Malta in Bosnia ed Erzegovina; fond\u00f2 l'Accademia Olubrense (Olubria \u00e8 il nome che davano i Romani allo Scrivia), scrisse numerosi libri dedicati alla Storia della Liguria, ai Feudi Imperiali e anche specificamente ai paesi della val Borbera e dell'alta valle Scrivia.\n\u00c8 morto il 16 luglio 2008 a 86 anni di et\u00e0 nel Palazzo Spinola di Pietrabissara di Isola del Cantone. Il funerale si \u00e8 svolto nella chiesa parrocchiale di Pietrabissara. \u00c8 sepolto a Cabella Ligure vicino alla moglie Mary Madeleine."}
{"id": "2005912", "revid": "19275381", "url": "https://it.wikipedia.org/wiki?curid=2005912", "title": "Olubria", "text": ""}
{"id": "2005914", "revid": "198277", "url": "https://it.wikipedia.org/wiki?curid=2005914", "title": "Gran Premio di San Marino 1998", "text": "Il Gran Premio di San Marino 1998 fu il quarto appuntamento della stagione di Formula 1 1998.\nDisputatosi il 26 aprile sull'Autodromo Enzo e Dino Ferrari, ha visto la vittoria di David Coulthard su McLaren, seguito da Michael Schumacher e da Eddie Irvine. Per il pilota scozzese \u00e8 stata la 4\u00aa vittoria in carriera mentre per la sua scuderia \u00e8 arrivato il successo numero 110 della sua storia in questa categoria.\nPre Gara.\nMika H\u00e4kkinen festeggia la sua centesima gara in carriera.\nQualifiche.\nSu un tracciato medio-veloce, l'efficienza e l'aerodinamica Mclaren, combinate alle gomme Bridgestone, fanno la differenza. I piloti del team anglo-tedesco non hanno molti problemi nel conquistare la prima fila, ma questa volta Coulthard \u00e8 pi\u00f9 veloce di H\u00e4kkinen e conquista la settima pole position in carriera. Seguono le due Ferrari, con Michael Schumacher e Irvine in seconda fila davanti a Wurz, Villeneuve, Hill e Frentzen.\nGara.\nAl via scattano bene i piloti della McLaren, con Coulthard che mantiene la testa della corsa davanti ad H\u00e4kkinen; Michael Schumacher conserva la sua terza posizione, mentre Irvine viene scavalcato da Villeneuve. Pi\u00f9 indietro si scatena il caos: Wurz, rimasto quasi fermo con il cambio bloccato in prima marcia, viene tamponato da Hill, mentre Magnussen tampona violentemente il compagno di squadra Barrichello, che successivamente si insabbia alla Rivazza nel primo giro a causa della rottura dell'ala posteriore; questo dopo che, poco prima della gara, il patron della scuderia Jackie Stewart aveva dichiarato che l'essenziale per raggiungere una competitivit\u00e0 maggiore sarebbe stato che le vetture riuscissero a completare il maggior numero di giri possibile. Wurz e Hill raggiungono i box; l'ex campione del mondo dar\u00e0 vita ad un'ottima rimonta, mentre Wurz perde un giro completo.\nCoulthard e H\u00e4kkinen aumentano il proprio vantaggio su Michael Schumacher; Villeneuve fa da tappo ad Irvine, mentre Frentzen \u00e8 incalzato da Fisichella; seguono Alesi, Ralf Schumacher e Trulli, risalito dal sedicesimo posto in griglia. Mentre Hill comincia la sua rimonta dal fondo sopravanzando Nakano e Rosset, si ritira al 12\u00ba giro Herbert. Al 17\u00ba giro H\u00e4kkinen improvvisamente rallenta e si ferma ai box con il cambio bloccato: per il finlandese \u00e8 il ritiro, il primo stagionale. Nel frattempo, Fisichella tenta un attacco azzardato a Frenzten ed esce di strada alla curva Villeneuve, proprio mentre il suo compagno di squadra Wurz abbandona con il motore rotto.\nCominciano i rifornimenti; questa volta tutti i team hanno optato per le due soste. Irvine, grazie ad un pit stop rapido, sopravanza Villeneuve; il canadese riparte dai box con lo sportellino del carburante aperto, dettaglio che gli far\u00e0 perdere tempo in seguito. Dopo la prima serie di rifornimenti, Coulthard conduce davanti a Schumacher, Irvine, Villeneuve, Frentzen, Alesi, Panis, Hill e Ralf Schumacher; si sono infatti ritirati anche Trulli, Takagi e Rosset.\nAnche dopo la seconda sosta la situazione non cambia, ma nel finale Coulthard accusa dei problemi al cambio e deve rallentare; Schumacher si avvicina ma non riesce mai ad impensierirlo veramente. Come a Buenos Aires l'esplosione del motore Peugeot di Panis chiude la gara. Coulthard ottiene la sua quarta vittoria in carriera, precedendo sul traguardo le due Ferrari di Schumacher e Irvine e le due Williams di Villeneuve e Frenzten, mentre Alesi \u00e8 l'ultimo dei piloti a punti. Ottima l'ottava posizione finale dell'argentino Tuero, che d\u00e0 una piccola soddisfazione alla Minardi. Grazie al ritiro di H\u00e4kkinen, i primi tre piloti in testa al campionato si compattano in soli sei punti: il pilota finlandese conduce con 26 punti, davanti a Coulthard, con 23 e a Schumacher, a quota 20.\nInvariata la situazione nella classifica costruttori con la McLaren a pi\u00f9 18 sulla Ferrari."}
{"id": "2005916", "revid": "1086846", "url": "https://it.wikipedia.org/wiki?curid=2005916", "title": "Associazione Calcio Milan 1952-1953", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1952-1953.\nStagione.\nLa stagione 1952-1953 vede un cambio di allenatore per i rossoneri: Mario Sperone prende il posto di Czeizler. Da Genoa, Padova e Como arrivano rispettivamente i centrocampisti Celestino Celio, Eros Beraldo e Franco Pedroni, mentre dalle giovanili vengono aggregati i difensori Francesco Zagatti e Alfio Fontana.\nIl Milan chiude il campionato al terzo posto alle spalle dell'Inter campione e della Juventus nonostante in rosa siano presenti molti nazionali. Con 26 reti Nordahl \u00e8 di nuovo capocannoniere del torneo: questa \u00e8 la terza volta che lo svedese vince la classifica dei migliori marcatori Pur non essendosi laureati campioni d'Italia, i rossoneri partecipano alla Coppa Latina in sostituzione del club torinese. Per tale competizione \u00e8 Gunnar Gren a sedersi in panchina. La squadra viene sconfitta in finale: dopo aver superato in semifinale i padroni di casa dello Sporting Lisbona ai tempi supplementari, viene battuta 3-0 dallo Stade Reims.\nLa stagione 1952-1953 \u00e8 l'ultima del trio Gre-No-Li: al termine della manifestazione europea infatti Gren lascia il Milan e passa alla .\nOrganigramma societario.\nArea direttiva\nArea tecnica"}
{"id": "2005919", "revid": "326822", "url": "https://it.wikipedia.org/wiki?curid=2005919", "title": "Convegno ecclesiale di Verona", "text": ""}
{"id": "2005920", "revid": "1305772", "url": "https://it.wikipedia.org/wiki?curid=2005920", "title": "Danmarks Rumcenter", "text": "Il Danmarks Rumcenter (in italiano: Centro spaziale nazionale danese) \u00e8 l'agenzia spaziale danese.\n\u00c8 nata nel gennaio 2005 e si trova nei pressi di Copenaghen.\nPer la fornitura di strumenti ad alta tecnologia per il Progetto Swarm dell'ESA, il Danmarks Rumcenter si \u00e8 assicurato un appalto da svariati milioni di euro. La missione prevede il lancio di tre satelliti che per quattro anni orbiteranno attorno alla Terra a una distanza di 400\u2013500\u00a0km, monitorandone il campo magnetico con straordinaria precisione. L'ente Danese si occuper\u00e0 della gestione scientifica della missione e della produzione degli strumenti di rilevamento.\nIl suo personale comprende 105 dipendenti di cui 69 ricercatori,\nIl centro si occupa di ricerca in astrofisica, fisica del sole, geologia e tecnologia spaziale. Esso collabora con l'istituto Niels Bohr."}
{"id": "2005923", "revid": "2066430", "url": "https://it.wikipedia.org/wiki?curid=2005923", "title": "High Crimes - Crimini di stato", "text": "High Crimes - Crimini di stato (\"High Crimes\") \u00e8 un film thriller del 2002 diretto da Carl Franklin con protagonisti Ashley Judd e Morgan Freeman.\nTrama.\nL'avvocato Claire Kubik e suo marito Tom scoprono la loro vita idilliaca in frantumi nella Marin County, in California, quando, nel corso di una passeggiata a Natale durante lo shopping al San Francisco's Union Square, viene catturato dal FBI con l'accusa di omicidio di nove civili disarmati in un villaggio di El Salvador del 1988. Claire scopre che il vero nome di Tom \u00e8 Ronald Chapman ed \u00e8 scioccata nello scoprire che era un agente militare segreto in servizio nei Marines ed \u00e8 stato in fuga negli ultimi dodici anni.\nTom ammette di essere stato presente sulla scena degli omicidi di massa, ma nega fermamente qualsiasi coinvolgimento negli omicidi. Insiste di essere stato un capro espiatorio per proteggere il vero colpevole, il maggiore James Hernandez, che \u00e8 diventato l'aiutante del generale di brigata Bill Marks.\nIl primo tenente Terence Embry \u00e8 incaricato di difendere Tom, ma la sua giovinezza e la mancanza di esperienza spingono Claire a decidere di assistere professionalmente nella difesa del marito. Quando si rende conto di aver bisogno dell'aiuto di qualcuno che abbia familiarit\u00e0 con il funzionamento di un tribunale militare, assume Charlie Grimes, un ex procuratore militare amareggiato che nutre rancore nei confronti dei vertici militari, per assisterla. Tre dei cinque testimoni chiave, che in precedenza avevano testimoniato che Tom era colpevole, sono morti in circostanze apparentemente misteriose, sollevando i sospetti di Claire e Charlie. Mentre il processo procede, scoprono un enorme insabbiamento perpetrato da uno dei pi\u00f9 alti funzionari dell'esercito. A creare problemi sono anche l'improvvisa apparizione di un residente del villaggio in cui \u00e8 avvenuto l'omicidio di massa, che insiste che Tom fosse responsabile e il coinvolgimento romantico di Embry con l'irresponsabile sorella di Claire, Jackie; Embry sta bevendo in un bar con il pubblico ministero, il che porta Claire a presumere che abbia fatto trapelare dettagli sui segreti che ha scoperto all'accusa; e Charlie sta cadendo dal carro dopo pi\u00f9 di un anno di sobriet\u00e0.\nIl testimone salvadoregno identifica un Hernandez ferito come il colpevole di un attentato prima del massacro. Claire recupera le cartelle cliniche classificate dall'FBI come prova dell'insabbiamento. Claire ricatta Marks minacciando di rivelare ci\u00f2 che sa sull'insabbiamento e gli chiede di far chiudere il caso; il giorno successivo, il Dipartimento della Difesa degli Stati Uniti fa archiviare il caso per \"motivi di sicurezza\".\nProprio mentre Claire sta per celebrare la sua vittoria in tribunale, Charlie scopre la verit\u00e0: Tom aveva ucciso uno dei testimoni davanti alla sua famiglia. La vedova che ha assistito all'atto ha descritto che Tom ha lanciato la sua pistola da una mano all'altra (un'abitudine che Tom ha mostrato con le chiavi e altri oggetti) e che ha sparato con la pistola prima con una mano, poi con l'altra (rivelando la sua ambidestrezza). La corrispondenza tra queste descrizioni indicava anche che Tom ha commesso il massacro e ha anche ucciso due degli altri testimoni chiave anni prima del suo arresto. Dopo che Tom sente Claire parlare con Charlie al telefono, segue una breve rissa tra Claire e Tom, durante la quale Claire teme per la sua vita. Il testimone salvadoregno spara a Tom attraverso la finestra e il film si conclude con Charlie e Claire che collaborano con un nuovo studio legale.\nProduzione.\nIl film, tratto dal romanzo \"Reati capitali\" di Joseph Finder.\nDistribuzione.\nEdizione italiana.\nL'edizione italiana del film \u00e8 stata a cura del CDC Sefit Group; i dialoghi italiani e la direzione del doppiaggio sono stati effettuati da Roberto Chevalier, assistito da Silvia Menozzi."}
{"id": "2005924", "revid": "71433", "url": "https://it.wikipedia.org/wiki?curid=2005924", "title": "High Crimes", "text": ""}
{"id": "2005933", "revid": "185138", "url": "https://it.wikipedia.org/wiki?curid=2005933", "title": "Mumetal", "text": ""}
{"id": "2005936", "revid": "1086846", "url": "https://it.wikipedia.org/wiki?curid=2005936", "title": "Associazione Calcio Milan 1951-1952", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1951-1952.\nStagione.\nIl calciomercato \u00e8 nuovamente finalizzato al rinforzo della rosa. Arrivano i rinforzi Pietro Grosso e Amleto Frignani, con la squadra che \u00e8 ancora guidata dall'allenatore Lajos Czeizler e dal direttore tecnico Antonio Busini. Grazie a un attacco di grande livello, il gioco del Milan viene impostato con un forte sbilanciamento verso il reparto offensivo. Saranno parecchie, infatti, le goleade realizzate dai rossoneri: dal 4-0 e il 5-0 alla Lucchese, al 5-1 alla Pro Patria, al 4-0 e al 6-0 al , al 4-0 con il , al 4-1 al Legnano, al 6-2 al Novara e al 4-0 al .\nNel campionato 1951-1952 i rossoneri (che da quest'anno per la prima volta sfoggiano lo stemma tricolore sulle maglie, essendo stato introdotto nel 1924) si classificano secondi alle spalle della Juventus dopo aver lottato coi bianconeri per il titolo di campioni d'inverno e aver conquistato anche la vetta, ceduta di nuovo ai piemontesi prima della fine del girone di andata. Nel girone di ritorno i \"Diavoli\" si arrendono nella rincorsa anche a seguito della sconfitta nello scontro diretto e chiudono il torneo al secondo posto a 7 punti dai bianconeri campioni d'Italia.\nNordahl segna 26 reti e si piazza secondo nella classifica marcatori della serie A. Sei giocatori rossoneri vengono convocati dal commissario tecnico della Nazionale italiana per la partita contro la Svizzera (finita poi 1 a 1): Carlo Annovazzi (capitano), Arturo Silvestri, Andrea Bonomi, Omero Tognon, Pietro Grosso e Renzo Burini.\nOrganigramma societario.\nArea direttiva\nArea tecnica"}
{"id": "2005945", "revid": "320578", "url": "https://it.wikipedia.org/wiki?curid=2005945", "title": "Sentenza Simutenkov", "text": ""}
{"id": "2005946", "revid": "1086846", "url": "https://it.wikipedia.org/wiki?curid=2005946", "title": "Associazione Calcio Milan 1949-1950", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1949-1950.\nStagione.\nPer la stagione 1949-50 vengono acquistati, grazie all'abilit\u00e0 del presidente Umberto Trabattoni, i campioni olimpici svedesi Nils Liedholm e Gunnar Gren, che si aggiungono a Gunnar Nordahl, gi\u00e0 in rossonero dal gennaio 1949: si forma cos\u00ec il trio d'attacco svedese che viene ribattezzato Gre-No-Li, dalla contrazione delle iniziali dei tre giocatori. Tra gli altri acquisti, c'\u00e8 quello del portiere Lorenzo Buffon. In questa stagione il Milan gioca le gare casalinghe anche all'Arena Civica: a San Siro disputa gli incontri dove ci si aspettava l'arrivo di molti spettatori.\nQuesta \u00e8 una stagione di svolta per il Milan: da societ\u00e0 che fa fatica a stare al passo con i tempi e che non ha completato la trasformazione da societ\u00e0 dilettantistica a societ\u00e0 moderna, i rossoneri colmano il \"gap\" con le altre squadre e sono pronti per rivincere lo scudetto, che manca dalle bacheche del Milan da pi\u00f9 di 40 anni. Ai rossoneri, nei decenni precedenti, mancava infatti quella maturit\u00e0 che avrebbe evitato molte sconfitte con le societ\u00e0 minori, a fronte di ottimi risultati con le squadre pi\u00f9 blasonate: questa contraddizione ha poi impedito al Milan di vincere il titolo nazionale per decenni.\nGrazie a questo cambiamento di rotta, e ai successi che sarebbero arrivati, nel corso dei decenni seguenti, il numero dei tifosi rossoneri si moltiplicher\u00e0, travalicando i confini lombardi e assumendo una dimensione nazionale. Altro cambiamento importante di questo periodo \u00e8 nella filosofia di gioco: da squadra operaia e corsara che si basa molto sulla forza fisica, il Milan diventa depositario di una tradizione che predilige l'organizzazione di squadra e il bel gioco.\nNella Serie A 1949-1950, primo torneo dopo la tragedia di Superga, viene stabilito il record del Milan per quanto riguarda il maggior numero di reti segnate in un campionato: 118. In questa stagione, il 5 febbraio 1950, il Milan batte per 7-1 la Juventus sul suo campo, in quella che \u00e8 la prima gara italiana trasmessa in TV.. Questo risultato consente al Milan guidato da Lajos Czeizler di portarsi a un punto dalla Juventus capolista: ci\u00f2 per\u00f2 non \u00e8 sufficiente per aggiudicarsi il titolo nazionale. I \"Diavoli\" chiudono infatti poi secondi a 5 lunghezze dai bianconeri. Nordahl vince il suo primo titolo di capocannoniere in virt\u00f9 delle 35 reti segnate.\nNel 1949 il Milan trasferisce la sua sede dal \"Telegrafo Calciomilano\" di via Del Lauro 4 a corso Venezia 36.\nOrganigramma societario.\nArea direttiva\nArea tecnica"}
{"id": "2005947", "revid": "1305772", "url": "https://it.wikipedia.org/wiki?curid=2005947", "title": "Morte (Marvel Comics)", "text": "Morte (\"Death\"), detta anche Lady Morte (\"Mistress Death\"), \u00e8 un personaggio dei fumetti, creato da Carl Burgos (testi e disegni), pubblicato dalla Timely Comics, la casa editrice che poi divenne la Marvel Comics. La sua prima apparizione nell'epoca Golden Age avviene in \"The Human Torch\" n. 5 (erroneamente numerato 4). Invece la sua prima apparizione nella Bronze Age avviene in \"Captain Marvel\" (vol. 1) n. 26 (maggio 1973), realizzato da Mike Friedrich (testi) e Jim Starlin (testi e disegni).\nMorte \u00e8 un'entit\u00e0 astratta, l'incarnazione della fine della vita nell'Universo Marvel, ed \u00e8 la controparte negativa di Eternit\u00e0, l'incarnazione di ogni forma di vita nell'Universo. Cos\u00ec come Infinit\u00e0 ed Oblio sono due facce della stessa entit\u00e0 astratta, cos\u00ec lo sono Morte ed Eternit\u00e0.\nSpesso Morte appare come compagna di Thanos, il quale ha cercato pi\u00f9 volte di conquistare l'Universo e distruggere ogni forma di vita per dimostrarle il suo amore. Tuttavia Lady Morte lo respinge sempre, considerandolo inferiore a Deadpool.\nPoteri ed abilit\u00e0.\nMorte \u00e8 una entit\u00e0 apparentemente onnipotente e onnisciente, dotata di poteri di gran lunga superiori a qualunque altro personaggio presente nell'Universo: le sue capacit\u00e0 rivaleggiano solo con Infinit\u00e0, Eternit\u00e0 ed Oblio, le altre tre Entit\u00e0 Cosmiche. Tuttavia fa eccezione anche Galactus, in quanto a causa della sua sconfinata potenza e alla sua natura trascendentale riesce quasi a tenerle testa, pur rimanendole effettivamente inferiore.\nCos\u00ec come le altre tre Entit\u00e0, esistono solo tre esseri in tutto l'Universo pi\u00f9 potenti di lei: Fenice Bianca della Corona, Tribunale Vivente e il Supremo. Inoltre pu\u00f2 essere sconfitta dal possessore delle Sei Gemme dell'Infinito o dal possessore del Cuore dell'Universo, essendo artefatti che derivano direttamente dall'insuperabile potere del Supremo. La forma che possiamo percepire di Morte \u00e8 solo una rappresentazione usata per comunicare con gli esseri inferiori e ne possiede tutti i poteri. Teoricamente sarebbe possibile distruggere la sua rappresentazione, ma ci\u00f2 non ferirebbe affatto l'essenza della vera Morte."}
{"id": "2005954", "revid": "508036", "url": "https://it.wikipedia.org/wiki?curid=2005954", "title": "Relina", "text": "Relina \u00e8 una proteina che s'incontra principalmente nel cervello e negli altri tessuti ed organi umani. Questa glicoproteina esegue un numero di funzioni, la pi\u00f9 importante tra cui \u00e8 quella di gestione della migrazione e posizionamento delle cellule nervose staminali durante l'embriogenesi e nei primi tempi dopo la nascita, il che \u00e8 molto importante per la formazione della corteccia cerebrale e le altre strutture del cervello. Nel cervello degli adulti relina regola il posizionamento dei neuroni, e anche opera nei meccanismi di memoria ed educazione modulando la plasticit\u00e0 sinaptica, rafforzando e mantenendo la potenziazione a lungo termine e stimolando lo sviluppo dei dendriti.\nLa parola \u201crelina\u201d deriva dal verbo inglese \u201c\u201d \u2013 girare, andare col passo malfermo, e gli scienziati hanno notato che i topi soffrenti dalla carenza genetica di relina avevano proprio questo passo. La carenza acuta di proteina provoca la migrazione dei neuroni alterata, e se il gene codificante la sintesi di relina \u00e8 completamente bloccato (genotipo omozigotico), si registra l'inversione degli strati della corteccia cerebrale. Quando il genotipo \u00e8 eterozigotico, la patologia cerebrale dei topi non \u00e8 cos\u00ec grave per\u00f2 somiglia a quella di psicosi umana. La mancanza genetica di relina provoca lissencefalia, oligofrenia di grado elevato ed epilessia. La carenza considerevole di relina si registra nei casi di schizofrenia e disturbo bipolare, per\u00f2 bisogna prendere in considerazione l'influenza potenziale di medicine. C'\u00e8 un'ipotesi secondo la quale i polimorfismi di gene RELN sono legati a schizofrenia e malattia di Alzheimer. Inoltre, la proteina relina e il suo adattatore molecolare Dab-1, sembrano regolare alcuni meccanismi di tumorigenicit\u00e0 nel Glioblastoma Multiforme.\nLa storia del ritrovato e la ricerca.\nA mezzo dei topi mutanti gli scienziati hanno esaminato i meccanismi profondi dello sviluppo del sistema nervoso centrale. I primi che hanno cominciato ad identificare le mutazioni spontanee dei topi erano i neuro-fisiologi che si occupavano del comportamento motorico. Trovare questi topi neonati era abbastanza facile: i mutanti non erano capaci di muoversi in gabbia in un modo giusto. Gli scienziati hanno preso alcuni topi e li hanno chiamati secondo i caratteri degli ultimi: reeler (roteggiante), weaver (dondolante), lurcher (sbandante), nervous (nervoso) e staggerer (tentennante)."}
{"id": "2005962", "revid": "991694", "url": "https://it.wikipedia.org/wiki?curid=2005962", "title": "Risoluzione (diritto)", "text": ""}
{"id": "2005963", "revid": "1086846", "url": "https://it.wikipedia.org/wiki?curid=2005963", "title": "Associazione Calcio Milan 1948-1949", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1948-1949.\nStagione.\nIn questa stagione il Milan torna ad acquistare giocatori stranieri dopo un periodo durato diversi anni durante il quale non ne ha tesserati. Arrivano in rossonero l'islandese Albert Gu\u00f0mundsson e l'irlandese Paddy Sloan. Il Milan ha delle trattative anche con il danese Johannes Pl\u00f8ger, che per\u00f2 viene soffiato all'ultimo momento ai rossoneri dalla . I bianconeri, per non inimicarsi la dirigenza del Milan, favoriscono l'acquisto da parte dei rossoneri dello svedese Gunnar Nordahl, fresco vincitore della medaglia d'oro nelle Olimpiadi di Londra, che diventer\u00e0 poi uno degli attaccanti pi\u00f9 forti del mondo nonch\u00e9 una della bandiere, a tutt'oggi il miglior marcatore nella storia del Milan. Nordahl debutter\u00e0 poi nella partita casalinga con la Pro Patria, vinta dai rossoneri per 3 a 2, segnando subito una rete. Questi acquisti fanno ben sperare i tifosi del Milan.\nIn questa stagione il Milan gioca le gare casalinghe anche all'Arena Civica: a San Siro disputa gli incontri dove ci si aspetta l'arrivo di molti spettatori. Il Milan disputa un ottimo campionato di Serie A classificandosi al 3\u00ba posto finale. Questa \u00e8 una stagione funesta per il calcio italiano: nella tragedia di Superga muore l'intera squadra del Grande Torino al ritorno da un'amichevole disputata in Portogallo. Al Torino viene poi assegnato d'ufficio lo scudetto prima della fine del campionato su proposta di Milan e che sono, rispettivamente, terzi e secondi in classifica.\nOrganigramma societario.\nArea direttiva\nArea tecnica\nArea sanitaria"}
{"id": "2005964", "revid": "71433", "url": "https://it.wikipedia.org/wiki?curid=2005964", "title": "High crimes - Crimini di stato", "text": ""}
{"id": "2005965", "revid": "599013", "url": "https://it.wikipedia.org/wiki?curid=2005965", "title": "Mimoun Azaouagh", "text": "Caratteristiche tecniche.\nGiocatore rapido e veloce, dotato di uno spiccato talento nel dribbling e di una tecnica individuale di buon livello. Inoltre \u00e8 dotato di un tiro potente e preciso.\nCarriera.\nClub.\nGli esordi e il primo anno in Bundesliga.\nAzaough inizi\u00f2 la sua carriera nelle giovanili del FSV Frankfurt e dell'Eintracht Francoforte; nel 1999, rimanendo in Germania, si trasferisce al . Nella stagione 2000-2001 gioca con la seconda squadra del nella Oberliga e soltanto nel settembre del 2002 passa dai dilettanti ai professionisti, dove trover\u00e0 quasi subito un posto da titolare. In totale con gli \"Die Nullf\u00fcnfer\" colleziona 56 presenze e 5 gol.\nAzaough perse le prime tre partite in Bundesliga a causa di un'influenza. Tornato dall'assenza, soltanto dopo due partite, riesce addirittura a segnare uno splendido gol. Durante una partita contro il il 30 ottobre 2004 la sua carriera venne messa a repentaglio a causa di uno scontro con un altro giocatore. Pi\u00f9 tardi verr\u00e0 ricompensato con dei soldi per il suo infortunio.\nAlla fine del 2004 passa allo . Non fu un trasferimento veramente armonioso; infatti la societ\u00e0 di Gelsenkirchen non voleva pagare la somma per acquistare il giocatore e solo dopo molti mesi le due societ\u00e0 trovarono l'accordo.\nSchalke 04 e Bochum.\nDovettero passare dei mesi per vedere ritornare in campo il giovane marocchino a causa della riabilitazione. il 14 gennaio fece il suo debutto con lo in una partita amichevole contro il . Il 4 marzo successivo invece esord\u00ec con la maglia dei \"Die Knappen\" in campionato contro l'. Per il primo gol del giovane invece dovettero passare soltanto 12 giorni; infatti il 16 marzo segn\u00f2 un gol in una partita valevole per la Coppa UEFA agli italiani del Palermo.\nDurante la stagione 2006-2007 fu ceduto in prestito al ; la stagione successiva, tornato a Gelsenkirchen, dati i pochi spazi disponibili per poter giocare fu ceduto nuovamente in prestito per il resto della stagione al . Con i \"Die Knappen\", Azaouagh riusc\u00ec comunque a vincere una Coppa di Lega tedesca.\nDopo la stagione 2007-2008 Azaouagh fu acquistato dal , squadra che lo aveva gi\u00e0 preso in prestito un paio di mesi prima, a titolo definitivo. Il suo contratto scadr\u00e0 il 30 giugno 2012."}
{"id": "2005977", "revid": "125695325", "url": "https://it.wikipedia.org/wiki?curid=2005977", "title": "Camilla Ferranti", "text": "Biografia.\nLaureata nel 2005 in scienze politiche alla Sapienza - Universit\u00e0 di Roma. Ha svolto inizialmente l'attivit\u00e0 di assistente parlamentare. \u00c8 diplomata in balletto classico. Nella stagione 2006/2007 ha partecipato come \"tronista\" alla trasmissione \"Uomini e donne\"; la sua esperienza nello show dur\u00f2 circa 4 mesi e si concluse con un rifiuto da parte del corteggiatore prescelto. Parlando di quel periodo, la Ferranti ha dichiarato di aver incontrato difficolt\u00e0 nel non venire pi\u00f9 etichettata come \"tronista\" e che se potesse tornare indietro non parteciperebbe pi\u00f9 al programma condotto da Maria De Filippi.\nHa iniziato la sua carriera come attrice nel 2007, recitando nella miniserie televisiva \"Il generale Dalla Chiesa\", in onda su Canale 5. Nel 2008 \u00e8 stata protagonista, insieme ad altre modelle di un calendario del fotografo Bruno Oliviero ed ha interpretato il ruolo dell'infermiera Maya Solari nella soap opera di Rai 1 \"Incantesimo 10\". Nel 2009 ha partecipato al cortometraggio \"Quando dico no \u00e8 no,\" diretto da Christian Marazziti e Massimo Tortorella. Nel 2010 ha partecipato alle riprese di \"Alice\", film scritto e diretto da Oreste Crisostomi in cui \u00e8 la protagonista; nello stesso anno ha recitato in un episodio di \"Distretto di Polizia 10.\" Nel 2011 insieme a Vittoria Belvedere e Martina Stella \u00e8 protagonista della miniserie televisiva di Canale 5 \"Angeli e diamanti\".\nNel 2011 viene scelta per interpretare il ruolo di Alicia Peralta Benavides nell'episodio irlandese di \"Young Europe\", lungometraggio diretto da Matteo Vicino. A gennaio 2012 ha debuttato al teatro \"nuovo colosseo\" di Roma recitando nella pi\u00e8ce \"Adesso Basta\", scritta e diretta da Luca Monti. Nel 2013 ha interpretato il ruolo di una delle protagoniste della commedia di Matteo Vicino \"Outing - Fidanzati per sbaglio\" ed \u00e8 apparsa ne \"I segreti di Borgo Larici\" e in \"Don Matteo\". Nel 2014 ha recitato nella tredicesima puntata della terza stagione di \"Che Dio ci aiuti\". Nel 2017 \u00e8 stata poi nel cast delle serie televisive di Canale 5 \"L'onore e il rispetto - Ultimo capitolo e Amore pensaci tu.\"\nControversie.\nLa Procura di Napoli, nell'ambito di un'inchiesta che vedeva accusato il dirigente della Rai Agostino Sacc\u00e0 di corruzione, ha presentato documentazione che mostra come Camilla Ferranti sarebbe stata raccomandata da Silvio Berlusconi, all'epoca Presidente del Consiglio: senza la raccomandazione del Cavaliere, alla Ferranti sarebbe stata preferita Sara Zanier, giudicata pi\u00f9 brava sia dal produttore, sia dallo story editor di \"Incantesimo\", Mirco Da Lio..\nSacc\u00e0 ha pubblicamente ammesso:"}
{"id": "2005984", "revid": "1305772", "url": "https://it.wikipedia.org/wiki?curid=2005984", "title": "Punteggio FIS", "text": "Il Punteggio FIS \u00e8 un sistema di classificazione degli atleti utilizzato dalla Federazione Internazionale Sci (FIS). Esso, in genere, viene utilizzato per determinare gli ordini di partenza di tutte le gare organizzate dalla FIS ed \u00e8 calcolato con sistemi diversi a seconda della disciplina sportiva considerata: sci alpino, sci nordico, snowboard, salto con gli sci, ecc.\nCome si calcola il punteggio FIS nello sci alpino.\nNello sci alpino, ogni atleta che arriva al traguardo di una gara con titolazione FIS acquisisce un punteggio. Tale punteggio \u00e8 costituito da un numero a due decimali il quale cresce con l'aumentare del distacco dal primo classificato. I punteggi FIS vengono calcolati separatamente per ogni specialit\u00e0 dello sci alpino: slalom speciale, slalom gigante, supergigante, discesa libera, supercombinata. Gli atleti vengono classificati in ordine di punteggio crescente, perci\u00f2 ad un minor punteggio corrisponde una migliore posizione in classifica dell'atleta. Il punteggio FIS \u00e8, in pratica, costituito dalla somma di: \nIl punteggio di gara si ottiene con una formula che in pratica traduce in punti il distacco che il nostro atleta ha sub\u00ecto dal primo classificato. Tale punteggio aumenta al crescere del distacco dal primo. Il primo classificato ha sempre un punteggio di gara uguale a 0.00.\nLa penalizzazione invece viene calcolata in base alla classifica degli atleti presenti al via e di quelli che sono giunti al traguardo. In pratica \u00e8 il modo con cui il punteggio di gara viene adeguato alla \"forza\" degli atleti contro cui si sta gareggiando. \u00c8 chiaro infatti che un conto \u00e8 conseguire un determinato punteggio gara nel caso in cui sono presenti atleti di alto livello, un conto se il medesimo punteggio di gara viene conseguito contro atleti di scarso valore: \u00e8 evidente infatti che in quest'ultimo caso avremo ottenuto una performance di livello inferiore. E infatti se in una competizione sono presenti atleti forti, con buoni punteggi FIS, la penalizzazione calcolata sar\u00e0 piuttosto bassa, mentre se gli atleti presenti sono di scarso livello, avremo una penalit\u00e0 pi\u00f9 alta che far\u00e0 di conseguenza aumentare il punteggio conseguito\nCome si calcola il punteggio di gara.\nIl punteggio di gara di un atleta si calcola tramite la seguente formula:\nP=[(Tx/To)-1]*F\nI punteggi delle stagioni precedenti rimangono comunque calcolati con i valori F delle stagioni in cui sono stati conseguiti (poich\u00e9 questi possono essere modificati da una stagione all'altra). Naturalmente il primo atleta classificato ha sempre 0.00 punti gara (infatti in questo caso Tx=To), per cui in questo caso il suo punteggio sar\u00e0 uguale alla penalit\u00e0 applicata alla gara (si veda calcolo della penalit\u00e0 pi\u00f9 avanti).\nFacciamo ora un esempio per fare chiarezza: supponiamo di aver appena concluso la nostra garetta di gigante con un tempo di 2'14\"33, mentre il vincitore ha chiuso in 2'09\"19. Il punteggio gara che avremo conseguito sar\u00e0: [(134,33/129,19)-1]*980 = 38,99. Nella formula il tempo \u00e8 stato come detto espresso in secondi. il risultato si arrotonda alla seconda cifra decimale (si arrotonda da 0 a 4 millesimi per difetto, da 5 a 9 millesimi per eccesso).\nCome viene calcolata la penalit\u00e0 della gara.\nIl calcolo della penalit\u00e0 \u00e8 un compito che spetta al delegato FIS (ad ogni gara avente titolazione FIS \u00e8 assegnato un delegato della federazione il quale \u00e8 incaricato del corretto svolgimento della manifestazione). Matematicamente si esegue in questo modo (si considerano i punteggi presi dalla lista FIS della specialit\u00e0):\nLa penalizzazione in pratica \u00e8 il modo con cui il punteggio di gara viene adeguato alla \"forza\" degli atleti contro cui si sta gareggiando. \u00c8 chiaro infatti che un conto \u00e8 conseguire un determinato punteggio in una gara dove sono presenti atleti di alto livello, un conto se il medesimo punteggio viene conseguito contro atleti di scarso valore: \u00e8 evidente infatti che in quest'ultimo caso avremo ottenuto una performance di livello inferiore. E infatti se in una gara sono presenti atleti con buoni punteggi FIS, la penalizzazione calcolata sar\u00e0 piuttosto bassa, mentre se gli atleti presenti sono di scarso livello, avremo una penalit\u00e0 maggiore che far\u00e0 innalzare di conseguenza il punteggio ottenuto.\nUna gara \u00e8 considerata valida per l'assegnazione dei punti FIS se ci sono all'arrivo almeno tre atleti che abbiano gi\u00e0 un punteggio e non meno di cinque atleti in totale. Ai fini del calcolo della penalit\u00e0 se ci sono meno di cinque atleti con punteggio FIS viene considerato per ognuno dei rimanenti il seguente punteggio massimo: per la discesa 310, supergigante e supercombinata 250, gigante 200, slalom 145. Se due atleti hanno il quinto miglior punteggio pari merito e sono entrambi nei primi dieci si considera quello con il punteggio di gara pi\u00f9 alto (in questo modo la penalit\u00e0 calcolata \u00e8 migliore).\nA seconda di ogni categoria di gare, \u00e8 stabilit\u00e0 una penalit\u00e0 minima (sotto la quale non si pu\u00f2 scendere anche se la penalit\u00e0 calcolata \u00e8 minore) e, solo per alcune categorie, un \"adder\", ovvero un ulteriore numero da aggiungere alla penalty (questi valori vengono pubblicati insieme alle liste dei punti FIS):\nSommando la penalit\u00e0 ottenuta con il punteggio di gara si otterr\u00e0 il punteggio FIS conseguito dall'atleta nella gara presa in considerazione.\nEsempio di calcolo della penalizzazione di una gara FIS:\nLe liste dei punti FIS.\nPeriodicamente la FIS pubblica le liste dei punteggi e cio\u00e8 le classifiche degli atleti. Nel 2010 sono uscite 12 liste (praticamente una ogni mese). Per la classifica di ogni atleta, viene considerata la media dei due migliori punteggi ottenuti nel periodo di valutazione (si considera come periodo di valutazione i mesi in cui sono uscite le ultime 14 liste). Se nel periodo di valutazione un atleta ha solo un risultato valido, si aggiunge al suo punteggio il 22%. Se l'atleta non ha ottenuto alcun risultato in questo periodo, ma aveva un punteggio FIS in precedenza, ad ogni lista si aggiunge un 5% al suo punteggio. A partire dalla 15\u00aa lista in poi si aggiunge il 10%. In caso di infortunio, ci sono regole particolari che tutelano i punteggi dell'atleta infortunato. Se un atleta ottiene lo status di infortunato, alla lista successiva viene aggiunto lo 0,5% al suo punteggio. Al suo ritorno dall'infortunio, se non ottiene risultati migliori, il suo punteggio pu\u00f2 aumentare al massimo del 2% per le prime 14 liste, del 5% dalla 15\u00aa alla 28\u00aa lista, del 10% dalla 29\u00aa lista in poi.\nIntegrazione della World Cup Starting List nelle liste FIS.\nSi \u00e8 detto che le liste FIS sono utilizzate per l'assegnazione dei numeri di partenza. Ci\u00f2 \u00e8 vero solo in parte per le gare di Coppa del Mondo dove i primi trenta numeri sono assegnati seguendo la World Cup Starting List (WCSL), mentre dal 31 in poi si seguono i punteggi FIS. Questo sistema \u00e8 usato per non penalizzare troppo chi esordisce in Coppa del Mondo (e quindi evidentemente non ha punti WCSL). Tramite una formula di conversione, i primi trenta della classifica WCSL vengono inseriti ai primi trenta posti della lista FIS nella disciplina considerata. Si applica perci\u00f2 la seguente formula di conversione:\nAx=[(WCSL1-WCSLx)/(WCSL1-WCSL30)]*5,99\nIl primo della WCSL avr\u00e0 sempre 0.00 punti mentre il trentesimo ne avr\u00e0 5.99. Al trentunesimo (e cio\u00e8 l'atleta che ha il miglior punteggio FIS tra quelli che non sono fra i primi trenta della WCSL) vengono assegnati d'ufficio 6.00 punti.\nLa differenza tra i punti del trentunesimo atleta calcolati facendo la media tra i suoi due migliori risultati e i 6.00 punti, costituisce il valore di correzione \"z\" a cui si era prima accennato e di cui si deve tener conto per il calcolo delle penalit\u00e0 di gara. Per esempio, ipotizzando che il 31\u00ba atleta abbia una media dei due migliori risultati di 7.23, il valore di correzione z da considerare durante il periodo di validit\u00e0 di questa lista FIS \u00e8 -1,23, infatti: 7.23 - 6.00 = 1.23. Tutti gli atleti dopo il 31\u00ba saranno classificati con un punteggio che sar\u00e0 uguale alla loro media dei due migliori risultati abbassata del valore \"z\". Un ulteriore esempio per chiarire questo punto: se uno sciatore ha 11.46 come media, nella lista FIS avr\u00e0: 11.46 - 1.23 = 10.23 punti. Il valore z viene sempre pubblicato all'interno delle liste dei punti FIS.\nDifferenze tra il punteggio FIS e il punteggio FISI.\nIl punteggio FISI (Federazione Italiana Sport Invernali) \u00e8 utilizzato per le gare nazionali in Italia. Il calcolo dei due punteggi \u00e8 assolutamente uguale, le uniche eccezioni sono:"}
{"id": "2005985", "revid": "1543377", "url": "https://it.wikipedia.org/wiki?curid=2005985", "title": "Phacops", "text": "Il facope (gen. Phacops) \u00e8 un artropode estinto appartenente ai trilobiti. I suoi fossili sono molto comuni in gran parte del mondo, e si rinvengono in terreni dal Siluriano al Devoniano (430-360 milioni di anni fa). \nDescrizione.\nQuesto animale era uno dei trilobiti pi\u00f9 tipici e pi\u00f9 diffusi. Il corpo era di forma ovale, con una grande testa (cephalon) e una piccola parte posteriore (pygidium). La regione centrale del capo (glabella) era grande e posteriormente stretta, ornata da numerosi granuli di grandi dimensioni che ne ricoprivano l'intera superficie. Gli occhi, spesso ben conservati nei fossili, sono molto grandi. Presso l'ipostoma (una placca ventrale posta vicino alla bocca) si originavano due antenne uniramate. I caratteristici \"tre lobi\" corporei tipici dell'intera classe erano di dimensioni molto simili fra loro e ben arrotondati. \nStile di vita.\nProbabilmente il facope era in grado di nuotare come di percorrere camminando i fondali marini alla ricerca di cibo. In caso di pericolo l'animale era in grado di appallottolarsi su s\u00e9 stesso, lasciando sporgere solo il carapace duro e resistente; questo tipo di comportamento \u00e8 evidente nei fossili, che recano sulla regione ventrale del cephalon una sorta di solco che serviva ad alloggiare la parte posteriore del pigidio quando l'animale si appallottolava. Tra le specie pi\u00f9 note, da ricordare Phacops rana del Devoniano inferiore. "}
{"id": "2005987", "revid": "380453", "url": "https://it.wikipedia.org/wiki?curid=2005987", "title": "Nazionale di pallavolo femminile della Repubblica Dominicana", "text": "La nazionale di pallavolo femminile della Repubblica Dominicana \u00e8 una squadra nordamericana composta dalle migliori giocatrici di pallavolo della Repubblica Dominicana ed \u00e8 posta sotto l'egida della Federazione pallavolistica della Repubblica Dominicana.\nRosa.\nSegue la rosa delle giocatrici convocate per i Giochi della XXXII Olimpiade."}
{"id": "2005988", "revid": "110157", "url": "https://it.wikipedia.org/wiki?curid=2005988", "title": "Ballo di famiglia", "text": "Ballo di famiglia (titolo originale \"Family Dancing\") \u00e8 il titolo del libro d'esordio dello scrittore statunitense David Leavitt, pubblicato nel 1984.\nSi tratta in realt\u00e0 di una raccolta di racconti, tutti ambientati negli Stati Uniti degli anni ottanta, ossia nel pieno del fenomeno dello \"yuppismo\" e tutti incentrati sull'analisi impietosa di famiglie della classe media apparentemente normali se non perfette ma che in realt\u00e0 nascondono situazioni segrete e non sempre confessabili: sessualit\u00e0 vissute di nascosto, strascichi di vite coniugali precedenti, ripercussioni sui figli di scelte coniugali forzose o forzate, malattie mortali come il cancro con cui fare i conti.\nLa caratteristica che accomuna i personaggi di questi racconti \u00e8 la delusione profonda per la situazione in cui si trovano a vivere e il corrispondente desiderio o ricerca di vie di fuga.\nMolti di essi sono incentrati esplicitamente sul tema dell'omosessualit\u00e0 e di come essa si ripercuote nel modo in cui i singoli protagonisti la vivono realmente all'interno del contesto familiare, in contrasto con l'immagine rassicurante che si tenta di fornire verso il mondo esterno.\nNei nove racconti spiccano le figure femminili delle quali, come scrive Fernanda Pivano vi \u00e8 \"... una conoscenza cos\u00ec profonda della psicologia degli adulti e specialmente delle donne adulte da sorprendere in uno scrittore cos\u00ec giovane\".\nIl libro, pubblicato da Leavitt all'et\u00e0 di ventitr\u00e9 anni, riscosse un notevole successo sia per gli argomenti trattati, inconsueti per l'epoca, che per lo stile letterario, freddo e minimalista, e rappresent\u00f2 il lancio di Leavitt sulla scena letteraria americana dell'epoca, successo che lo scrittore poi consolid\u00f2 con i lavori successivi.\nIn Italia il libro \u00e8 stato pubblicato nel 1986 da Arnoldo Mondadori Editore che ha curato anche tutte le edizioni successive (sei, di cui la pi\u00f9 recente nel 2001, ISBN 88-04-49268-6).\nContenuto.\nIl libro raccoglie nove racconti:"}
{"id": "2005989", "revid": "834", "url": "https://it.wikipedia.org/wiki?curid=2005989", "title": "Elton John's Greatest Hits", "text": ""}
{"id": "2005998", "revid": "2056951", "url": "https://it.wikipedia.org/wiki?curid=2005998", "title": "Redditi diversi", "text": "I redditi diversi, previsti dal sistema tributario italiano agli artt. 67-71 del Testo Unico delle Imposte sui Redditi, il D.P.R. 22 dicembre 1986, n. 917 (T.U.I.R.), costituiscono una categoria di reddito residuale, che ha carattere eterogeneo, in quanto comprende i redditi pi\u00f9 disparati che non rientrano nelle altre categorie di reddito indicate nell'art. 6 del T.U.I.R. o che hanno caratteri peculiari non inquadrabili in una categoria tipica.\nI redditi diversi sono in linea di massima raggruppabili in due grandi categorie, entrambe tassabili per cassa:\nIn questi casi la base imponibile si calcola come segue: corrispettivo\u00a0\u2013 costi di acquisto (o costruzione, urbanizzazione). Vedi articolo 68 II comma TUIR.\nPer i terreni lottizzati detenuti da tempo: valore iniziale \u00e8 il prezzo d'acquisto o quello normale dei terreni nel quinto anno anteriore alla lottizzazione.\nPer i terreni acquisiti per successione o donazione: il valore \u00e8 quello dichiarato nelle relative denunce e atti registrati\nPer i terreni edificabili: prezzo acquisto rivalutato (inflazione).\nb) le \"plusvalenze finanziarie\" (\"capital gain\"). \nNon si tratta dei frutti dei titoli azionari (dividendi), ma di reddito dovuto alla vendita ad un prezzo superiore di quello di acquisto.\n- Plusvalenze derivanti da cessione a titolo oneroso di obbligazioni o di altri strumenti finanziari.\n- Plusvalenze derivanti da cessioni di partecipazioni (qualificate e non). Se si tratta di partecipazioni non qualificate, la loro cessione a titolo oneroso \u00e8 tassata con la cedolare secca al 26%. Possibilit\u00e0 di compensazione con minusvalenze nella stessa categoria e riporto in avanti. Se si tratta di partecipazioni qualificate (ovvero attribuiscono percentuale diritti di voto superiore al 2% o rappresentano partecipazione al capitale o al patrimonio superiore del 5% nei mercati regolamentati; tra cui anche altri strumenti finanziari) la cessione sar\u00e0 assoggettata a tassazione sul 49,72% del valore realizzato, come per i dividendi (concorrer\u00e0 a formare il reddito per solo il 49,72% del valore della plusvalenza).\na) Quelle derivanti da attivit\u00e0 non abituali commerciali e professionali che non presuppongono la tenuta delle scritture contabili\nb) Immobili situati all'estero\nc) Utilizzazione di diritti su opere dell'ingegno quando percepiscono terzi\nd) Vincite e lotterie\ne) Proventi illeciti non rientranti in altre categorie (come gi\u00e0 ricordato)\nCome formula di chiusura vengono citati i redditi simili o prossimi a quelli fondiari, di capitali, di lavoro autonomo, di impresa, ma privi di un requisito tipico della categoria e perci\u00f2 ascritti al novero dei redditi diversi."}
{"id": "2005999", "revid": "1522738", "url": "https://it.wikipedia.org/wiki?curid=2005999", "title": "Mostri o non mostri... tutti a scuola", "text": "Mostri o non mostri... tutti a scuola (\"Gravedale High\") \u00e8 una serie televisiva animata statunitense del 1990, creata da David Kirschner e prodotta da Hanna-Barbera.\nLa serie \u00e8 stata trasmessa per la prima volta negli Stati Uniti su NBC dall'8 settembre al 1\u00ba dicembre 1990. In Italia la serie \u00e8 stata trasmessa su Italia 1 dal 1993.\nTrama.\nLo show ruota attorno le disavventure di un insegnante Max Schneider che involontariamente ha accettato un lavoro in una scuola per mostri, vicino alla citt\u00e0 di Midtown. Schneider, \u00e8 l'unico essere umano della scuola e i suoi \"alunni\" sono un gruppo di adolescenti che rappresentano mostri di film classici dei quali la maggior parte sono chiassosi e disinteressati."}
{"id": "2006005", "revid": "1573940", "url": "https://it.wikipedia.org/wiki?curid=2006005", "title": "Mahler Chamber Orchestra", "text": "La Mahler Chamber Orchestra (MCO) \u00e8 una orchestra da camera nata nel 1997 su iniziativa del grande direttore d'orchestra Claudio Abbado e di alcuni membri della Gustav Mahler Jugendorchester che avevano superato l'et\u00e0 massima per parteciparvi, ma che volevano continuare a suonare assieme. Dal 27 maggio 2016 Daniele Gatti ne \u00e8 stato nominato \"Artistic Advisor\".\nAttivit\u00e0 concertistica.\nLa Mahler Chamber Orchestra \u00e8 un'orchestra senza sede fissa, si pu\u00f2 definire un'orchestra europea \"nomade\" poich\u00e9 la sua attivit\u00e0 di tourn\u00e9e l'ha portata a conquistare tappe di prim'ordine a livello internazionale.\nL'orchestra ha sede nelle varie localit\u00e0 in cui effettua le stagioni concertistiche. I musicisti abitano in tutta Europa; la direzione si trova a Berlino. Vi sono peraltro tre residenze in cui l'orchestra trascorre ogni anno lunghi periodi di studio e di attivit\u00e0 concertistica. Si tratta di Ferrara, Dortmund, Essen e Colonia nel Nord Reno-Westfalia, e infine Lucerna.\n\u00c8 stata ospite a:\nIl repertorio spazia dal barocco alla musica contemporanea, e comprende sia programmi sinfonici che operistici."}
{"id": "2006010", "revid": "671029", "url": "https://it.wikipedia.org/wiki?curid=2006010", "title": "Corvo a tre zampe", "text": "L'uccello dotato di tre zampe \u00e8 una creatura che appare frequentemente nella mitologia dell'Asia, dell'Asia Minore e del Nord Africa. Spesso, questo uccello impersona o rappresenta il sole.\nLe pi\u00f9 antiche rappresentazioni di questa creatura fantastica si trovano nelle pareti di templi e piramidi dell'antico Egitto o sulle monete della Licia e della Panfilia.\nL'Uccello del Sole nella mitologia dell'est asiatico.\nIn queste zone, l'uccello dotato di tre zampe \u00e8 spesso associato al sole.\nCina.\nNella mitologia cinese, il sole \u00e8 rappresentato da un corvo dorato con tre zampe (). Secondo il folklore, in origine esistevano dieci uccelli del sole, che vivevano appollaiati su di un gelso nel mare dell'est; ogni giorno, uno dei dieci uccelli veniva scelto per viaggiare intorno al mondo su di un carro guidato dalla dea Xihe, considerata la \"madre del sole\".\nLa leggenda vuole che, intorno al 2170 a.C., tutti i dieci uccelli del sole partirono per il viaggio intorno al mondo nello stesso giorno, rischiando cos\u00ec di incendiare la Terra; l'arciere Houyi salv\u00f2 tutti abbattendo nove corvi e lasciandone in vita uno solo.\nNella mitologia cinese, il \"F\u00e8nghu\u00e1ng\" () \u00e8 l'equivalente dell'uccello a tre zampe, e se ne trovano tracce nell'arte e nella letteratura di quasi 7000 anni fa. Secondo le antiche scritture Erya, il Fenghuang ha il becco di un gallo, il muso di una rondine, la fronte di un pollo, il collo di un serpente, il petto di un'oca, la schiena di una tartaruga, le zampe di un cervo e la coda di un pesce. Anche se veniva comunemente rappresentato con due soli arti, esistono dipinti in cui ne ha tre. Quest'ultima versione \u00e8 stata illustrata per la prima volta nell'iconografia relativa a Xi Wangmu (la Regina Madre dell'Ovest) nell'arte religiosa del periodo Han.\nGiappone.\nNella mitologia giapponese, questa creatura \u00e8 un corvo imperiale o un corvo indiano chiamato Yatagarasu (), uccello di propriet\u00e0 della dea del Sole Amaterasu. Lo Yatagarasu compare in antichi documenti giapponesi, come il Kojiki (), in cui si narra anche che abbia combattuto e ucciso una bestia intenzionata a divorare il Sole, e che sia altres\u00ec il protettore dell'imperatore Jimmu. In molte occasioni, nell'arte giapponese questa creatura viene rappresentata con tre zampe, sebbene nel Kojiki non venga mai affermato che lo Yatagarasu ne abbia pi\u00f9 di due. Oggi, la versione a tre zampe dello Yatagarasu \u00e8 utilizzata come simbolo della federazione calcistica del Giappone.\nCorea.\nNella mitologia coreana, questo uccello \u00e8 conosciuto come Samjogo Kari-sae (hang\u016dl: ; hanja: ). Sotto la dinastia Goguryeo, il Samjogo era riconosciuto come un simbolo di potere, addirittura pi\u00f9 potente del drago cinese e della fenice. L'uccello con tre zampe \u00e8 uno degli emblemi che potrebbero sostituire la fenice nello stemma nazionale coreano, che verr\u00e0 rivisitato nel 2008.\nCollegamenti esterni.\n Three-Legged Bird to Replace Phoenix on State Seal\""}
{"id": "2006011", "revid": "1305772", "url": "https://it.wikipedia.org/wiki?curid=2006011", "title": "Mystical Ninja Starring Goemon", "text": " \u00e8 un videogioco pubblicato da Konami nel 1997 per Nintendo 64."}
{"id": "2006023", "revid": "767487", "url": "https://it.wikipedia.org/wiki?curid=2006023", "title": "Trivium (cifrario)", "text": "\"Trivium\" has been specified as an International Standard under ISO/IEC 29192-3 (Information technology - Security techniques - Lightweight cryptography - Part 3: Stream ciphers).\nIl Trivium \u00e8 un cifrario a flusso con chiave simmetrica sviluppato da Christophe De Canni\u00e8re e Bart Preneel nel 2003, che lo hanno presentato come candidato per il progetto eSTREAM, dove \u00e8 stato selezionato come elemento del portafoglio ufficiale per il Profilo 2, che comprende gli algoritmi ottimizzati per le implementazioni hardware. Il Trivium non \u00e8 brevettato.\nL'algoritmo genera fino a 264 bit di output da una chiave ed un vettore di inizializzazione (VI) lunghi entrambi 80 bit. \u00c8 il pi\u00f9 semplice degli algoritmi presentati all'eSTREAM ma, nonostante ci\u00f2, mostra una notevole resistenza alla crittanalisi.\nDescrizione.\nIl Trivium si basa su uno stato interno a 288 bit costituito da 3 registri a scorrimento (\"Shift register\") di differenti lunghezze. La generazione del keystream \u00e8 un processo iterativo che estrae i valori di 15 specifici bit dello stato e li utilizza sia per aggiornare 3 bit dello stato sia per calcolare 1 bit del \"keystream\". Questo bit \u00e8 utilizzato per cifrare o decifrare il messaggio mediante una semplice operazione di XOR. I bit dello stato interno sono poi ruotati ed il processo \u00e8 ripetuto finch\u00e9 non sono stati generati tanti bit quanti ne servono per elaborare i dati in input.\nPer inizializzare l'algoritmo vengono eseguite due operazioni, il Key setup (o inizializzazione della chiave) e l'IV setup (o inizializzazione del VI), durante le quali gli 80 bit della chiave e gli 80 bit del VI vengono scritti nei primi 160 bit dello stato interno: gli altri bit dello stato (dal 161\u00ba al 288\u00ba) vengono impostati su valori predefiniti. A questo punto vengono eseguite 4 rotazioni complete, corrispondenti a 1152 aggiornamenti (4\u00d7288 bit), simili a quelle utilizzate per generare il \"keystream\" ma con la differenza che nessun bit viene fornito in output.\nDa notare che nessun nuovo bit dello stato viene usato prima di aver sub\u00ecto almeno 64 rotazioni all'interno dei registri del Trivium: questa \u00e8 la chiave delle prestazioni in software e della flessibilit\u00e0 in hardware dell'algoritmo.\nPseudo-codice.\nQuelle che seguono sono le rappresentazioni in pseudo-codice delle funzioni interne del Trivium. Questa \u00e8 la simbologia adottata:\nEcco la rappresentazione del \"Key setup\" e dell\"'IV setup\":\n (s1, s2, ..., s93) \u2190 (K1, ..., K80, 0, ..., 0)\n (s94, s95, ..., s177) \u2190 (IV1, ..., IV80, 0, ..., 0)\n (s178, s279, ..., s288) \u2190 (0, ..., 0, 1, 1, 1)\n for i = 1 to (4 * 288) do\n t1 \u2190 s66 + s91 x s92 + s93 + s171\n t2 \u2190 s162 + s175 x s176 + s177 + s264\n t3 \u2190 s243 + s286 x s287 + s288 + s69\n (s1, s2, ..., s93) \u2190 (t3, s1, ..., s92)\n (s94, s95, ..., s177) \u2190 (t1, s94, ..., s176)\n (s178, s279, ...,s288) \u2190 (t2, s178, ..., s287)\n end for\nQuesta \u00e8 invece la rappresentazione della generazione del \"keystream\":\n for i = 1 to N do\n t1 \u2190 s66 + s93\n t2 \u2190 s162 + s177\n t3 \u2190 s243 + s288\n zi \u2190 t1 + t2 + t3\n t1 \u2190 t1 + s91 x s92 + s171\n t2 \u2190 t2 + s175 x s176 + s264\n t3 \u2190 t3 + s286 x s287 + s69\n (s1, s2, ..., s93) \u2190 (t3, s1, ..., s92)\n (s94, s95, ..., s177) \u2190 (t1, s94, ..., s176)\n (s178, s279, ..., s288) \u2190 (t2, s178, ..., s287)\n end for\nPrestazioni.\nLa pi\u00f9 semplice delle implementazioni hardware del Trivium richiede solo 3488 dispositivi elettronici e produce circa 1 bit per ciclo di clock. Ma, visto che ogni bit dello stato interno non \u00e8 utilizzato per almeno 64 passaggi, questo significa che 64 bit di stato possono essere generati in parallelo al costo di aumentare il numero di dispositivi elettronici fino al valore massimo di 5504. Ovviamente sono possibili soluzioni intermedie ai due estremi qui segnalati con output di 8, 16 e 32 bit calcolati in parallelo.\nLa stessa propriet\u00e0 permette di avere discrete implementazioni in software dell'algoritmo: i test condotti all'eSTREAM hanno dimostrato come sia possibile ottenere velocit\u00e0 di circa 4 byte/ciclo su alcune architetture x86, valore molto positivo se comparato con i 19 cicli/byte ottenuti sulla stessa piattaforma dall'AES.\nSicurezza.\nNon si conosce al 2008 un attacco migliore per recuperare la chiave segreta della forza bruta, che richiede un tempo di calcolo di 2135. Un attacco capace di recuperare lo stato interno \u00e8 invece stato descritto nel 2006 da Alexander Maximov e Alex Biryukov, i quali hanno dimostrato come questo attacco richieda un tempo di 283,5 \nCuriosit\u00e0.\nIl nome Trivium deriva dall'omonimo termine latino che significa \"trivio\" ed \u00e8 stato scelto sia perch\u00e9 la rappresentazione grafica dell'algoritmo ricorda proprio un incrocio di 3 vie sia perch\u00e9 l'aggettivo \"triviale\", che \u00e8 derivato da trivio, significa volgare ma anche comune o semplice, ad indicare la semplicit\u00e0 della struttura dell'algoritmo."}
{"id": "2006024", "revid": "79968", "url": "https://it.wikipedia.org/wiki?curid=2006024", "title": "Monti Tiburtini", "text": "I Monti Tiburtini sono dei rilievi montuosi di modesta altitudine, appartenenti al subappennino laziale, situati nel Lazio, in provincia di Roma, ad est della capitale. \nDescrizione.\nPrendendo il nome dalla Via Tiburtina che da Roma raggiunge Tivoli, addentrandosi poi nell'Appennino centrale. \nSviluppati per circa 12\u00a0km in direzione da sud-ovest a nord-est sul territorio dei comuni di Tivoli, Castel Madama, Vicovaro e Sambuci, sono delimitati a nord dall'Aniene che li separa dai Monti Lucretili, a sud dai monti Prenestini da cui sono separati dal fosso d'Empiglione, a est dai monti Ruffi da cui sono separati dalla valle del fiume Giovenzano (o Fiumicino), affluente dell'Aniene.\nRilievi principali.\nLe cime pi\u00f9 alte sono:\nClima.\nIn inverno e in autunno i venti di tramontana possono essere molto violenti e far crollare le temperature anche ad alcuni gradi sotto lo zero."}
{"id": "2006030", "revid": "709565", "url": "https://it.wikipedia.org/wiki?curid=2006030", "title": "Una giungla di stelle per capitan Simian", "text": "Una giungla di stelle per capitan Simian (\"Captain Simian &amp; the Space Monkeys\") \u00e8 una serie televisiva a disegni animati prodotta da Monkeyshine Productions.\nTrama.\nCapitan Simian \u00e8 uno scimpanz\u00e9 che, trovato nello spazio dagli alieni \" \" (il loro nome \u00e8 proprio detto non dicendo nulla), viene evoluto diventando una scimmia antropomorfa super intelligente. Dopo aver arruolato un equipaggio spaziale composto da vari primati, si impegna a salvare la Terra e l'universo dalla brama e il desiderio di conquista del perfido Lord Nebula.\nPersonaggi.\nEroi.\nUno scimpanz\u00e9 di nome Charlie che venne usato come cavia per degli esperimenti del programma spaziale della NASA e mandato in orbita negli anni Sessanta. Dopo aver vagato per molti anni nello spazio, viene trovato dagli alieni \" \" in stato di ibernazione. Loro, credendo si tratti dell'essere pi\u00f9 evoluto mandato dalla Terra, lo scongelano ma quando si accorgono che in realt\u00e0 non \u00e8 cos\u00ec, ci pensano loro ad evolverlo rendendolo un essere senziente. Ora Charlie si fa chiamare Capitan Simian e ha arruolato un equipaggio composto da altre specie di primati, nel tentativo di proteggere l'universo dal perfido Lord Nebula, di cui ha sentito parlare dagli alieni.\nUn gorilla di montagna e l'uomo di fatica dell'equipaggio per via della straordinaria forza fisica di cui \u00e8 dotato data la sua specie. In origine era il maschio alfa del suo branco e viveva nelle foreste dell'Uganda. Tuttavia, nonostante la sua forza fisica ha un carattere molto mite e pacato, quasi pavido, tendente ad evitare i conflitti piuttosto che provocarli. Questo perch\u00e9 durante il processo per evolvere la sua intelligenza, lui accidentalmente rompe la macchina evolutiva ed acquisisce un carattere ingenuo e quasi infantile. Gor ha per\u00f2 un segreto: catturato dal perfido Apax che voleva fare di lui un combattente dato il suo fisico, quest'ultimo gli inietta un particolare isotopo che lo avrebbe trasformato in un essere letale data la sua mente ingenua e poco propensa al conflitto. Una volta iniettato, Gor si trasforma in un essere gigantesco e simile a King Kong di nome Gormongus, che in preda a una rabbia primordiale fa a pezzi tutto ci\u00f2 che trova. Una volta liberato, il dottor Splitz tenta di isolare l'isotopo dal corpo di Gor, ma non ci riesce. Quindi ora ogni volta che si arrabbia, Gor si trasforma nel micidiale e gigantesco Gormongus (analogamente ad Hulk). L'unica paura di Gor \u00e8 il fuoco dato che a causa di un incendio nella giungla ha perso la sua famiglia.\nL'addetto alle comunicazioni. Una scimmia ragno appartenuta ad un suonatore d'organetto di New York, addestrata a borseggiare il pubblico di quest'ultimo e che della sua vita precedente ha mantenuto l'avarizia, la capacit\u00e0 di manipolare la gente e la pigrizia. Spesso se ne approfitta di Gor appioppandogli lavoretti che lui dovrebbe fare e a volte mette nei guai Capitan Simian. Tuttavia, \u00e8 un membro fedele dell'equipaggio e mai lo tradirebbe, nemmeno per tutto l'oro del mondo. Inoltre, considera Gor il suo migliore amico e non permette che nessuno si approfitti di lui. La sua unica paura sono i cani pit bull in quanto una volta \u00e8 stato quasi sbranato da uno di essi.\nLo scienziato di bordo. Un orangutan affetto da doppia personalit\u00e0: una \u00e8 il calmo, pacato e garbato scienziato dr. Splitz; l'altra \u00e8 invece un simpatico ragazzo del sud chiamato Splitzy. L'origine di questo sdoppiamento \u00e8 spiegato a tratti nel corso della storia: sembra infatti che Splitz in origine vivesse in uno zoo in completo isolamento, essendo l'unico della sua specie, e che si sia creato la personalit\u00e0 di Splitzy come una sorta di compagno di giochi per alleviare la solitudine. In altri episodi si racconta di come lui fosse stato anche vittima di esperimenti scientifici, e quindi si potrebbe ipotizzare che questi esperimenti e l'isolamento allo zoo abbiano creato Splitz. Nonostante i due siano personalit\u00e0 contrastanti (Splitz vede Splitzy come rozzo e volgare, mentre Splitzy trova Splitz troppo pomposo), sono un valido aiuto per la squadra in quanto Splitz conosce la medicina, mentre Splitzy \u00e8 un asso con la tecnologia. La sua unica paura sembra sia la claustrofobia dato che in un episodio si vede che ha paura di essere chiuso in gabbia.\nIl primo ufficiale di Capitan Simian. Esperta conoscitrice delle arti marziali e della saggezza buddista. Lei \u00e8 un Rhinopithecus che viveva in un qualche tempio buddista in Cina, dov'era adorata come se fosse una dea, cosa che le \u00e8 rimasta anche dopo l'evoluzione e che in un primo momento creava degli attriti tra lei e il resto dell'equipaggio (pretendeva che le dessero del Voi). Tra lei e Capitan Simian sembra ci sia una forte attrazione, ma la cosa non \u00e8 ben specificata. Il suo nome viene dal tempio Shaolin, frequentemente associato alle arti marziali cinesi.\nUn robot di piccole dimensioni dato a Charlie dai \" \" per aiutarlo nella sua missione, il suo ruolo era quello di dare alle scimmie conoscenza ed evoluzione. Purtroppo \u00e8 stato danneggiato da Gor durante una delle sue trasformazioni e adesso gira per l'astronave sparando frasi senza senso, cosa che ricorda a Capitan Simian che \"quell'aggeggio bisogner\u00e0 ripararlo un giorno!\". Ma non si riesce mai a farlo a causa dell'avanzata tecnologia di Orbitron.\nCattivi.\nUn essere met\u00e0 uomo e met\u00e0 buco nero il cui sogno \u00e8 inghiottire l'intero Universo in un buco per poi espellerlo e ricrearlo a sua immagine e somiglianza. Della sua parte umana gli \u00e8 rimasto solo la vulnerabilit\u00e0 a certe malattie terrestri come il raffreddore, le emorroidi, l'orticaria, il mal di denti o i dolori di stomaco. Alla fine della serie verr\u00e0 intrappolato in una sfera.\nIl braccio destro di Nebula. In origine era una scimmia rhesus mandata nello spazio, che Nebula ha reso pi\u00f9 intelligente e dotata di parti meccaniche. Questo ha portato a un certo disordine cerebrale, che spesso si nota tramite il suo cambiamento repentino di idee. Rhesus 2 sembra essere anche il secondo tentativo di Nebula dopo che questi ha ucciso un Rhesus 1, che poi \u00e8 rinato come Glyph. Alla fine della serie, sar\u00e0 Rhesus 2 a diventare il cattivo di turno."}
{"id": "2006036", "revid": "27723", "url": "https://it.wikipedia.org/wiki?curid=2006036", "title": "\u00catre et avoir", "text": ""}
{"id": "2006038", "revid": "27723", "url": "https://it.wikipedia.org/wiki?curid=2006038", "title": "\u00d6veges", "text": ""}
{"id": "2006039", "revid": "1776051", "url": "https://it.wikipedia.org/wiki?curid=2006039", "title": "Giuseppe Franzi", "text": "Fu senatore del Regno d'Italia nella XVIII legislatura.\nBiografia.\nNato a Pallanza, frazione di Verbania, il 24 luglio 1824, dal notaio Serafino Franzi ed Antonia Varini, si laure\u00f2 in legge all'Universit\u00e0 di Torino il 15 maggio 1844, non ancora ventenne. Fu ammesso al patrocinio legale il 29 maggio 1846, dopo aver fatta la sua pratica forense presso l'avvocato Barberis d'Intra.\nFu vice pretore di Pallanza dal 1846 al 1851 e di Intra dal luglio 1846 al febbraio 1849.\nIn quel tempo fu nominato membro della regia commissione di revisione sulla stampa, creata da re Carlo Alberto all'epoca della Riforma; provveditore agli studi per la provincia di Pallanza, carica che tenne dal 1849 al 1859; membro della commissione di revisione delle opere pie della provincia di Pallanza, ufficio in cui dur\u00f2 dal 1846 al 1858. Era, inoltre, avvocato erariale dal 1859 e presidente del consiglio dell'Ordine degli avvocati dalla sua istituzione.\nCon la fiducia del Governo camminava pari passo la fiducia dei suoi concittadini, che lo vollero presidente della Congregazione di carit\u00e0 di Pallanza dal 1848 al 1862 e sindaco della citt\u00e0 dal 1854 al 1862; membro del Consiglio provinciale di Pallanza dal 1850 fino alla soppressione della provincia stessa che fu mutata, per la nuova circoscrizione amministrativa, in circondario. Di questo consiglio provinciale fu presidente nel 1853.\nAllargatisi gli ordinamenti in seguito alla fortunata costituzione del Regno d'Italia, egli venne ben presto nominato ai pi\u00f9 alti uffici elettivi: nel 1867 fu eletto a consigliere provinciale di Novara e quel mandato gli fu costantemente confermato dagli elettori fino a questi ultimi anni. Fece quasi sempre parte della deputazione provinciale, riferendo con autorit\u00e0 e competenza somme sopra importantissime pratiche interessanti l'amministrazione provinciale, i comuni inerenti e le opere pie, conquistandosi giustamente estimazione grandissima fra i suoi colleghi ed in tutta la provincia novarese.\nFu eletto deputato al parlamento per il collegio di Pallanza nelle legislature XI, XII a suffragio ristretto e in quelle XV, XVI, XVII a suffragio allargato, per il collegio di Novara. Alla Camera apprezzarono subito la sua dottrina, la sua speciale competenza e pratica d'affari; fu membro e vicepresidente della giunta delle elezioni, commissario e presidente delle diverse inchieste parlamentari, pi\u00f9 volte presidente degli uffici, commissario e relatore di molti progetti di legge.\nA Roma, il 10 ottobre 1892, venne nominato senatore del Regno, facendo appena in tempo a prestare giuramento nella seduta reale, quando in quel momento cadde affetto da un malanno.\nTornato a Pallanza, visse gli ultimi otto mesi sotto malattia, che si aggrav\u00f2 sempre pi\u00f9. Mor\u00ec il 22 giugno 1893 e venne sepolto presso il cimitero di Pallanza.\nVita privata.\nSpos\u00f2 in prime nozze Clelia Garassini (Genova, 1825 - Pallanza, 23 gennaio 1849); rimasto vedovo si rispos\u00f2, il 28 aprile 1851, con la nobildonna Teresa Viani Visconti.\nEbbe quattro figli: "}
{"id": "2006041", "revid": "27723", "url": "https://it.wikipedia.org/wiki?curid=2006041", "title": "Oveges", "text": ""}
{"id": "2006043", "revid": "767487", "url": "https://it.wikipedia.org/wiki?curid=2006043", "title": "Cabinho", "text": "Carriera.\nClub.\nNato a Salvador de Bahia, debutta nel nel 1969. Nel 1974 si trasferisce in Messico, nel che lo pag\u00f2 $40.000, dove gioca fino al 1979 vincendo quattro titoli di capocannoniere consecutivi (dal 1975 al 1979). Nel 1979 passa all', dove vince altre tre volte consecutive il titolo di miglior marcatore stagionale. Nel 1982 si trasferisce al , dove gioca fino al 1985. Dopo una breve parentesi in Brasile, al , torna in Messico, al , dove chiude la carriera nel 1988. Deve il suo soprannome di Cabinho (piccolo caporale) alla sua passione per le divise mimetiche.\nAllenatore.\nDopo il ritiro ha allenato i ."}
{"id": "2006050", "revid": "124466806", "url": "https://it.wikipedia.org/wiki?curid=2006050", "title": "Vallo Orientale", "text": "Il Vallo Orientale era una linea difensiva tedesca concepita durante la seconda guerra mondiale.\nLa linea aveva l'obiettivo per i tedeschi di arrestare l'offensiva sovietica, dopo le sconfitte della battaglia di Stalingrado e di Kursk.\nIl vallo partiva dal mar Baltico, attraversando la Russia, costeggiando il fiume Dniepr in Ucraina; esso doveva costituire una linea di difesa ad est dell'Europa occidentale per l'avanzata dell'Armata Rossa. Verso la fine del 1943 Hitler ordin\u00f2 la sua completa fortificazione ma, vista l'enormit\u00e0 dell'impresa, la scarsit\u00e0 di uomini e di materiali e l'avanzata delle forze sovietiche, che raggiunsero la zona destinata alla costruzione dell'opera, non fu possibile approntarlo per renderlo efficace."}
{"id": "2006058", "revid": "1776051", "url": "https://it.wikipedia.org/wiki?curid=2006058", "title": "Felice Garelli (politico)", "text": "Fu senatore del Regno d'Italia nella XVIII legislatura."}
{"id": "2006063", "revid": "27723", "url": "https://it.wikipedia.org/wiki?curid=2006063", "title": "Fr\u00e9nois (C\u00f4te-d'Or)", "text": ""}
{"id": "2006065", "revid": "107980397", "url": "https://it.wikipedia.org/wiki?curid=2006065", "title": "Pinza (chimica)", "text": "Le pinze da laboratorio sono semplici strumenti di comune impiego in laboratorio chimico. Vengono normalmente utilizzate per spostare o sorreggere vetreria che viene portata ad elevate temperature per riscaldamento diretto o per l'avvenimento al suo interno di reazioni chimiche esotermiche, nonch\u00e9 in tutte le situazioni nelle quali \u00e8 sconsigliato l'utilizzo diretto delle mani, come ad esempio nel caso di trattamento di sostanze altamente corrosive. \nTipologie.\nEsistono diversi tipi di pinze da laboratorio:"}
{"id": "2006066", "revid": "27723", "url": "https://it.wikipedia.org/wiki?curid=2006066", "title": "Dipartimento della C\u00f4te-d'Or", "text": ""}
{"id": "2006067", "revid": "525063", "url": "https://it.wikipedia.org/wiki?curid=2006067", "title": "Dipartimento dei Vosgi", "text": ""}
{"id": "2006070", "revid": "729019", "url": "https://it.wikipedia.org/wiki?curid=2006070", "title": "Giuseppe Garneri", "text": "Fu senatore del Regno d'Italia nella XVIII legislatura."}
{"id": "2006071", "revid": "663330", "url": "https://it.wikipedia.org/wiki?curid=2006071", "title": "Christine Baranski", "text": "Biografia.\nChristine Baranski nasce nel 1952 a Buffalo, citt\u00e0 situata nello stato di New York, da genitori di origine polacca, Virginia Mazerowski e Lucien Baranski. I nonni, anch'essi polacchi, erano attori teatrali. Studia presso la Villa Maria Academy, per poi iscriversi alla rinomata Juilliard School.\nTeatro.\nDebutta a teatro nella commedia off-Broadway \"Coming Attractions\", mentre l'esordio a Broadway avviene nel 1980 con \"Hide and Seek\". In seguito partecipa a \"The Real Things\" di Tom Stoppard riuscendo a vincere il pi\u00f9 prestigioso riconoscimento nell'industria teatrale, il Tony Award. Nel corso degli anni prende parte a moltissime altre produzioni, tra cui il revival londinese del musical \"\", dove ricopre il ruolo di Mrs. Lovett, quello broadwayiano di \"Mame\" dove ottiene la parte di protagonista, appunto Mame, il pi\u00f9 recente \"Boeing, Boeing\" (2008) e ricopre il ruolo di Carlotta Campion nella versione concertale del musical di Stephen Sondheim \"Follies\" al New York City Centre.\nCinema e televisione.\nHa recitato in parecchie produzioni televisive: tra tutte va ricordata la sua partecipazione alla sitcom \"Cybill\", grazie alla quale ha vinto un Screen Actors Guild Awards, un Emmy Awards ed \u00e8 stata pi\u00f9 volte proposta in lizza al Golden Globe. Per il cinema ha recitato in \"9 settimane e \u00bd\", \"Il mistero Von Bulow\", \"La famiglia Addams 2\", \"Piume di struzzo\", \"Bulworth - Il senatore\", \"Il Grinch\" e molti altri.\nNel 2002 partecipa alla pellicola Premio Oscar \"Chicago\" e nel 2008 lavora per quello che \u00e8 divenuto il suo ruolo pi\u00f9 famoso sul grande schermo: l'esuberante Tanya nel celeberrimo musical \"Mamma Mia!\". Nello stesso anno appare in tre episodi della serie televisiva \"Ugly Betty\", dove interpreta Victoria Hartley, presidente della rivista mode e titolare della protagonista Betty Suarez e, sempre in televisione, veste i panni del personaggio di Beverly Hofstadter, la madre di Leonard, uno dei protagonisti della sitcom di successo globale \"The Big Bang Theory\".\nDal 2009 \u00e8 entrata a far parte del cast principale del legal drama \"The Good Wife\", per il quale ricopre il ruolo dell'avvocatessa Diane Lockhart, uno dei due soci fondatori dello studio legale alla base del telefilm. Tale interpretazione, acclamata da parte della critica, le regala annualmente cinque ulteriori candidature agli Emmy Awards, dal 2010 al 2014. Proprio per via della popolarit\u00e0 del suo personaggio, CBS ha deciso di crearne uno spin-off. Questo, intitolato \"The Good Fight\", debutta nel febbraio 2017 e vede fra i protagonisti il ritorno di Cush Jumbo e Sarah Steele nelle rispettive parti, e l'aggiunta degli attori Rose Leslie e Delroy Lindo. Nel 2018 riprende il ruolo di Tanya nel prequel/sequel \"Mamma Mia! Ci risiamo\", ritrovando parte del cast del primo film.\nVita privata.\nNel 1983 ha sposato l'attore Matthew Cowles con il quale ha avuto due figlie: Isabel e Lily, nate rispettivamente nel 1984 e nel 1987.\nIl 22 maggio 2014 il marito Matthew \u00e8 deceduto all'et\u00e0 di 69 anni.\nDoppiatrici italiane.\nNelle versioni in italiano delle opere in cui ha recitato, Christine Baranski \u00e8 stata doppiata da:\nDa doppiatrice \u00e8 sostituita da:"}
{"id": "2006073", "revid": "1409041", "url": "https://it.wikipedia.org/wiki?curid=2006073", "title": "Bologna Football Club 1964-1965", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1964-1965.\nStagione.\nNella stagione 1964-1965 il Bologna si piazza in sesta posizione con 34 punti, lo scudetto \u00e8 dell'Inter con 54 punti.\n Il trionfo in campionato nella stagione precedente permise al Bologna di debuttare in Coppa Campioni: i felsinei non andarono oltre il primo turno, eliminati dai belgi dell'Anderlecht per mezzo del lancio di una monetina dopo tre incontri che non spezzarono la parit\u00e0. In Serie A i felsinei non riuscirono a difendere il titolo chiudendo con un deludente sesto posto con 30 punti. In Coppa Italia il Bologna entra ai Quarti di Finale ma viene subito estromesso dalla Juventus che passa a Bologna ai calci di rigore dopo che l'incontro era terminato (0-0).\nMaglie.\nLe divise sono molto simili rispetto alla stagione precedente. L'unica differenza si presenta nella prima divisa: nelle maniche i colori rosso e blu sono inveriti. Vi \u00e8 la classica apposizione dello scudetto sul petto di entrambe le maglie.\nStatistiche.\n\"Statistiche aggiornate al 6 giugno 1965\"."}
{"id": "2006074", "revid": "27723", "url": "https://it.wikipedia.org/wiki?curid=2006074", "title": "Regione della Lorena", "text": ""}
{"id": "2006076", "revid": "27723", "url": "https://it.wikipedia.org/wiki?curid=2006076", "title": "Regione della Borgogna", "text": ""}
{"id": "2006078", "revid": "729019", "url": "https://it.wikipedia.org/wiki?curid=2006078", "title": "Martin-Baker Aircraft", "text": "La Martin-Baker Aircraft Co. Ltd. \u00e8 un'azienda aeronautica britannica con sede a Higher Denham, Buckinghamshire, Inghilterra, attualmente produttrice di seggiolini eiettabili dei quali \u00e8 stata pioniera nella progettazione e realizzazione.\nStoria.\nL'azienda venne fondata nel 1934 dal Capitano James Martin (11 settembre 1893 \u2013 5 gennaio 1981) e dal Capitano Valentine Baker (24 agosto 1888 \u2013 12 settembre 1942). Inizialmente si occupava di progettazione e costruzione di velivoli ed il Cap. Baker, che era un pilota istruttore, svolgeva nell'azienda i compiti di collaudatore.\nPeriodo bellico.\nLa Martin-Baker progett\u00f2 e costru\u00ec diversi prototipi di aerei militari prima e durante lo svolgimento della seconda guerra mondiale, nessuno dei quali avviato per\u00f2 alla produzione in serie, tra i quali:\nDurante lo svolgimento del conflitto l'azienda partecip\u00f2 allo sforzo bellico con la produzione di singole parti di velivoli da assemblare incluso i sedili corazzati destinati ad equipaggiare gli Supermarine Spitfire. Nel 1944 vennero contattati dal Ministero della produzione aeronautica per lo studio di un sistema di eiezione automatica da utilizzare nei caccia ad alta velocit\u00e0 per consentire ai piloti di gettarsi dal velivolo con maggiore sicurezza in caso di abbattimento od avaria.\nSeggiolini eiettabili.\nLa Martin-Baker inizi\u00f2 gli studi sulla realizzazione di un seggiolino eiettabile nel 1934, ben prima degli stessi effettuati nella Germania nazista, iniziati nel 1938, e della Svezia, concludendo che il metodo pi\u00f9 efficace per ottenere i risultati previsti era quello di utilizzare una piccola carica esplosiva. Grazie ad un volontario, Bernard Lynch, che lavorava in azienda come operatore di macchine utensili, vennero sperimentati i limiti di sopportazione del corpo umano delle accelerazioni verticali. Il primo seggiolino eiettabile (modello Mk.1) fu collaudato con successo il 24 luglio 1946 quando Lynch venne proiettato fuori da un Gloster Meteor che viaggiava alla velocit\u00e0 di 510 km/h (320 mph) IAS ed a 2\u00a0400 m (8\u00a0000 ft) di quota nel cielo sopra Chalgrove Airfield, in Oxfordshire.\nIl primo uso operativo di un seggiolino Martin-Baker si ebbe nel maggio 1949 quando il pilota del prototipo di ala volante Armstrong Whitworth A.W.52 fu costretto ad eiettarsi a causa di un malfunzionamento del velivolo.\nLa Martin-Baker \u00e8 stata una delle aziende maggiormente impegnate nella ricerca e sviluppo dei propri prodotti in modo da espandere i limiti d'impiego dei sedili eiettabili per poterli impiegare anche a basse altitudini e a velocit\u00e0 ridotte, fino a raggiungere la capacit\u00e0 \"zero-zero\" ovvero la piena funzionalit\u00e0 del sedile anche se il velivolo \u00e8 fermo al suolo.\nMartin-Baker ha realizzato circa 69.000 sedili eiettabili, di cui 19.000 ancora in servizio e 7,195 di questi (il 10% del totale) sono stati finora impiegati dagli equipaggi per abbandonare i loro velivoli. Un altro prodotto dell'azienda \u00e8 un sedile per elicotteri dotato di un sistema di assorbimento degli urti tale da aumentare le possibilit\u00e0 di sopravvivenza degli occupanti. La produzione iniziata con il modello Mk.1, \u00e8 proseguita con i modelli dal Mk.2 al Mk.11 per aerei di tipo convenzionale, poi con il Mk.12H specifico per gli Harrier, poi con il Mk.14, progettato secondo le specifiche NACES per gli F-14 statunitensi e poi utilizzato anche per l'F-18 nelle sue varie versioni. Nella gamma figurano anche il Mk.15, per velivoli con limitazioni in peso e percorso di uscita, e il nuovo Mk.16; questo esiste in due versioni:\nUn episodio del 1998 della serie televisiva \"JAG - Avvocati in divisa\" fu intitolato \"The Martin Baker Fan Club\" in riferimento al fatto che uno dei personaggi era sopravvissuto eiettandosi da un jet militare.\nLa societ\u00e0 stessa sponsorizza l'\"Ejection Tie Club\" producendo una specifica cravatta e una spilla da giacca per coloro che si sono salvati grazie all'uso di un seggiolino Martin-Baker.\nAstronautica.\nL'azienda ha diversificato la sua produzione abbracciando il settore astronautico studiando sistemi di rientro nell'atmosfera come scudi termici e la tecnologia per azionare tramite sistemi esplosivi i paracadute per l'ultima fase di rientro. L'azienda ha progettato e realizzato il sistema dei paracadute utilizzati dalla sonda Huygens rilasciata durante la missione spaziale Cassini-Huygens verso Titano, il maggiore satellite del sistema di Saturno, e raggiungendone la superficie il 14 gennaio 2005. L'operazione, perfettamente riuscita, lo rende il primo atterraggio su un sistema planetario realizzato in Europa occidentale. Nel 1998 l'esperienza accumulata con la Huygens ha portato l'azienda a diventare un membro del consorzio che ha sviluppato il Beagle 2, un modulo destinato allo studio della superficie di Marte. Tuttavia, nel giugno 2001 la societ\u00e0 si ritir\u00f2 dal progetto a causa di \"inconciliabili differenze commerciali\" con il progetto industriale del primo contraente, che successivamente ebbe gravi problemi nello sviluppo e dimensionamento del sistema di discesa incontrando inoltre difficolt\u00e0 economiche e rispetto dei tempi previsti nella realizzazione. L'atterraggio del Beagle 2 sulla superficie di Marte avvenne il 25 dicembre 2003 ma il team scientifico non riusc\u00ec a stabilire alcun contatto con la sonda.\nOperativit\u00e0.\nL'azienda \u00e8 proprietaria di un aeroporto, Chalgrove Airfield nell'Oxfordshire, che utilizza per sperimentare gli sviluppi dei propri seggiolini eiettabili. Un secondo aeroporto, l'ex RAF Langford Lodge situato vicino a Crumlin nella contea irlandese dell'Irlanda del Nord, viene anch'esso utilizzato per i test ed \u00e8 sede di una rotaia lunga 6200\u00a0ft (circa 2000\u00a0m) per slitte a razzo ad alta velocit\u00e0.\nDue esemplari di Gloster Meteor, matricola \"WL419\" e \"WA638\", rimangono in servizio e sono utilizzati dall'azienda come laboratori volanti mentre un terzo, il \"WA634\", usato per testare i primi sviluppi dei seggiolini eiettabili \u00e8 esposto presso il RAF Museum Cosford."}
{"id": "2006079", "revid": "38666", "url": "https://it.wikipedia.org/wiki?curid=2006079", "title": "Pannello radiante", "text": ""}
{"id": "2006080", "revid": "287204", "url": "https://it.wikipedia.org/wiki?curid=2006080", "title": "Quapaw", "text": "I Quapaw sono una trib\u00f9 di Nativi Americani stanziata nella Contea di Ottawa, Oklahoma. Un tempo erano stanziati ad ovest del Mississippi. Socializzarono ben presto con i colonizzatori francesi ma ora sono quasi estinti.\nLingua.\nI Quapaw parlavano il Dhegila, un dialetto della famiglia linguistica Siouan. Questa lingua venne documentata per la prima volta da James Owen Dorsey nel XIX secolo.\nStoria.\nLa preistoria.\nCentinaia di anni fa i Quapaw erano uniti ad altre trib\u00f9. Questo gruppo era chiamato \"Dhegila Sioux\". Si divisero in varie trib\u00f9: gli Osage, i Ponca, i Kansa e gli Omaha. I Quapaw si spostarono a sud e si stanziarono nell'attuale Arkansas, a ovest del Mississippi. Si divisero in quattro villaggi alla foce del fiume Arkansas. Qui rimasero fino al contatto con gli europei.\nL'arrivo degli europei.\nCome molte altre trib\u00f9, i Quapaw furono colpiti da malattie portate dagli europei. I primi ad avere contatti con i Quapaw furono i francesi. Nel 1673 due francesi, il sacerdote Jaques Marquette e l'esploratore Louis Joliet, costeggiarono il Mississippi nel tentativo di raggiungere l'Oceano Pacifico. Furono fermati in un villaggio Quapaw dove capirono che il Mississippi sfocia nel Golfo del Messico. Nel 1682 i villaggi Quapaw furono raggiunti dalla spedizione guidata dal francese Robert Cavelier de La Salle insieme al'italiano Enrico Tonti Dopo questo fatto i Quapaw, coinvolti nelle mire francesi sulla Louisiana coltivate dal re Louis XIV e dal Duca d'Orleans, e affidata alla nuova Compagnia dell'Ovest per lo sviluppo della Valle del Mississippi, costituita da John Law col sostegno del Duca d'Orleans, reggente di Francia, nel 1717 - che rilev\u00f2 la concessione di Antoine Crozat, monopolista dei traffici mercantili nella bassa valle del Mississippi, e, nel 1719, avendo assorbito altre compagnie, divenne la Compagnia delle Indie - furono visitati da molti altri colonizzatori europei. Purtroppo questo popolo venne decimato a causa delle malattie portate dagli europei. Oggi i Quapaw vivono nelle riserve indiane dell'Arkansas.\nReligione.\nNel 1700 i Quapaw veneravano un dio chiamato \"Wakondah\" o \"Wakontah\" insieme a tutta la natura che li circondava. Lo sciamano aveva il potere di curare le malattie e quindi era molto rispettato. I Quapaw rispettavano i colonizzatori europei e li curavano. Questo permise loro di sopravvivere avendo un certo rispetto per i colonizzatori."}
{"id": "2006084", "revid": "115150748", "url": "https://it.wikipedia.org/wiki?curid=2006084", "title": "Gaetano Giorgio Gemmellaro", "text": "Fu senatore del Regno d'Italia nella XVIII legislatura.\nBiografia.\nFiglio di Carlo Gemmellaro, studi\u00f2 medicina, specializzandosi in oftalmologia all'Universit\u00e0 Federico II di Napoli. Qui conobbe Arcangelo Scacchi, che lo introdusse alle scienze naturali e, in particolare, alla geologia e alla mineralogia, discipline nelle quali Gemmellaro pubblic\u00f2 una serie di memorie, mediante le quali pot\u00e9 supplire il padre quale docente di geologia all'ateneo di Catania. Nel 1858 fu nominato, nella medesima universit\u00e0, professore straordinario di geologia e mineralogia.\nIn quegli anni conobbe il geologo inglese Charles Lyell, che lo incaric\u00f2 di compiere studi stratigrafici sulle lave dell'Etna, in cambio della pubblicazione di due memorie su un periodico della Geological Society of London.\nNel 1860 ricevette dal governo britannico l'incarico di effettuare dei rilevamenti geologici nelle isole Canarie. Durante il viaggio, per\u00f2, venendo a conoscenza dello sbarco in Sicilia di Giuseppe Garibaldi, decise di rientrare tempestivamente, per unirsi ai garibaldini e prendere parte agli scontri di Catania assieme al fratello Ferdinando. Tale esperienza si riverber\u00f2, nello stesso anno, in incarichi politici e accademici, tanto che Antonio Mordini, prodittatore della Sicilia, lo nomin\u00f2 Segretario di Stato alla Pubblica Istruzione e professore ordinario dell'Universit\u00e0 di Palermo.\nCre\u00f2 la prima collezione universitaria di geologia e paleontologia fondando, nel 1866, il museo che oggi porta il suo nome. Scopr\u00ec strati di fossili paleozoici nella valle del fiume Sosio, che si rivelarono utili per ricostruire il legame genetico degli ammoniti, in comparazione con analogo materiale proveniente dal Tibet, dal Texas e dalle Alpi.\n\u00c8 stato Rettore dell'ateneo palermitano dal 1874 al 1876 e, nuovamente, dal 1881 al 1883. Presidente della Societ\u00e0 Geologica Italiana nel 1891, Gemmellaro venne nominato senatore nel 1892.\nSpos\u00f2 Maria Pantaleo dalla quale il 18 dicembre 1879 ebbe un figlio, Mariano, morto precocemente nel 1921 dopo aver seguito le orme del padre presso l'Universit\u00e0 di Palermo."}
{"id": "2006087", "revid": "767487", "url": "https://it.wikipedia.org/wiki?curid=2006087", "title": "Paradoxides", "text": "Il paradosside (gen. Paradoxides) \u00e8 un artropode estinto appartenente ai trilobiti. Visse principalmente nel Cambriano medio (circa 505 milioni di anni fa) e rappresenta uno dei trilobiti pi\u00f9 primitivi. I suoi fossili sono stati ritrovati in Europa, Africa del Nord e Nordamerica (regione degli Appalachi).\nDescrizione.\nQuesto animale fu uno dei primi trilobiti a raggiungere dimensioni ragguardevoli; molti esemplari erano lunghi una ventina di centimetri, e alcuni rari fossili testimoniano l'esistenza di animali lunghi quasi mezzo metro. La maggior parte degli esemplari, per\u00f2, era lunga circa dieci centimetri. Il cephalon era piuttosto ingrossato, e la struttura centrale (glabella) era globulare e solcata da striature notevoli. Gli occhi erano arretrati rispetto alla glabella; ai lati del cephalon erano presenti due strutture (spine genali) lunghe e robuste, che si proiettavano all'indietro. Il torace era costituito da un numero di segmenti variabili da 16 a 21, e i lobi esterni (pleure) terminavano in spine orientate obliquamente all'indietro. Queste spine erano pi\u00f9 allungate nella parte posteriore, e le ultime due oltrepassavano il margine posteriore del pigidio, che era spinoso anch'esso e di piccole dimensioni.\nClassificazione.\nIl paradosside \u00e8 un tipico rappresentante dell'ordine Redlichiida, il gruppo pi\u00f9 antico e primitivo di trilobiti. La famiglia Paradoxididae \u00e8 probabilmente derivata da quella degli Olenellidae, caratterizzata generalmente da animali di dimensioni pi\u00f9 ridotte (come \"Olenellus\").\nIndicatore paleogeografico.\nI fossili di paradosside sono importanti indicatori paleogeografici, in quanto si rinvengono esclusivamente in territori appartenuti a un'antica provincia faunistica del Cambriano medio, nota come Provincia nordatlantica. Tra le specie pi\u00f9 note di paradosside, da ricordare Paradoxides gracilis della Boemia. "}
{"id": "2006092", "revid": "1839090", "url": "https://it.wikipedia.org/wiki?curid=2006092", "title": "Giorgio Giorgi", "text": "Biografia.\nFu senatore del Regno d'Italia nella XVIII legislatura.\nAvviato come faccendiere per le antiche fornaci Giorgi di Ferentino, si diresse verso gli studi giuridici, arrivando a tenere gli uffici di giudice di tribunale civile e di commercio, e fu consigliere di Corte d'appello.\nAutore d'importanti volumi di diritto civile e di numerosi saggi civili ed amministrativi, sar\u00e0 nominato senatore del Regno nel 1892; fu anche nominato prima presidente di sezione del Consiglio di Stato nel novembre 1896 e poi presidente dell'intero consesso."}
{"id": "2006094", "revid": "916580", "url": "https://it.wikipedia.org/wiki?curid=2006094", "title": "Meandro", "text": "Con il termine meandro si indica in idrografia l'ampia sinuosit\u00e0 del corso di un fiume che ne caratterizza la parte terminale dove la pendenza \u00e8 minima.\nIl termine proviene dal nome greco (\"Maiandros\") di un fiume della Turchia, lungo 529\u00a0km che dall'Anatolia occidentale va a sfociare nel mar Egeo, ma viene utilizzato per la prima volta solo nella seconda met\u00e0 dell'Ottocento. Il suo corso \u00e8 appunto caratterizzato da numerosi meandri. In Turchia si distingue il Grande Meandro (\"B\u00fcy\u00fck Menderes\") dal Piccolo Meandro (\"K\u00fc\u00e7\u00fck Menderes\") lungo 140\u00a0km.\nI meandri sono caratteristici di fiumi che scorrono in pianure alluvionali a debole pendenza, dove sono presenti sedimenti a granulometria prevalentemente fine.\nMinore \u00e8 la pendenza, maggiore \u00e8 la facilit\u00e0 ad impaludarsi dell'ambiente circostante.\nI meandri fluviali sono caratterizzati da curve, dette anse, pi\u00f9 o meno accentuate. In un meandro pertanto abbiamo una sponda concava ed una convessa. Spesso tali curve assumono una forma circolare.\nFormazione.\nI meandri evolvono per effetto dell'erosione: la corrente erode la curva concava, mentre depositi alluvionali si sedimentano su quella convessa. Partendo da un corso d'acqua rettilineo, l'origine di un meandro pu\u00f2 essere determinata da numerosi aspetti: ostacoli nel letto del fiume che causano una maggiore erosione da un lato; terreno pi\u00f9 soggetto a erosione in un tratto del fiume; periodo di grande afflusso d'acqua per via di precipitazioni abbondanti. Una volta generata anche una piccola curva, l'erosione prosegue per un effetto di feedback positivo: infatti, sul lato esterno la corrente deve essere pi\u00f9 veloce, ed il terreno circostante viene eroso facilmente, mentre sul lato interno la velocit\u00e0 dell'acqua \u00e8 minore, permettendo ulteriore sedimentazione. La curva diventa quindi progressivamente pi\u00f9 ampia.\nNel tempo, o anche a causa di eventi alluvionali, un meandro pu\u00f2 interrarsi, generando un braccio morto del fiume, che modifica cos\u00ec il proprio corso.\nI meandri poi possono assumere due aspetti diversi: incassati o liberi. I primi sono incisi nella roccia; i secondi, pi\u00f9 diffusi, sono tipici delle pianure alluvionali, dove in assenza di pendenze montagnose si verifica un rallentamento della corrente fluviale.\nIn Italia, un esempio di questo fenomeno \u00e8 il tratto finale del Tevere, che dall'antichit\u00e0 si \u00e8 notevolmente modificato: oltre al progressivo interramento del Porto di Traiano ad Ostia, resta memoria dell'alluvione che nel 1557 devi\u00f2 il corso del fiume allontanandolo anche dal castello di Giulio II a Ostia Antica, che perse cos\u00ec la propria funzione difensiva e di stazione daziaria.\nAltri fiumi con meandri in Italia sono il Tanaro, il Ronco, la Trebbia, il Po, il Simeto.\nImportanza ecologica del meandro fluviale.\nDurante il tragitto verso il mare, ogni corso d'acqua instaura nel tempo un complesso rapporto ecologico con l'ambiente circostante. La presenza di acqua, come \u00e8 noto, \u00e8 un importante fattore di diversificazione ambientale che favorisce la formazione di numerose e differenti nicchie ecologiche e, conseguentemente, di biodiversit\u00e0. \nAll'aumentare della superficie di contatto tra il corso d'acqua ed il terreno adiacente, si accresce il numero di spazi nei quali gli organismi viventi vegetali ed animali, mediante selezione naturale, trovano sede di sviluppo. Da qui, l'importanza del meandro quale struttura naturale che \"allunga\", in termini spaziali, il contatto tra fiume e terreno circostante."}
{"id": "2006097", "revid": "729019", "url": "https://it.wikipedia.org/wiki?curid=2006097", "title": "Jugoslavenska ratna mornarica", "text": "La Jugoslavenska ratna mornarica (JRM) \u00e8 stata la Marina della Jugoslavia Socialista ed \u00e8 stata attiva dalla fondazione dello stato nel 1945 fino alla sua dissoluzione avvenuta nel 1992\nStoria.\nLa sua fondazione avvenne durante la seconda guerra mondiale il 10 settembre 1942 a Podgora i partigiani jugoslavi fondarono la marina partigiana che dopo, la guerra, sarebbe diventata la \"Jugoslavenska Ratna Mornarica\" (JRM) con la costituzione della Repubblica Federativa Popolare di Jugoslavia. Questo avvenimento \u00e8 ricordato da un monumento eretto nel 1962 in una collina nei pressi del porto di Podgora che venne inaugurato dal Presidente Tito.\nLa nuova marina raccolse in eredit\u00e0 alcune unit\u00e0 navali ottenute dall'Italia in ottemperanza alle clausole del trattato di pace, tra cui l'incrociatore ausiliario RAMB III, ribattezzato Galeb e trasformato in nave scuola e in yacht presidenziale e alcune unit\u00e0 appartenute alla Regia Marina Jugoslava che erano passate alla Regia Marina Italiana in seguito all'occupazione della Jugoslavia da parte delle truppe dell'Asse.\nLa Marina Jugoslava contava su una flotta d'altura e di pattugliamento costiero che operava in Adriatico ed aveva il suo Quartier Generale a Spalato sulla costa dalmata e disponeva inoltre di una piccola flotta fluviale e lacustre.\nDopo la dissoluzione della Jugoslavia la Flotta \u00e8 stata divisa tra la Croazia, che ne ha ereditato una minima parte, e la nuova Federazione Jugoslava, divenuta nel 2003 Serbia e Montenegro."}
{"id": "2006098", "revid": "256896", "url": "https://it.wikipedia.org/wiki?curid=2006098", "title": "A.I.C.V.A.S.", "text": ""}
{"id": "2006107", "revid": "1310927", "url": "https://it.wikipedia.org/wiki?curid=2006107", "title": "Antar Yahia", "text": "Carriera.\nClub.\nNato a Mulhouse, ma originario di Sedrata (in Algeria), il giovane Yahia ritorna in Francia all'et\u00e0 di 14 anni per giocare nelle giovanili del FC Sochaux.\nYahia inizi\u00f2 la sua carriera professionistica nella squadra corsa del SC Bastia, dopo essere ritornato da un anno nelle giovanili dell'Inter.\nDopo quattro anni con la maglia dei \"Les Lions de Furiani\", l'algerino si trasfer\u00ec al . All'inizio gioc\u00f2 quasi sempre da titolare, poi fu messo in disparte e divenne panchinaro; decise cos\u00ec di cambiare aria e di trasferirsi in un altro club.\nI club e si interessarono all'acquisto del giocatore che aveva rescisso il contratto con il . Yahia effettu\u00f2 alcuni provini con entrambe le societ\u00e0, ma alla fine decise di andare in Germania. Il 30 gennaio 2007 gioc\u00f2 la sua prima partita in Bundesliga contro il Bayern Monaco; con il tempo divenne un vero e proprio pilastro della squadra della Renania Settentrionale-Vestfalia tanto che tuttora \u00e8 uno dei pi\u00f9 forti difensori del club. Quando il prestito fin\u00ec fu acquistato a titolo definitivo dal per ottocentomila euro con un contratto valevole fino al 2011.\nIl 17 luglio 2011 si trasferisce all'Al-Nassr.\nNazionale.\nSebbene Yahia avesse gi\u00e0 giocato due volte per la Francia al livello di Under-18, tuttavia nel 2004, usufruendo di un cavillo del regolamento della FIFA, pot\u00e9 giocare con l'Algeria. Fece il suo debutto con la maglia dell\"'\u00c9quipe d'Alg\u00e9rie\" Under-23 in una partita di qualificazioni per le olimpiadi contro il Ghana e segn\u00f2 l'unico gol della partita. Fece invece il suo debutto con la nazionale maggiore il 15 gennaio 2004 in una partita amichevole contro il Mali; fu convocato pi\u00f9 tardi anche per la Coppa d'Africa 2004 nella quale la sua squadra fu eliminata ai quarti di finale. Grazie ad un suo goal, l'Algeria si qualifica ai mondiali del 2010.\nViene poi convocato per la rassegna iridata giocata in Sudafrica dove nell'ultima partita, persa 1-0 contro gli Stati Uniti, viene espulso al 93' (subito dopo il gol della Nazionale a stelle e strisce)."}
{"id": "2006110", "revid": "121559004", "url": "https://it.wikipedia.org/wiki?curid=2006110", "title": "Ciclo frigorifero", "text": "Un ciclo frigorifero \u00e8 un ciclo termodinamico inverso eseguito da una macchina operatrice in grado di trasferire calore da un ambiente a bassa temperatura a uno a temperatura superiore. \nLa macchina termica che compie un ciclo frigorifero pu\u00f2 essere utilizzata come:\nIn ambedue gli utilizzi, occorre erogare un lavoro per far funzionare il ciclo, erogare calore al punto caldo del ciclo (effetto utile della macchina funzionante come pompa di calore, tale calore \u00e8 la somma del calore rimosso dal punto pi\u00f9 freddo pi\u00f9 il lavoro erogato) e assorbire calore dal punto pi\u00f9 freddo (effetto utile della macchina funzionante come frigorifero).\nVi sono diverse tipologie di ciclo refrigerativo:\nCiclo a compressione o di Kelvin.\nIn questo ciclo si applica un lavoro di compressione per far passare un fluido da vapore saturo a vapore surriscaldato; il vapore surriscaldato passa all'interno del condensatore dove cede il calore prima sensibile, poi latente, passando alla fase liquida; successivamente il liquido \u00e8 fatto espandere nella valvola di laminazione, che, comportandosi da flash provoca una parziale evaporazione del liquido e un raffreddamento della valvola stessa. Il liquido pi\u00f9 la piccola parte di vapore passano all'interno dell'evaporatore, dove il liquido evapora completamente, assorbendo calore dall'esterno (e quindi \"generando freddo\").\nNel ciclo frigorifero a compressione \u00e8 essenziale un fluido refrigerante per condensare ed evaporare ciclicamente: \u00e8 importante la scelta del tipo di fluido per conciliare la temperatura della sorgente fredda con quella della sorgente calda. Tra i primi fluidi di ciclo vi \u00e8 stata l'ammoniaca, che ha il vantaggio di avere un calore latente particolarmente alto, ma \u00e8 corrosiva e tossica; dal 1931 per molti anni sono stati utilizzati alcuni alogenuri alchilici, detti commercialmente Freon (marchio registrato dalle Industrie DuPont), recentemente (1990) proibiti dal protocollo di Montr\u00e9al. Oggi si cerca di usare fluidi meno inquinanti tipo HFC, e HFE.\nCiclo ad assorbimento o di Carre.\nHa impiego diffuso nelle industrie (e saltuario nel civile) il \"ciclo frigorifero ad assorbimento\", in cui si sfrutta il calore di dissoluzione di un soluto in un solvente che viene ciclicamente concentrato e diluito. Il \"ciclo ad assorbimento\" non ha particolare efficienza ma consente il raggiungimento di temperature particolarmente basse, fino a -60 \u00b0C con ammoniaca come refrigerante e acqua come assorbente; \u00e8 molto impiegato nei casi in cui si disponga di scarti termici industriali o da cogenerazione o in mancanza di energia elettrica necessaria all'azionamento del compressore per il ciclo a compressione di vapore. Si utilizzano come solvente l'acqua e soluto l'ammoniaca, che \u00e8 il gas frigorigeno, oppure come soluto l'acqua e come solvente il bromuro di litio, in questo caso il fluido frigorigeno \u00e8 il vapore acqueo.\nMalgrado la relativa complicazione, il \"ciclo frigorifero ad assorbimento\" \u00e8 stato ideato prima di quello a compressione, e si deve a Ferdinand Carr\u00e8.\nVi \u00e8 una distinzione necessaria: absorbimento, descritto sopra del tipo gas-liquido ed \u00e8 il pi\u00f9 usato, adsorbimento raramente usato del tipo gas-solido.\nCiclo di Stirling.\nIl ciclo di Stirling \u00e8 realizzato con il mantenimento in condizioni stabili di una oscillazione ciclica del fluido di ciclo, in modo che, in una regione definita dell'apparato che genera il ciclo, il fluido sia in espansione e quindi raffreddato, e un'altra sia in compressione e quindi riscaldato; la parte calda produce calore, e quella fredda invece sottrae calore dall'ambiente esterno, ottenendo cos\u00ec l'effetto frigorifero. Il ciclo \u00e8 cos\u00ec nominato \"macchina frigorifera Stirling\".\nIl ciclo frigorifero Stirling, ha una importante caratteristica: non \u00e8 legato ad alcun cambiamento di stato del fluido di ciclo.\nInvece gli altri cicli sono legati (e limitati) a precise gamme di temperature operative dal tipo di fluido usato; i funzionamenti ottimali si hanno a temperature prossime a quelle di evaporazione (o soluzione) dei fluidi di ciclo.\nIl ciclo Stirling \u00e8 invece efficiente in eguale misura a tutte le temperature e utilizza sempre lo stesso fluido di ciclo, solo necessario sia aeriforme alle temperature operative), per temperature molto basse pu\u00f2 essere elio o idrogeno.\nIl ciclo pu\u00f2 essere spinto alle minime temperature, e pu\u00f2 essere utilizzato a produrre fluidi esterni (gas liquefatti) fino quasi allo zero assoluto."}
{"id": "2006124", "revid": "287204", "url": "https://it.wikipedia.org/wiki?curid=2006124", "title": "Gli ultimi cinque secondi di Mussolini", "text": "Gli ultimi cinque secondi di Mussolini \u00e8 un saggio storico, uscito nel 1996 per l'editore Il Saggiatore, scritto da Giorgio Pisan\u00f2. \nTrama.\nIl saggio \u00e8 dedicato alla ricostruzione dei particolari dell'uccisione del Duce del fascismo e della sua compagna Claretta Petacci, avvenuta il 28 aprile 1945, sul Lago di Como, e si basa sull'esito di ricerche storico-giornalistiche condotte principalmente dall'autore attraverso quasi 40 anni.\nL'autore, giornalista - ex militare della X\u00aa Flottiglia MAS di Junio Valerio Borghese ed ex senatore del MSI - sostiene una tesi che si contrappone alle versioni ufficiali diffuse a pi\u00f9 riprese (e con diverse contraddizioni ed errori fattuali) nel dopoguerra dal Partito Comunista Italiano, che identificava in Walter Audisio - il \"Colonnello Valerio\" - il responsabile materiale dell'esecuzione di Mussolini e della Petacci, grazie anche ad una serie di testimonianze, svelando particolari inediti sull'evento.\nL'inchiesta condotta da Pisan\u00f2 \u00e8 corredata da documentazione d'archivio, parzialmente riprodotta nel libro assieme a materiale fotografico ed al resoconto integrale del referto autoptico eseguito sul corpo di Mussolini dopo l'esposizione del suo cadavere in Piazzale Loreto."}
{"id": "2006125", "revid": "1564499", "url": "https://it.wikipedia.org/wiki?curid=2006125", "title": "Storia di Cerreto Sannita", "text": "La storia di Cerreto Sannita comprende una serie di eventi che hanno interessato il territorio cittadino sin dall'et\u00e0 neolitica. La \"vecchia Cerreto\", costruita a seguito delle invasioni saracene e distrutta dal terremoto del 5 giugno 1688, fu poi sostituita dall'attuale Cerreto Sannita, edificata fra il 1688 ed il 1696 su progetto del \"regio ingegnere\" Giovanni Battista Manni e per volont\u00e0 del conte Marzio Carafa, di suo fratello Marino Carafa e del vescovo Giovanni Battista de Bellis. Sede vescovile dal XVI secolo, fu dal 1151 al 1460 feudo dei Sanframondo, per divenire poi possedimento dei Carafa che la eressero \u00ab\u00bb (citt\u00e0 capoluogo della contea superiore). Le floride ricchezze provenienti dalle industrie e dal commercio dei panni lana contribuirono a creare un forte ceto mercantile che resistette per secoli ai continui soprusi dei feudatari.\nDall'Antichit\u00e0 al Medioevo.\nI ritrovamenti preistorici e il villaggio di Cominium Ocritum o Cerritum.\nIl territorio comunale di Cerreto Sannita fu abitato sin dalla preistoria come testimoniano i risultati di alcuni scavi archeologici realizzati alla fine del XIX secolo nei pressi della morgia Sant'Angelo o \u00abLeonessa\u00bb. In un primo scavo fu rinvenuto un sarcofago costituito da lastroni di tufo grigio al cui interno c'erano una lancia in bronzo, dei pezzi di legno bruciato, dei frammenti di ossa, un'ascia, delle punte di lance e un vaso cinerario posto ad un angolo del sarcofago. In un successivo scavo condotto dall'antropologo Abele De Blasio nel 1896 furono trovate: una punta di lancia silicea di colore chiaro; un raschiatoio; dei frammenti di ossa di \"Bos taurus\", di \"Ovis aries\" e di \"Sus scrofa\"; dei frammenti di cocci lavorati a mano ma scarsamente cotti. Furono scoperti anche i resti di un forno arcaico a conferma della tesi che l'uomo neolitico sapeva preparare, manipolare e cuocere l'argilla.\nLo storico romano Tito Livio nei suoi scritti cit\u00f2 il villaggio sannita di \"Cominium Ocritum\", toccato da Annone, generale di Annibale, durante la seconda guerra punica. Successivamente il nome \"Cominium Ocritum\" fu volgarizzato in \"Cominium Cerritum\". Secondo un altro storico classico, Polibio, fu il celebre condottiero cartaginese Annibale a toccare queste terre. Egli infatti dopo aver varcato le Alpi innevate ed aver sconfitto i romani presso il Trasimeno, nel 216 a.C. era gi\u00e0 sugli Appennini e, dopo essere giunto nel Sannio, \u00abattravers\u00f2 le gole del Monte detto Eribiano, accampandosi presso il fiume Volturno che divide in due la pianura\u00bb. Quindi Polibio narra che Annibale, dopo aver attraversato la gola del fiume Titerno che ancora oggi esiste fra monte Erbano e monte Cigno in Cerreto Sannita, si stanzi\u00f2 in pianura dove attacc\u00f2 la citt\u00e0 romana di Telesia.\nIl villaggio di \"Cominium\" si trovava sulla cima di monte Cigno e si estendeva probabilmente sino all'attuale localit\u00e0 Madonna della Libera dove ancora oggi si possono vedere i resti del basamento del tempio di Flora, dea delle messi.\nUn documento scritto che avvalora la tesi della presenza di un insediamento sannita-romano esistente nella zona dove sono siti i resti del tempio, deriva da un documento del notaio cerretese Mario Cappella del 1593 che evidenzia come in quell'epoca nei cerretesi si conservava ancora il ricordo di un \u00abpaese della Rocca del Cigno\u00bb, corrispondente al villaggio sannita-romano che si trovava proprio nella zona compresa fra il tempio e la \"Rocca\" di monte Cigno (la parte terminale della montagna).\nNegli anni trenta del XX secolo lo storico locale Silvestro Mastrobuoni effettu\u00f2 una ricognizione su monte Cigno alla ricerca di vestigia archeologiche. Sul monte egli trov\u00f2 e fotograf\u00f2 \u00abdei pezzi di tufo che dovevano formare la volta di qualche stanza\u00bb e, nel lato settentrionale del monte, \u00abdove si scorge una specie di piazzale ci siamo accorti di una cisterna e di tracce di mura antiche\u00bb.\nAltre testimonianze di epoca romana sono alcune antiche monete di argento trovate nella met\u00e0 del XX secolo su monte Cigno e il cosiddetto ponte di Annibale dove secondo la leggenda sarebbe passato il condottiero cartaginese con i suoi elefanti per nascondere un suo bottino di guerra.\n\"Cominium\", alla caduta dell'Impero romano d'Occidente, divenne una colonia della vicina Telesia e fece parte del suo gastaldato.\nI longobardi intorno all'anno 700 trasformarono la grotta della morgia Sant'Angelo in una cappella dedicata a San Michele Arcangelo. Secondo alcuni storici la grotta della leonessa \u00abdovette all'origine costituire un polo di aggregazione rituale, incentrato sul culto micaelico dopo l'opera antidolatrica svolta dai vescovi di Benevento Barbato, e di Capua Decoro\u00bb.\nLa nascita di Cerreto antica.\n\u00c8 opinione diffusa tra gli storici che \"Cominium\" venne rasa al suolo dai saraceni - che fra l'846 e l'847 distrussero la vicina Telesia - e che i superstiti di \"Cominium\" assieme ad alcuni telesini fondarono un nuovo centro abitato in una localit\u00e0 meglio difendibile.\nIl nuovo centro abitato, chiamato inizialmente \"Cerrito\", viene oggi indicato dagli storici con la denominazione Cerreto antica o \"vecchia Cerreto\" per distinguerla dalla \"nuova Cerreto\", l'attuale, ricostruita dopo il terremoto del 5 giugno 1688.\nIl primo documento che cita il borgo \u00e8 un diploma che risale al X secolo. In questo diploma dell'anno 972 l'imperatore Ottone II di Sassonia confermava il possesso della chiesa di San Martino di Cerreto all'abate Gregorio di Santa Sofia in Benevento. Questa donazione venne ratificata successivamente nel 1022 e nel 1038 rispettivamente dagli imperatori Enrico II il Santo e Corrado II il Salico, e nel 1088 dal papa Gregorio VII.\nCerreto antica era sita poco distante l'attuale centro abitato, su di un ampio colle lambito su due lati dai torrenti \"Turio\" e \"Cappuccini\". Cinta da possenti mura, aveva quattro porte di accesso distribuite tre (porte \"Sant'Antonio\", \"di Suso\" e \"dell'Ulmo\") a sud-est e una (porta \"Gaudiana\") a sud-ovest. Alla sua sommit\u00e0 vi era il castello dei Sanframondo, circondato da un fossato, e sul cui slargo antistante si affacciavano due chiese, una dedicata a Sant'Antonio e l'altra alla Madre di Dio con annessi, rispettivamente, il convento dei padri conventuali ed il monastero delle clarisse. Nel ventre della citt\u00e0 vi erano la collegiata di San Martino e la chiesa di Santa Maria in Capite Foris che affacciava su un'ampia piazza sede di attivit\u00e0 economiche e di uffici pubblici. Nei pressi della \"porta di suso\" si ergeva invece il \"torrione\", di cui ancora oggi restano i ruderi, e che aveva funzioni carcerarie.\nUna strada, la \"via Telesina\", raccordava Cerreto antica a Telesia.\nNel 1325 Cerreto antica era uno dei borghi pi\u00f9 popolati del circondario contando ben 105 fuochi (famiglie) e 525 abitanti. I comuni vicini di Guardia Sanframondi e Cusano Mutri avevano rispettivamente 120 e 150 abitanti.\nI conti Sanframondo.\nNel XII secolo con la conquista normanna del meridione d'Italia il paese assieme a quelli vicini divenne possedimento di Raone, primo conte di Cerreto Sannita della casata dei Sanframondo (o Sanframondi) che governarono queste terre sino alla met\u00e0 del XV secolo. In un diploma del 1151 era conte di Cerreto Guglielmo I Sanframondo, figlio di Raone, cui successe il figlio Guglielmo II che nella seconda met\u00e0 del XII secolo effettu\u00f2 numerose donazioni a chiese e monasteri della zona.\nFu grazie al lento declino di Telesia ed in particolar modo al terremoto del 1349 che Cerreto acquist\u00f2 un ruolo sempre maggiore nella zona dal punto di vista economico, commerciale e demografico. Il sisma del 1349 infatti sconvolse il suo suolo telesino dando origine ad asfissianti mofete. I superstiti, per evitare la morte a causa della malaria e di altre malattie mortali, si trasferirono nei centri pi\u00f9 vicini come Cerreto, Solopaca e San Salvatore Telesino. Anche i vescovi abbandonarono Telesia e vagarono nella diocesi in cerca di una dimora stabile che troveranno solo nel XVI secolo a Cerreto.\nNel 1369 Francesca Sanframondi fond\u00f2 il monastero delle clarisse. Secondo il Rotondi Francesca era figlia di Giovanni III, conte di Cerreto dal 1285 al 1319 mentre secondo il Marrocco essa era sorella del conte Giovanni e figlia di Leonardo Sanframondi.\nNel 1480 Cerreto conquist\u00f2 il titolo di citt\u00e0 concesso dal re di Napoli perch\u00e9:\nIl dominio dei Sanframondo ebbe fine nel 1460 quando il conte Giovanni si ribell\u00f2 senza successo agli aragonesi.\nEt\u00e0 moderna.\nI conti Carafa e gli Statuti del 1541.\nDevoluto il feudo cerretese alla \"Regia Corte\", il re Ferdinando I di Napoli lo don\u00f2 il 9 gennaio 1483 a Diomede I Carafa che con il suo operato e con quello del padre Antonio, soprannominato \"Malizia\", aveva contribuito alle conquiste aragonesi nel meridione d'Italia. Diomede fu quindi il primo conte di Cerreto Sannita della casata dei Carafa.\nI conti Carafa, che tennero la citt\u00e0 ed i suoi feudi per oltre tre secoli cio\u00e8 sino all'abolizione del feudalesimo avvenuta nel 1806, proclamarono Cerreto \"CIVITAS TOTIUS SUPERIORIS STATE METROPOLIS\" (citt\u00e0 capoluogo della contea superiore). La contea inferiore dei Carafa aveva invece come capoluogo Maddaloni.\nFra i conti Carafa sono da segnalare Diomede V che fu coinvolto nella rivolta di Masaniello, e i suoi figli Marzio Carafa e Marino Carafa che ebbero un ruolo determinante nella ricostruzione della cittadina dopo il sisma del 1688.\nLe numerose liti esistenti fra i feudatari Carafa ed i cittadini indussero il conte Diomede III Carafa nel 1541 a concedere gli \"Statuti\", una raccolta di norme che comprendevano disposizioni di diritto penale, civile, processuale, amministrativo, di igiene, di imposte e di annona. Essi furono scritti in latino, mentre le successive grazie o placet furono redatte in volgare con diverse frasi in napoletano.\nCon l'approvazione degli Statuti venne riconosciuto ai cerretesi il diritto ad amministrarsi autonomamente nell'ambito della Universitas (amministrazione comunale dell'epoca). Essa era amministrata e rappresentata da quattro eletti (di cui almeno un \"licteratus\") e da dodici consiglieri, rinnovati per met\u00e0 ogni anno a seguito di elezione da parte del \"pleno concilio\" formato da tutti i capifamiglia, senza differenza di ceto.\nIl conte era invece rappresentato - perch\u00e9 risiedeva a Napoli - da un governatore generale o \"viceconte\" che difendeva i suoi interessi, amministrava la giustizia e comandava una squadra di polizia.\nAlcune norme degli \"Statuti\" trattavano della societ\u00e0 coniugale, stabilendo che la dote era costituita da una parte di beni corredali e di altre due parti in moneta, da corrispondere per met\u00e0 il giorno delle nozze e per l'altra met\u00e0 nei tre anni seguenti. Era stabilito inoltre che i consanguinei e gli amici potevano effettuare solo doni in denaro e non superiori il mezzo scudo d'oro. Le vesti nuziali erano considerate come donate, ed in caso di scioglimento divenivano propriet\u00e0 della moglie, che era esclusa dalla successione dei beni familiari salvo se non vi era alcun altro consanguineo maschio in vita.\nI reati erano invece divisi fra quelli contro le persone (ingiurie, minacce, lesioni) e quelli contro la propriet\u00e0 (usurpazione, deviazione di acque, danni). Le pene inflitte erano nella maggior parte dei casi di carattere pecuniario e solo alcune volte includevano il carcere. Risultavano essere curiosamente immuni dalla pena le donne che avevano partecipato a zuffe o risse.\nLa giustizia civile era amministrata in primo grado dal governatore o vice conte davanti al quale doveva comparire chi era stato citato, entro tre giorni dalla stessa citazione, pena la multa di grana dieci. Non veniva redatto verbale nei processi di valore inferiore ai trenta carlini e le dichiarazioni dei testimoni erano rese senza giuramento, che era invece essenziale per l'accusa nel rito penale. Contro le sentenze del governatore era ammesso appello presso un giudice in seconda istanza, nominato sempre dal feudatario.\nNegli \"Statuti\" non mancano altre curiose disposizioni. Dal primo giugno all'ultimo giorno di agosto di ogni anno era vietata la vendita di carne di animali morti. Negli spazi pubblici era vietato macerare il lino e la canapa, gettare acque, sangue e immondizie, lavare i panni. Era inoltre vietato partecipare ai battesimi in numero superiore a sei uomini e due donne salvo che non abitassero nella stessa casa.\nNel 1571 il conte concesse delle \"grazie\" che integrarono gli \"Statuti\" e che riguardavano la conservazione degli acquedotti e la magistratura del mastromercato la cui giurisdizione fu estesa di altri quattro giorni. Era inoltre sancita la restituzione all'Universitas di Cerreto di materiale militare, artiglierie, bombarde, archibugi e maschi trasportati dal feudatario al castello di Guardia Sanframondi e a quello di Maddaloni.\nSociet\u00e0 ed economia prima del 1688.\nL'industria dei panni lana e la nascita della ceramica cerretese.\nA partire dal XV secolo Cerreto conobbe un importante sviluppo economico dovuto alla fiorente \"industria\" e al commercio dei panni lana cerretesi che diedero vita ad un ricco ceto mercantile che resistette per secoli ai continui attacchi feudali.\nOgni famiglia benestante ed alcune confraternite possedevano un numero di capi variabile che arrivavano a cifre molto consistenti come testimonia un testamento del 1500 ed un altro atto del 1541 che fanno cenno di due cerretesi che possedevano ciascuno oltre seimila pecore pi\u00f9 le giumente.\nSecondo lo storico Di Stefano il numero complessivo dei capi di bestiame cerretesi ammontava a duecentomila.\nNel 1662 Ignazio De Amico, giudice deputato alla numerazione dei \"fuochi\" (famiglie), scrisse:\nLe greggi venivano portate in Puglia tramite il tratturo della transumanza. Il numero di pecore appartenenti ai cerretesi era cos\u00ec imponente che nel Cinquecento fu creata la \"Locazione di Terra d'Otranto per i Cerratani\", estesa 9258 ettari e capace di ospitare 30000 pecore durante la migrazione stagionale delle greggi. Questa locazione faceva parte della pi\u00f9 vasta \"Locazione di Terra d'Otranto\", istituita nel 1564 dal \"regio commissario doganiero\" Gian Luigi di Sangro per le greggi della Basilicata, di Terra di Lavoro, del Principato Citra e del Principato Ultra.\nLa lavorazione dei panni di lana aveva creato un vero e proprio indotto con diversi opifici ciascuno competente per una determinata fase della produzione. Esistevano infatti le gualchiere, le cartoniere e le tintorie, rispettivamente per sodare e follare i panni, pressarli e uniformarli, ed infine tingerli. La sola Universitas possedeva nel 1625 quattordici gualchiere date in fitto a privati cerretesi.\nNel XVII secolo l'importazione dai mercati dell'America e dell'India dell'indaco e dei suoi colori derivati apport\u00f2 notevoli innovazioni nella lavorazione dei panni lana cerretesi: mentre precedentemente si erano preferiti colori scuri (derivati dalle noci o dalle radici degli alberi), da allora si iniziarono ad usare sempre con maggiore frequenza colori pi\u00f9 chiari: azzurro, violetto, indaco, celeste, scarlatto.\nNumerose e pesanti erano le imposte feudali che delle volte assorbivano buona parte del prezzo del prodotto finito. Da un atto notarile dell'epoca si viene a sapere che i mercanti preferivano tingere i loro panni nelle tintorie private piuttosto che in quella ducale dato che in quest'ultimo opificio il gestore doveva pagare un forte fitto annuale ai feudatari e, in conseguenza, per recuperare i soldi, il gestore faceva poca spesa di colori pregiudicando cos\u00ec la qualit\u00e0 del prodotto. I feudatari per\u00f2 pretendevano il dazio sui panni tinti sia nelle tintorie private che in quella ducale, riscuotendo un carlino per ogni panno \"lungo\" e mezzo carlino per ogni \"panno stretto\".\nPrima del sisma del 1688 nella cittadina gi\u00e0 si lavorava la ceramica come testimoniano alcuni documenti e dei ritrovamenti di ceramiche effettuati fra i ruderi di Cerreto antica. Il dott. Renato Pescitelli, storico locale, sostiene che prima del 1688 fossero presenti solo ceramisti di minore importanza, non appellabili come \"faenzari\". A sostegno di tale tesi il Pescitelli argomenta la mancanza di documenti che citino esplicitamente la presenza di \"faenzari\" a Cerreto, anche se lo stesso Pescitelli ammette la presenza di diverse botteghe di \"vasai\" e di \"pignatari\" nel XVII secolo come testimoniano due documenti conservati nell'Archivio diocesano di Cerreto Sannita. Il primo documento cita l'esistenza, in prossimit\u00e0 della chiesa di San Giovanni, di una strada abitata da diversi \"pignatari\" mentre il secondo afferma che alla distruzione del terremoto del 5 giugno 1688 si salvarono solo \"tre piccole casette di un vasaio\". Secondo alcuni storici nei documenti non ci sono riferimenti a \"faenzari\" cerretesi perch\u00e9 allora era d'uso non citare espressamente nei documenti i manufatti ceramici prodotti a Cerreto. Questo spiegherebbe perch\u00e9 negli inventari d'epoca, per alcuni manufatti \u00e8 indicato minuziosamente il comune di origine mentre per altri, probabilmente prodotti a Cerreto, manca tale specificazione.\nIl trasferimento della sede vescovile da Telese a Cerreto.\nNel 1609 il vescovo mons. Giovanni Francesco Leone si rivolse alla Congregazione per i Vescovi chiedendo il definitivo trasferimento delle funzioni episcopali e canonicali da Telese a Cerreto Sannita \u00abin considerazione che sia i canonici che lo stesso Duca sono d'accordo che ogni ulteriore permanenza stabile a Telese \u00e8 impossibile per lo stato deplorevole della Cattedrale, la malignit\u00e0 dell'aere, la desolazione della citt\u00e0, rimasta senza popolo, l'esistenza perniciosa delle mofete e delle acque stagnanti e paludose e anche perch\u00e9 i canonici, per recarsi a Telese dai vicini paesi, pativan disastri ed erano assaltati per la strada dai ladri i quali si nascondevano nel vicino bosco di monte Pugliano\u00bb.\nI vescovi di Telese dimoravano abitualmente a Cerreto gi\u00e0 dalla fine del Quattrocento o dagli inizi del Cinquecento. Nel 1544 infatti mons. Giaquinto alla fine di un suo decreto scrisse che era stato emanato a Cerreto \u00abnostrae solitae residentiae\u00bb.\nIl capitolo della collegiata di San Martino non accolse favorevolmente il definitivo trasferimento della sede episcopale e del capitolo della Cattedrale da Telese a Cerreto Sannita, vedendo i canonici episcopali come pericolosi concorrenti. Iniziarono infatti delle liti fra i due capitoli che sfociarono spesso in iniziative eclatanti.\nI canonici della collegiata nel 1630, approfittando della temporanea assenza di mons. Sigismondo Gambacorta e contro le disposizioni del vescovo, accolsero con tutti gli onori, \u00ab[...] con cotta e stole e croce [...] alla porta della terra di Cerreto [...] il medesimo Duca di Maddaloni padrone di queste terre, per il suo primo ingresso, e l'abbiamo fatto baciare la croce con condurlo sotto il baldacchino cantando il Te Deum laudamus nella Chiesa loro, dove poi l'Arciprete cant\u00f2 un'orazione sul messale solennemente [...] con grave pregiudizio della giurisdizione ecclesiastica, il vilipendio della Chiesa e scandalo pubblico\u00bb.\nIl duca di Solopaca Bartolomeo Grimaldi, probabilmente incitato dai canonici della collegiata di Cerreto Sannita, nel 1629 present\u00f2 un memoriale alla Congregazione per i Vescovi supplicando \u00aba nome del popolo il ritorno dei Vescovi e Canonici nell'antica citt\u00e0 di Telese\u00bb. Mons. Gambacorta rispose con un documento nel quale affermava che \u00abnon il popolo telesino, che non c'\u00e8, ma i Canonici di S. Martino hanno organizzato la contestazione; e quanto al duca, questi solo perch\u00e9 istigato ha inoltrato la Petizione, e poco o nulla pensa al servizio di detta Cattedrale, mentre have altro da fare e non certo di riparare li danni alli territori di Telesio e del feudo vescovile di S. Agatella che fanno li suoi animali. Che anzi, il suo predecessore da ben 22 anni, aveva devastato lo stesso palazzo ducale di Telesio, asportandone i pezzi per riparare la gualchiera, il mulino e il palazzo che si andava costruendo in Solopaca\u00bb. La Congregazione respinse il ricorso del Grimaldi e conferm\u00f2 il trasferimento della sede vescovile a Cerreto Sannita.\nNella festivit\u00e0 del Corpus Domini del 1638 i canonici della collegiata non accettarono il fatto che il Santissimo dovesse essere portato dall'Arciprete della Cattedrale pertanto portarono anch'essi il loro Santissimo e si posero, nel corteo religioso, dinanzi ai canonici della Cattedrale. Ne segu\u00ec un processo durante il quale un testimone afferm\u00f2 che tutti i fedeli si erano scandalizzati \u00abvedendo che si portavano due sacramenti in una processione\u00bb. Il testimone concluse affermando che i cerretesi, tutti turbati da quella scena, dissero che il mondo prima o poi sarebbe crollato a causa della eclatante disunione dei sacerdoti dei due capitoli.\nNel 1653 avvenne un altro grave episodio allorch\u00e9 durante la festivit\u00e0 del Corpus Domini i canonici della collegiata, grazie all'appoggio delle guardie personali del feudatario, irruppero nella Cattedrale durante una messa per \u00ab[...] cacciare il celebrante dall'Altare maggiore, con gran scandalo del popolo\u00bb. Non contenti i canonici, sempre con l'aiuto delle guardie personali del feudatario, impedirono all'Arciprete della Cattedrale di portare in processione il Santissimo.\nL'atteggiamento ostile dei canonici della collegiata nei confronti di quelli della Cattedrale all'origine era condiviso anche da molti cittadini di Cerreto come testimonia un evento verificatosi nel sinodo diocesano del 1610. Il sinodo infatti venne disturbato dagli eletti dell'Universitas e da alcuni cerretesi i quali asserivano che la chiesa di San Leonardo (adibita a Cattedrale) era di patronato della civica amministrazione e che quindi non poteva essere adibita a sede episcopale. Per questo motivo il vescovo mons. Leone diffid\u00f2 chiunque avesse impedito o molestato fabbri, operai e altre persone \u00abche lavoreranno o fabbricheranno o daranno aggiusti a detta pia opera\u00bb.\nI cerretesi, al fine di risolvere le controversie fra i due capitoli, proposero sin dal 1630 l'erezione di una parrocchia nella Cattedrale, cosa che avvenne solo nel XX secolo. Il 2 gennaio 1630 gli eletti dell'Universitas scrissero alla Santa Sede dicendo che avendo la cittadina diecimila abitanti l'unica parrocchia, quella di San Martino, era insufficiente a contenere i fedeli. L'esposto terminava con la richiesta affinch\u00e9 si \u00aberiga in parrocchia la detta Chiesa episcopale\u00bb.\nIl clero, i feudatari e l'Universitas nel XVII secolo.\nIl mandato vescovile di mons. Eugenio Cattaneo inizi\u00f2 nel 1606 in un periodo torbido per la storia della diocesi. Il 3 agosto 1606 venne ucciso il canonico don Giovan Pietro Palmisano, colpevole solamente di essere stato il testimone chiave in un processo a carico di don Giovan Antonio De Cicco, accusato di essere il mandante dell'assassinio di Girolamo de Hectore di Caiazzo, per mano di banditi con i quali aveva periodiche frequentazioni. Secondo lo storico locale dott. Pescitelli i banditi che avevano ucciso il testimone Palmisano avevano come obiettivo anche l'assassinio di mons. Cattaneo, come si deduce da un documento d'epoca nel quale si legge che \u00abpoich\u00e9 anche il vescovo corse pericolo di vita, per alcuni giorni si ebbe a temere per la sua vita\u00bb. Il motivo di ci\u00f2 va ricercato nel fatto che, stando a quanto riporta il \"Menologio dei Barnabiti\", il neo vescovo si adoper\u00f2 subito dopo il suo insediamento per la riforma del clero locale, in gran parte corrotto.\nGli abusi e i soprusi dei feudatari contro i loro vassalli, perpetrati dagli \"sgherri\" (guardie al servizio del viceconte o del feudatario), si accentuarono drammaticamente sotto il mandato di Diomede V Carafa che non ebbe scrupolo a torturare e ad uccidere le persone che osavano contraddirlo. Fu cos\u00ec che quando il \"dottore fisico\" (medico) Giovannangelo Lombardi fu eletto sindaco di Maddaloni, venuto a sapere che il Lombardi intendeva ricorrere al Sacro Regio Consiglio contro alcuni abusi, il conte Diomede non esit\u00f2 ad ammazzare il Lombardi assieme ad altri suoi compagni.\nLa stessa sorte tocc\u00f2 al diacono Francesco Magnati di Cerreto. Il Magnati, proveniente da una facoltosa famiglia di mercanti di panni lana, mal sopportava i soprusi perpetrati contro i poveri. Era usanza all'epoca che gli \"sgherri\" del conte stilassero un elenco di contadini che dovevano acquistare obbligatoriamente dei maiali al prezzo fissato dal feudatario. Un giorno gli \"sgherri\" si presentarono da un contadino imponendogli l'acquisto di un maiale di cinque mesi alla consistente cifra di sei ducati. Il contadino si ribell\u00f2 sia perch\u00e9 non aveva i soldi per acquistare il maiale e sia perch\u00e9 non ne aveva bisogno. Ne nacque una lite che attir\u00f2 i vicini tra i quali il diacono Francesco Magnati che, compreso l'abuso che si stava perpetrando ai danni del contadino, si fece avanti usando parole dure contro il feudatario e dando al contadino i sei ducati che doveva agli \"sgherri\". La notizia venne subito riferita dalle guardie al viceconte e, da quest'ultimo, al conte Diomede V Carafa che dette mandato allo scagnozzo Giovanni Battista Carapella di uccidere il diacono Magnati. L'omicidio \u00e8 raccontato in una nota scritta dal notaio Giulio Cesare Cappella: \u00abSappia il lettore l'evento straordinario che accadde al diacono Francesco Magnati, illustre notabile della terra di Cerreto: il 20 del mese di ottobre del corrente anno, mentre si dirigeva, per sua devozione, in compagnia del chierico Sisto Mazzacane, di Giovan Lorenzo Mammarella e di un solo servo, verso la chiesa dei Cappuccini di S. Maria delle Grazie della suddetta terra di Cerreto, verso la ventiduesima ora, presso la casa costruita sulla via pubblica, nella vigna di Vincenzo Mazzacane, dopo aver cominciato a salire attraverso il selciato che conduce alla predetta chiesa dei Cappuccini, ricevette in corpo un colpo di fucile con due palle di piombo, che gli colpirono il cuore; e, bench\u00e9 dovesse morire subito, fu trasportato vivo, per grazia di Dio, nella chiesa dei Cappuccini, in cui, dopo due ore, redatto per mezzo suo il testamento per mano di don Simone Mazzacane, e ricevuta l'estrema unzione, mor\u00ec [...]\u00bb. Il notaio continua scrivendo che fu accertato che i due colpi di arma da fuoco furono esplosi dalla parete della casa adiacente alla vigna del Mazzacane e che \u00aberano stati visti due soggetti vestiti di abito clericale, ciascuno col volto coperto, tanto da non poter essere riconosciuti\u00bb.\nL'assassinio di Francesco Magnati non rimase impunito perch\u00e9 Antonio Magnati, ricco mercante di panni lana fratello della vittima, fece tutto il possibile per vendicare avanti alla Giustizia la morte del fratello arrivando addirittura a chiedere udienza al re Filippo IV di Spagna. Presentatosi al sovrano espose con dovizia di particolari la vicenda e mostr\u00f2 al re ed a sua moglie la camicia insanguinata del fratello con i fori dei due proiettili. Il sovrano, molto colpito dalla vicenda, diede incarico al vicer\u00e9 di Napoli di arrestare il conte Diomede V che fu processato in Spagna e condannato all'esilio a Pamplona dove mor\u00ec nel 1660. Il viaggio in Spagna dovette costare non poco ad Antonio Magnati visto che questi nel 1653, su di un casolare di campagna la cui costruzione era stata interrotta, fece apporre un'epigrafe affinch\u00e9 le generazioni successive ricordassero che egli, pur di vendicare la morte del fratello Francesco, non bad\u00f2 a spese.\nLa brutale morte di Francesco Magnati serv\u00ec da monito a coloro che osavano protestare contro i feudatari. Fu solo diversi anni dopo la morte di Diomede V che altri cerretesi cercarono di denunciare le prepotenze dei conti Carafa, sia pure in maniera meno vigorosa e diretta del Magnati. Nel 1680 i cattivi costumi dei feudatari furono oggetto di scherno nel libro \"Nobilt\u00e0 in coppella\", scritto dal cerretese Pietro de Blasio, che si scagliava contro la vuotaggine e l'avvilente ignoranza della nobilt\u00e0.\nL'Universitas, nonostante le ricchezze provenienti dall'industria e dal commercio dei panni lana, gravava in una situazione finanziaria disastrosa e per coprire le numerose imposte dovute ai feudatari e le altre spese straordinarie si indebitava continuamente. Il sopra citato diacono Francesco Magnati nel 1623 prest\u00f2 all'Universitas ben 8.000 ducati che servirono per acquistare grandi quantit\u00e0 di grano in Puglia perch\u00e9 la carestia stava per uccidere molti cerretesi. Lo zio di Francesco, Paolo Emilio Magnati, nel 1617 aveva anch'egli prestato alla civica amministrazione circa 6.000 ducati per rimpinguare le casse comunali ormai vuote.\nFra le uscite straordinarie pi\u00f9 consistenti vi erano quelle inerenti al vitto e all'alloggio delle truppe che sostavano nella cittadina. Secondo la norma vigente all'epoca le truppe che si dirigevano verso delle battaglie, durante il tragitto dovevano essere ospitate e foraggiate a spese delle Universitas. Il comandante delle truppe ogni volta doveva rilasciare una sorta di ricevuta che attestava l'ospitalit\u00e0 prestata dall'amministrazione civica. Quella ricevuta poteva essere presentata alla \"Regia Corte\" per ottenere almeno un parziale rimborso delle spese sostenute. Molto spesso accadde per\u00f2 che i comandanti si rifiutavano di consegnare la ricevuta, facendo cos\u00ec svanire la possibilit\u00e0 di ricevere il rimborso delle spese sostenute. In un atto notarile del 1607 gli \"eletti\" dell'Universitas di Cerreto si lamentarono perch\u00e9 il capitano di fanteria Decio Scognamiglio si era rifiutato di consegnare la ricevuta provocando cos\u00ec un grave danno alle casse comunali dato che i soldati erano stati ospitati a spese della collettivit\u00e0 per pi\u00f9 di un mese.\nUn fatto simile avvenne nel 1633 quando ben duecentocinquanta soldati alloggiarono a Cerreto e nonostante fosse stata presentata apposita ricevuta, la \"Regia Corte\" rifiut\u00f2 il rimborso asserendo l'urgenza del momento dato che le truppe che avevano sostato a Cerreto erano dirette a Milano per una guerra mossa contro gli spagnoli. Pochi anni dopo, nel 1638, gli \"eletti\" dichiararono che la civica amministrazione era debitrice di molte centinaia di ducati al fisco feudale e pertanto chiesero al vicer\u00e9 dell'epoca l'autorizzazione ad aumentare il dazio sulla farina.\nIl terremoto del 5 giugno 1688.\nIntorno alle ore 18:30 del 5 giugno 1688 un terribile terremoto, classificato fra il X e l'XI grado della Scala Mercalli, rase al suolo Cerreto e la maggior parte dei paesi del Sannio. Il vescovo dell'epoca Giovanni Battista de Bellis in una relazione scritta l'11 giugno 1688 e rivolta alla Congregazione per i Vescovi cos\u00ec si espresse: \u00abSon forzato lagrimando dare avviso a V.E. dello spettacolo orrendo della desolazione di tutta questa mia Diocesi, per il terremoto succeduto a' cinque della corrente vigilia di Pentecoste, mentre io sono rimasto per piangere le miserie mie e di questo mio Popolo. [..] Telese da' tempi antichi fu abbandonata ed i Vescovi miei predecessori trasferiron l'abitazione nella Terra di Cerreto, gi\u00e0 numerosa di Popolo, e insigne ove anche si edific\u00f2 una Chiesa, assai bella, e in questa Chiesa si trasfer\u00ec il servizio della Cattedrale, ove officiavano i Canonici, quindici di numero. In essa Terra di Cerreto vi era ancora la Chiesa di San Martino, Parrocchiale e Collegiata, con undici Canonici e l'Arciprete. Vi era un Convento di frati Conventuali luogo di studi e insigne, un Convento di frati Cappuccini, ed un altro di Monache dell'Ordine di Santa Chiara, ove erano sessantacinque monache e converse. Hor questa Terra con le Chiese, Monasteri, e tutto, per quanto tempo porria dirsi un Credo, croll\u00f2 tutta, tutta, tutta, senza che vi rimanesse in piedi pure una casa da desolarsi, cosa che chi non la vede, stenteria crederla\u00bb.\nUn testimone oculare, Vincenzo Magnati, cos\u00ec descrisse il disastroso evento: \u00abCapo della Contea (Cerreto), nella quale si numeravano poco men che 8000 abitanti la met\u00e0 di essi cess\u00f2 sepolta in quell'eccidio, ed in quel medesimo giorno appunto del 5 giugno, nel sentirsi ed avvertirsi la prima scossa della Terra la presero quasi per burla e per ischerzo, nella seconda pensavamo che dovesse cessare e nella terza gridavamo: non \u00e8 gi\u00e0 burla, e nel fuggire furono tutti oppressi dalle pietre e sepolti dalle medesime ritrovando cos\u00ec la morte e la sepoltura essendo caduta tutta senza conoscervi un vestigio di essa, osservandosi solamente un gran mucchio mal composto di sassi, pietre, calcina, travi ed altri materiali, dimostranti di esservi stati in essa edifici e fabbriche [...] Gli edifizi si osservavano piegarsi e dibattersi da' fondamenti, e violentemente agitarsi [...] l'acque in alcuni luoghi, perduta la loro naturale chiarezza, si ritirarono dalle loro fonti [...]\u00bb. Un altro testimone della tragedia, una suora del monastero delle clarisse di Cerreto, cos\u00ec si espresse: \u00abNell'anno del signore 1688 al 5 giugno ad ore venti di sabato di Pentecoste [...] nel tempo che ci ritrovammo a cantare vespera solenne, nell'intonare lo primo salmo di vespera fu la prima scossa, quali ci vidimo tutte morte, per\u00f2 la Madre Abadessa sor Giuditta Mazzacane diede loco di silenzio, e seguitimmo colo vespera, nel Benedicamus domino fu cos\u00ec terribile il terremoto, che ce retrovassimo tutte sepolte vive nel detto Coro, quali ne rimasero quaranta monache vive con la Badessa sor Giuditta Mazzacane angora viva [...]\u00bb.\nLe case caddero una sull'altra e la distruzione fu totale. I superstiti si riversarono nelle campagne circostanti e nella zona dove sorge l'attuale centro abitato. Il 6 giugno, giorno successivo il sisma, il vescovo Giovanni Battista de Bellis (che quando accadde il terremoto era in visita a Faicchio) venne a piedi a Cerreto, trovandovi solo distruzione e desolazione. Egli si premur\u00f2 di raccogliere le suore di clausura sopravvissute, terrorizzate e spaesate, e di cercare una migliore sistemazione per loro. Trovata una casa dove ospitarle, il vescovo scrisse che al 16 luglio non era stato ancora possibile trasferire le suore perch\u00e9 non aveva trovato nessuno che lo aiutasse a scortarle dato che i sopravvissuti erano intenti, o a compatire le loro sciagure, o a cercare di dissotterrare dalle macerie qualche suppellettile e i risparmi che avevano custodito.\nIl poeta cerretese Giovan Lorenzo Dalio nella sua elegia dal titolo \"La caduta di Cerreto per il terremoto\" descrisse minuziosamente quanto accadde durante e dopo il terremoto. All'inizio vi fu un forte boato, poi precipitarono grossi sassi dalle montagne circostanti. Alcuni fuggivano senza meta; altri, in preda al panico, restarono fermi trovando in questo modo la morte. Case, chiese e palazzi crollarono uno dopo l'altro, e una nube scura e fitta di polvere soffocava il respiro e offuscava la vista. Diradatasi la nube apparve ai sopravvissuti uno spettacolo orrendo: ovunque macerie e sangue, feriti e mutilati, tanti morti. Subito dopo il sisma, mentre i pi\u00f9 piangevano la morte di un parente o di un amico, iniziarono i furti, i saccheggi e le risse.\nIn un'altra relazione di mons. de Bellis si evince ancora meglio il clima di incertezza e di rassegnazione che regnava nei giorni successivi il disastroso evento. Il vescovo infatti scrisse che tutta questa \u00ab[...] povera gente rimasta senza chiese, senza casa e senza suppellettili [...] viveva miseramente nelle campagne senza speranza non solo d'aver un luogo coperto dove ricoverarsi in questo inverno, ma senza haver modo di conservar lo scarso raccolto di quest'anno\u00bb. Mancava quindi il cibo, e sia i mulini che i forni, essendo crollati, non potevano essere usati. Ad aggravare la situazione vi furono delle \u00abpiogge molto spesse\u00bb, secondo quanto annota il vescovo in una lettera del 19 giugno 1688.\nAppena arrivata la notizia del disastro a Napoli, dove risiedevano i feudatari, il conte Marzio Carafa prontamente si premur\u00f2 di far arrivare a Cerreto una grande quantit\u00e0 di pane, diversi medici e vari medicamenti per alleviare le sofferenze dei superstiti. Assieme ai medici, ai viveri e alle vettovaglie arriv\u00f2 nella cittadina anche Marino Carafa, fratello del conte e futuro governatore dello Stato dei Presidi in Toscana. A conferma di ci\u00f2 vi \u00e8 un atto del notaio cerretese Nicola Mastrobuoni, in cui \u00e8 scritto che in \u00abIn tal'eccidio il Signor don Marino Carafa, fratello di S. Ecc. il Duca Marzio, si port\u00f2 subito in detto Cerreto, e pens\u00f2 di edificare in altro luogo l'abitazione dei pochi Cittadini rimasti\u00bb.\nIn quel momento di grande confusione e disperazione Marino Carafa riusc\u00ec a gestire prontamente e con sangue freddo i soccorsi rivolti ai superstiti e si adoper\u00f2 per scavare nelle macerie al fine di trovare altre persone ancora in vita. Vincenzo Magnati nella sua opera \"Notitie istoriche de' terremoti\" cos\u00ec descrive l'operato di Marino Carafa: \u00abFurono pure cavate vive tra quelle rovine molte donne rimaste sepolte per pi\u00f9 giorni con i figliuoli, che poppavano il latte, dalla piet\u00e0 del Maggiore di Battaglia della Contea di Catalogna nel Regno di Aragona D. Marino Carafa, trattenuto forse per disposizione Divina, essendo stato destinato al sollievo della Contea, e di quei afflitti popoli, rimirando i loro infortuni con occhio paterno, provvedendo alle loro necessit\u00e0 con carit\u00e0 e amore inesplicabile\u00bb.\nOltre a quelle del Magnati numerose altre sono le testimonianze di persone trovate ancora in vita sotto le macerie: dopo nove giorni dal sisma fu dissotterrato un giovane che era sopravvissuto bevendo il vino che aveva in cantina; dopo dodici giorni fu cavata una donna che disse di non aver sentito il bisogno di mangiare; dopo tredici giorni fu dissotterrato un ragazzo di tredici anni che raccont\u00f2 di essere stato assistito dalla Madonna che gli aveva chiesto di diventare frate. Dopo tredici giorni fu rinvenuto il giovane Giuseppe Ciaburri, nipote del barone di Ginestra degli Schiavoni, che fu trovato in un vuoto creatosi fra i cumuli delle macerie. Il Ciaburri, trovato disteso su diversi cadaveri, venne salvato grazie alle cure del medico Gian Domenico d'Addona e raccont\u00f2 di essere stato sempre cosciente di essere stato vittima di un terremoto ma credeva di essere rimasto sepolto solo tre giorni e non tredici, perch\u00e9 aveva dormito molto.\nGli storici concordano sulla tesi che morirono sotto le macerie circa la met\u00e0 dei cerretesi ma sono discordi sulla quantificazione di questa met\u00e0 e sul numero degli abitanti antecedenti il sisma. Secondo il Magnati, testimone oculare, e un atto notarile del 1744 gli abitanti di Cerreto nel 1688 erano ottomila e le vittime del sisma furono circa quattromila, cifra confermata dal libro dei morti della collegiata di S. Martino dove vi \u00e8 scritto che morirono pi\u00f9 di tremila abitanti. Secondo il Pescitelli gli abitanti prima del terremoto erano quattromiladuecento e le vittime furono circa duemila. Tale tesi per\u00f2 contrasta con la testimonianza del Magnati e con le relazioni dei vescovi che annotavano che a seguito della peste del 1656 gli abitanti di Cerreto erano circa ottomila.\nLa ricostruzione.\nIl conte Marzio Carafa e suo fratello Marino Carafa fermarono coloro che intendevano ricostruire le loro case sulle macerie della citt\u00e0 distrutta e, con la consulenza di pi\u00f9 periti ingegneri, decisero di ricostruire la cittadina pi\u00f9 a valle e su di un suolo maggiormente stabile. La zona scelta per costruire la \"nuova\" Cerreto era un vasto e tozzo colle lambito a est e ad ovest dai torrenti Turio e Cappuccini e attraversato da nord a sud dall'antica \"via Telesina\" che raccordava Cerreto antica a Telesia.\nI motivi di questa scelta, secondo lo storico locale Vincenzo Mazzacane, non scaturirebbero da un gesto lungimirante del feudatario nei confronti dei suoi sudditi, ma invece da una convenienza economica dato che le sole imposte ricavate dall'industria dei panni lana fornivano direttamente ai conti Carafa oltre 10000 ducati l'anno, pari a circa tre milioni di euro attuali. La scelta dei Carafa di ricostruire la cittadina in un sito diverso dal precedente non dest\u00f2 l'approvazione dei superstiti visto che da un atto notarile dell'epoca si apprende che alcuni cerretesi \u00abfurono costretti anche con le Carceri portarsi altrove ad abitare\u00bb.\nL'edificazione del nuovo centro abitato fu iniziata subito dopo la \"squadratura\" degli isolati che fece il \"regio ingegnere\" Giovanni Battista Manni, il quale ebbe anche il compito di valutare la rendita dei terreni occupati. Infatti il suolo dove sorse la \"nuova\" Cerreto era di propriet\u00e0 di diverse famiglie che ebbero l'obbligo di venderlo ai cittadini che dovevano costruire le loro case secondo la rendita valutata dal Manni. Fu cos\u00ec che, disegnate le insule e valutati i terreni occupati, \u00abnello stesso anno accaduto il terremoto [...] tutti, e ciascuno di detti Cittadini, pigliarono, e designarono la loro abitazione [...] le Piante, che dovevano servire per uso di edificare case, di giardini e d'orti; ed in effetti ciascun Cittadino incominci\u00f2, e senza interruzioni prosegu\u00ec le fabbriche della propria casa nel luogo eletto e designato\u00bb.\nLa \"nuova Cerreto\" fu costruita su terreni di propriet\u00e0 privata che erano adibiti a coltivazione o che spesso erano incolti e pieni di rovi o di sassi. Il suolo pi\u00f9 vasto era quello del barone Pietro Petronzi, esteso sessanta moggia ma che fu dichiarato di poca rendita. Su questo terreno fu costruita la collegiata di San Martino e il monastero dei padri conventuali di S. Antonio. Seguiva per grandezza il suolo del dott. Paolo Emilio Magnati che era in parte adibito ad oliveto e sul quale venne costruita la chiesa di Santa Maria e palazzo Nardella. Altri suoli di minore estensione erano quelli dell'Universitas (dove venne costruito il monastero delle clarisse), di Margherita Carapella (dove fu edificato palazzo Ungaro) e dei Russo (all'inizio dell'attuale corso Umberto). Fra la via Telesina e il torrente Cappuccini si susseguivano degli appezzamenti di propriet\u00e0 degli Amato, dei Grillo e del reverendo Domenico Giamei; quest'ultimo terreno era pieno di sassi ed era molto ripido a causa della vicinanza del torrente. Piccole porzioni di suolo appartenevano alle chiese di San Martino e di Sant'Onofrio mentre il terreno sul quale fu costruita la Cattedrale era di propriet\u00e0 di Alfonso Gennarelli.\nIl conte Marzio Carafa, per favorire la ricostruzione, eman\u00f2 diversi provvedimenti. In primo luogo, siccome molti cerretesi avevano perso tutti i loro averi sotto le macerie e per non vederli patire nelle campagne, ottenne dal locale Monte di Piet\u00e0 un prestito di ben 3000 ducati e con questi soldi fece edificare delle casette di uno o due vani che vendette a una cifra che variava da 50 a 184 ducati, che potevano essere pagati comodamente entro quattro anni con l'interesse del 6%. Il conte, inoltre, autorizz\u00f2 il suo esattore a concedere a tutti quei cerretesi che ne avessero fatta richiesta, le somme di denaro che volevano. Tali somme, concesse senza alcun interesse, dovevano essere restituite all'esattore entro tre anni pena l'applicazione dell'interesse del 6%. Infine fu disposto che coloro che avevano occupato un suolo per edificare, se non vi costruivano subito dovevano darlo ad altre persone che avevano interesse a costruire. Lo storico locale Renato Pescitelli, se pure sottolinea la straordinaria sensibilit\u00e0 dei Carafa verso i loro sudditi, non manca di evidenziare come questi provvedimenti avevano un \"costo zero\" per le casse feudali dato che sia le somme versate per le abitazioni e sia quelle date dagli esattori ai cittadini bisognosi, vennero ripagate entro il 1712.\nSoli otto anni dopo il disastroso terremoto ogni cittadino aveva costruito la propria casa. Il vescovo dell'epoca mons. Biagio Gambaro il 22 dicembre 1696 scrisse infatti che \u00ab[...] ogni cittadino a' fatto sua casa e la citt\u00e0 si \u00e8 rifabbricata con tanto ordine e in tempo s\u00ec breve che i vicini ne hanno avuto ad ammirarsene e stupirsene [...]\u00bb. La necessit\u00e0 di impiegare i fondi e la manodopera nella edificazione delle case e delle industrie dei panni lana fece slittare il completamento delle architetture religiose i cui cantieri durarono in alcuni casi sino alla met\u00e0 del XVIII secolo.\nEconomia e societ\u00e0 dopo il 1688.\nLa ceramica e le altre attivit\u00e0 economiche.\nCon la ricostruzione della cittadina giunsero a Cerreto numerose maestranze artigiane, specie napoletane, fra cui diversi ceramisti che contribuirono alla rinascita della \"ceramica cerretese\". La venuta di queste maestranze fu agevolata da una disposizione degli \"Statuti\" del 1541 che esentava i forestieri che si stabilivano nella cittadina dal versamento di diverse imposte.\nNella \"nuova\" Cerreto esisteva un vero e proprio quartiere dei ceramisti che trovava posto nei pressi della Cattedrale. Durante la ristrutturazione di numerose abitazioni site in quella zona sono stati ritrovati resti di fornaci per la cottura delle terrecotte e delle ceramiche. In questa \"insula dei faenzari\" c'erano le botteghe di Francesco Iadomaso, cerretese, e Carlo Coluccio, di Campobasso. Nella stessa zona sorgeva la bottega di Nicol\u00f2 Russo, maestro faenzaro trasferitosi da Napoli nel 1693. Nella sua bottega lavorarono molti giovani apprendisti che nel corso del Settecento divennero i principali esponenti della ceramica cerretese: Domenico Marchitto, Santi Festa, Melchiorre Cerri, Nicola e Crescenzo Petruccio, Nicola Marchitto, Salvatore Paduano, Giuseppe Paolino. Il Russo esegu\u00ec numerose opere a Cerreto Sannita tra cui diverse pavimentazioni in architetture religiose.\nAgli inizi del Settecento il governatore della contea Migliorini cos\u00ec descriveva in una poesia la zona dove lavoravano i ceramisti cerretesi:\nNel 1733 in una sua relazione il vescovo Francesco Baccari cos\u00ec si espresse: \u00ab[...] il Seminario ed il Palazzo Vescovile \u00e8 gi\u00e0 compiuto, ed attualmente si sta fabbricando la Chiesa Cattedrale, che perfezionandosi, tra pochi anni, come si spera, non sar\u00e0 inferiore a verun'altra Chiesa Cattedrale delle Diocesi convicine. Cerreto \u00e8 citt\u00e0 di quattromila, e pi\u00f9 anime, oltre la Cattedrale vi \u00e8 anche una Collegiata insigne con undici canonici, ed un arciprete, [...] il Clero \u00e8 numeroso di cento ecclesiastici circa, compresi i Canonici dei due Capitoli ed i Chierici. Vi sono i due conventi di San Francesco e de' Cappuccini; un Monastero di Clausura con sessanta monache, e diverse altre Chiese; i Dottori di Legge; i Professori di Medicina e gli Speziali sono molti. Il suo territorio \u00e8 fertile, mentre d\u00e0 ogni anno oltre ventimila barili di vino [...] d\u00e0 praticamente grano a sufficienza, ed altri commestibili. Vi si fabbricano alcuni panni particolari [...] non vi manca ogni sorta di arte\u00bb. Il vescovo continuava la sua relazione scrivendo che l'industria ed il commercio dei panni lana fruttavano annualmente pi\u00f9 di sessantamila scudi e che per la ricostruzione \"ex novo\" della cittadina si era spesa l'esorbitante cifra di un milione di ducati, pari a circa duecento milioni di euro.\nNel 1742, grazie all'introduzione da parte del re Carlo di Borbone del catasto onciario, si percepisce un quadro migliore della situazione economica cerretese. In quell'anno a Cerreto vi erano centotrentasei \"scardatori\", venticinque \"azzimatori di panni\", quindici \"balcatunari\", tre \"tintori\" di panni, trecentotrenta braccianti o \"zappatori\" e sessantasei \"pastori\" che ruotavano intorno alla locale industria dei panni lana. Poi tra coloro che gestivano delle botteghe vi erano cinque barbieri, un cerchiaro, quattro funari, diciannove falegnami, un \"filaferro\", trentatr\u00e9 fabbri, un indoratore, un \"maestro di far forbici d'azzimar panni\", uno di \"far pettini\" ed un altro di far \"setacci per cernere farina\", due maniscalchi, due \"maestri di imbasto\", un \"pelliero\", due \"tinari\", tre \"seggiari\", ed ancora, ventidue sarti, otto \"fundichieri di merceria\", due \"fucilieri\", trentatr\u00e9 scarpari, due ramari, un semensaro, un maccaronaro, tredici fabbricatori, otto scalpellini, due pittori ed un marmoraro. Legati alla manifattura delle ceramiche vi erano invece quattro \"faenzari\", cinque \"pignatari\", due \"rovagnari\" e tre \"canalari\". Facevano parte del mondo della cultura, poi, due agrimensori, due \"scrittuali\", tre giudici ai contratti, un musico, sette notai, tre \"speziali manuali\" e \"tre speziali di medicina\", ventotto \"dottori nelle leggi\" ed otto \"dottori fisici\". Infine vi erano quarantatr\u00e9 membri del clero secolare, tredici frati sacerdoti, otto sacerdoti, venticinque chierici, quarantacinque suore e cinquantuno studenti, alcuni dei quali universitari.\nGradualmente, ed a partire dalla met\u00e0 del XVIII secolo, l'industria dei panni lana cominci\u00f2 il suo lento declino sia a causa delle scarse risorse su di essa investite, che servivano per la ricostruzione della cittadina, sia per la crescente concorrenza delle industrie settentrionali, sia per il progressivo indebolimento del ceto mercantile cerretese, afflitto da secoli di ingiustizie e continue liti con i feudatari.\nL'Universitas e i feudatari nel XVIII secolo.\nLa situazione finanziaria dell'Universitas era sempre pi\u00f9 grave. Oltre all'imposta sui fuochi (famiglie) la civica amministrazione era gravata da diversi altri pesi annuali quali: 150 ducati al feudatario come donativo per Natale; 600 ducati per la \"camera riservata\" (per l'esercizio della giustizia civile e penale); 750 ducati per la zecca di pesi e misure e per il diritto di passo; 180 ducati all'erario (esattore) della contea; 255 ducati agli \"sgherri\" (squadra di polizia); 83 ducati a coloro che il conte destinava a bollare o registrare i panni lana prodotti a Cerreto; 24 ducati per \"ius staterae\"; 50 ducati per il mastrodatti civile. Vi erano poi i 1000 ducati richiesti per confermare gli \"Statuti\" del 1541 e i numerosi dazi indiretti sull'industria dei panni lana e sui generi alimentari. Oltre a queste uscite ordinarie l'Universitas si trovava ad affrontare di continuo numerose spese straordinarie.\nNel 1737 l'Universitas, gravata da diversi debiti pregressi e stanca di dover pagare innumerevoli imposte e diritti feudali, intent\u00f2 una nuova lite contro i conti Carafa presso il Sacro Regio Consiglio presentando trentacinque capi di gravame riguardanti principalmente gli esosi donativi concessi ai feudatari, al viceconte ed ai suoi protetti, le carcerazioni arbitrarie e le imposte sui panni lana. In risposta i feudatari inviarono centoventi soldati che, guidati dal viceconte Casselli, irruppero durante un'assemblea di cittadini arrestando e punendo molti dei partecipanti. Tutti i cerretesi, tranne i pochi che appoggiavano i Carafa, in prenda al panico, si rifugiarono nelle chiese e nei conventi. Le persone pi\u00f9 colte furono incriminate con l'intento di far ritirare la lite. Per quaranta giorni nessuno usc\u00ec per strada e nessuno lavor\u00f2 finch\u00e9 il re Carlo III, colpito da alcune suppliche, ordin\u00f2 alla Regia Camera della Sommaria di verificare se ci fosse stato uso di giustizia e la stessa Corte provvedette tempestivamente richiamando gli atti e ordinando la scarcerazione dei detenuti.\nLa presentazione del ricorso al Sacro Regio Consiglio aveva messo in allarme il conte ed il governatore che cercarono in tutti i modi, anche con la forza, di convincere i cittadini a ritirare l'esposto. Il viceconte Casselli assold\u00f2 dei malviventi che, armati di \"volpini\" (nervi di bue), giravano per la citt\u00e0 con l'obbiettivo di mietere terrore e di punire gli \"eletti\" dell'Universitas. Gli episodi di violenza furono molteplici: il messo che portava notizie dal tribunale di Napoli fu schiaffeggiato e bastonato; il 16 giugno vennero percossi gravemente e senza motivo tre negozianti; il 26 giugno fu assalito e preso a calici ed a pugni un altro cerretese; a luglio un altro cittadino fu percosso a sangue in piazza; nei mesi successivi altri cerretesi furono feriti gravemente. Il viceconte Casselli, artefice di tanta violenza, respinse le querele, e allo scopo di diffamare le pi\u00f9 importanti famiglie cerretesi dell'epoca diede alle stampe un pamphlet nel quale scriveva che ben trentadue famiglie cerretesi erano composte da giocatori, adulteri, usurai, idolatri, ladri, truffatori, incestuosi, falsari e cornuti. Ma la violenza non si ferm\u00f2 solo alle bastonate e alle percosse: allo scopo di colpire l'onore di una delle famiglie che avevano sostenuto il ricorso al Regio Consiglio, il viceconte Casselli ordin\u00f2 di verificare pubblicamente lo stato di verginit\u00e0 della giovane Carminia Landolfo.\nLa causa presso il Sacro Regio Consiglio, iniziata nel 1738, consegn\u00f2 non pochi successi ai cerretesi che ebbero modo, sia pure parzialmente, di riscattarsi da secoli di ingiustizie e soprusi feudali. Il tribunale dichiar\u00f2 non dovuti i pagamenti per la \"camera riservata\" e il conte non solo fu condannato alla restituzione dei diritti di camera riservata, ma fu anche condannato al pagamento della \"bonatenenza\", una specie di imposta fondiaria sui beni di propriet\u00e0 feudale. Vennero anche soppressi i donativi natalizi ed i diritti indebiti dovuti al governatore ed ai suoi aiutanti. Il successo pi\u00f9 importante che ottenne la civica amministrazione fu quello di abolire le norme che stabilivano che i cerretesi erano costretti a macinare il grano nei molini dei feudatari e ad acquistare qualsiasi bene dai feudatari, ottenendo cos\u00ec una liberalizzazione del commercio e delle industrie.\nIl debito comunale continu\u00f2 a salire passando dai 4.395 ducati della met\u00e0 del Settecento agli 11.796 del 1782. Incisero sui bilanci le spese straordinarie quali gli onorari dovuti agli avvocati napoletani per sostenere i giudizi avanti al Sacro Regio Consiglio, le spese per fronteggiare la peste e la carestia del 1764 e, infine, gli stipendi per i gendarmi che erano incaricati di vigilare affinch\u00e9 fossero evitati furti e scorribande di malviventi che, nella seconda met\u00e0 del XVIII secolo, erano all'ordine del giorno.\nLe scorribande erano spesso effettuate da bande di albanesi a cavallo come accadde il pomeriggio del 7 agosto 1774. Quel giorno degli albanesi a cavallo si diressero verso il negozio di Giuseppe Capuano che era l'appaltatore per la vendita dei \"regi tabacchi\". Trovato il Capuano, gli albanesi lo immobilizzarono e, facendo esplodere colpi di baionetta, fecero frettolosamente rientrare nelle loro case coloro che stavano per la strada. Anche il vescovo mons. Filiberto Pascale, che stava facendo una passeggiata lungo il corso, fu tirato con la forza in una casa per evitare che gli albanesi potessero fargli del male. La banda si diresse con il Capuano verso il Santuario della Madonna delle Grazie dove, accampatasi nello spazio antistante il complesso religioso, torturarono il Capuano. Fu solo grazie alla mediazione dei frati cappuccini che si addivenne ad un accordo in base al quale il Capuano, venendo liberato, era obbligato ad acquistare una grande quantit\u00e0 di tabacchi di contrabbando forniti dagli stessi albanesi.\nEt\u00e0 contemporanea.\nLa dominazione francese.\nNel 1799, giunte delle truppe napoleoniche nella vicina Solopaca, alcuni cerretesi vi si recarono il 15 gennaio. L\u00ec il generale di brigata Dufrese, in nome del generale Jean \u00c9tienne Championnet, nomin\u00f2 tre cittadini incaricati di governare il comune e \u00abdi dire la verit\u00e0 al popolo, di rassicurare i buoni, di dar animo ai timidi e di vigilare contro i malvagi\u00bb. La \"patente\" di nomina aggiungeva che i francesi riconoscevano il rispetto dovuto alla propriet\u00e0, alle persone e alla religione, ordinando a tutti i cerretesi di riconoscere i cittadini Giovanni Di Lella, Gregorio Mastracchio e Giuseppe Mazzacane come loro magistrati e di prestare ad essi rispettosa ubbidienza.\nProclamata la Repubblica Partenopea continuarono diverse manifestazioni di attaccamento alle nuove istituzioni repubblicane culminate con la creazione dell'albero della libert\u00e0. La breve parentesi della Repubblica Partenopea venne chiusa poco dopo dai francesi che a seguito della creazione del Regno di Napoli abbatterono, in piazza, l'albero della libert\u00e0.\nFu sotto la dominazione francese, ed in particolar modo con il regno di Gioacchino Murat, che vennero attuate diverse ed importanti riforme che giovarono anche a Cerreto come l'istituzione delle scuole primarie d'obbligo, l'abolizione del feudalesimo e la creazione dei Decurionati che sostituirono le obsolete Universitas. A seguito dell'istituzione delle scuole primarie d'obbligo il Decurionato cerretese elesse il reverendo Michele Marchitto maestro per i fanciulli e la signora Caterina Mazzarelli maestra per le fanciulle.\nContestualmente non mancarono scorribande e soprusi attuati dalle armate francesi. Chiese e conventi vennero saccheggiati, la Cattedrale e il Seminario furono occupati dall'esercito napoleonico e fu soppresso l'antico monastero dei padri conventuali di Sant'Antonio. In un \"libro di memorie\" del barone Carizzi di Cerreto si legge:\n\u00abFebbraio 1806. Sono venuti nuovamente i francesi in Cerreto (circa tremila di cavalleria e fanteria, come si disse) [...] e per evitare il saccheggio si dovette fare una regalia di ducati 1.260 al generale, e la mattina del 15 partirono per Benevento. La sera del 15 ne giunsero altri trecento. La rata mia di contribuzione fu di ducati 23\u00bb.\nIl 26 luglio 1805, giorno della festa di Sant'Anna, un nuovo terremoto colp\u00ec Cerreto provocando alcuni danni alla parte bassa del centro storico e alle architetture religiose. Dal sopra citato \"libro di memorie\" del barone Carizzi si legge: \u00abLuned\u00ec 26 luglio 1805, giorno di S. Anna, dopo le ore due di notte, ci \u00e8 stata una scossa orribile di terremoto che ha rovinato molte case abbascio Cerreto, colla morte di sette persone. Tutte le case han patito, chi pi\u00f9 chi meno. Le chiese specialmente han patito assai: la Cattedrale, S. Antonio, la Congregazione di Costantinopoli [...] S. Martino avrebbe dovuto patire assai danno, ma si attribu\u00ec a miracolo della Madonna delle Grazie, che stava esposta fin dal 13 luglio, e che sicuramente ha salvato Cerreto dall'ultimo eccidio\u00bb. Croll\u00f2 uno dei due campanili della Cattedrale, fu danneggiato il palazzo del Seminario e crollarono il presbiterio, il transetto e la cupola della chiesa di Sant'Antonio, mai pi\u00f9 ricostruiti. I morti furono sette. Stranamente il sisma colp\u00ec maggiormente la parte bassa della cittadina provocando lievissimi danni alla parte alta.\nA seguito dell'emissione del decreto di eversione della feudalit\u00e0 nacque la commissione feudale, organo collegiale istituito al fine di decidere sulle liti inerenti alla divisione dei beni demaniali e dei beni dei feudatari. La sentenza inerente al municipio di Cerreto fu emanata il 5 luglio 1809.\nNel 1807 al comune venne aggregata quale \"casale\" (frazione) la localit\u00e0 Massa. Infatti nella delibera del Decurionato del 1\u00ba maggio 1808 venne nominata una persona addetta \u00aballa pulizia municipale e rurale di Massa, casale aggregato a questa Universit\u00e0 di Cerreto\u00bb. Nel 1809-1810 Cerreto perse i suoi storici \"casali\" di Civitella Licinio e di San Lorenzello, divenuti comuni autonomi.\nLa restaurazione.\nCaduto Napoleone, combattuto e vinto Gioacchino Murat, torn\u00f2 sul trono Ferdinando IV di Napoli ponendo cos\u00ec fine al decennio di riforme e di cambiamenti sociali che aveva investito il meridione d'Italia.\nNel 1820 alcuni moti costrinsero il sovrano Ferdinando I delle Due Sicilie a promettere, il 7 luglio, la Costituzione. Il 20 agosto dello stesso anno vennero eletti cinque delegati che, assieme agli altri designati dai comuni del circondario, elessero deputato il dott. Pietro Paolo Perugini di San Lorenzello.\nNel 1848 nuovi moti, analogamente al 1820, obbligarono Ferdinando II a concedere una carta costituzionale il 10 febbraio. Proprio durante quei giorni percorse Cerreto un \"carro della libert\u00e0\", organizzato dal reazionario Giuseppe Mastracchio.\nIl 15 giugno fu eletto deputato il cerretese Pasquale Ciabburri con 364 voti contro i 152 di Giulio Porto di Faicchio, gli 85 di Mariano Piazza ed i 53 di Gaetano Del Giudice. Ma nel marzo del 1849 il Re pose fine violentemente al regime costituzionale, reintroducendo l'assolutismo. Il 19 dicembre 1849, il sottointendente di Piedimonte diede incarico al \"capo-urbano\" Tommaso Carizzi di sorvegliare rigorosamente una lista di cerretesi sospettati di aver complottato contro la monarchia. Il Carizzi rispose per\u00f2 di non aver nulla da riferire sul \"conto dei predetti\".\nIl 9 febbraio 1852 Ferdinando II giunse a Solopaca per l'inaugurazione del ponte Maria Cristina sul fiume Calore. Nel pomeriggio il Re, accompagnato dal Ministro dell'interno, da quattro ufficiali superiori e da trenta guardie a cavallo, si ferm\u00f2 senza avviso a Cerreto, dirigendosi verso la Cattedrale. Lo storico locale Nicola Rotondi cos\u00ec descrive l'evento:\nL'augusto Sovrano si rec\u00f2 poi nel Seminario visitandolo interamente e permettendo ai seminaristi di baciargli la mano. Successivamente si affacci\u00f2 da una finestra dell'edificio rivolta verso la piazza ascoltando gli \"evviva\" di una folla festosa (dovuti anche per la notizia che aveva elargito 100 ducati da distribuire ai poveri).\nIl clero locale colse l'occasione della visita di Ferdinando II per denunciargli la difficile situazione in cui versava la diocesi non avendo avuto vescovi dal 1800 al 1818 ed essendo stata successivamente unita a quella di Alife, pi\u00f9 giovane e piccola rispetto a quella cerretese. In data 6 luglio 1852 il Papa Pio IX, su istanza del \"carissimo nostro figlio in G. C. Ferdinando II, illustre Re del Regno delle Due Sicilie\", ordin\u00f2 il ripristino della cattedra vescovile a Cerreto.\nAl nuovo vescovo mons. Luigi Sodo venne affidato un incarico gravoso, quello di ricostruire una diocesi che per mezzo secolo era rimasta soppressa. Ai fedeli che il 14 agosto 1853 lo accolsero all'ingresso nella cittadina disse: \u00ab[...] Ma piacque a quel Dio che \u00e8 l'arbitro di nostra vita, nelle cui mani sono collocate le sorti degli uomini, prolungare i miei giorni, sottraendomi alla falce della morte, e mentre ripigliate avevo le cure del mio ministero, inaspettatamente mi vidi trasferito al regime di questa illustre Chiesa, che per degnazione del Romano Pontefice, dietro le istanze del religiosissimo Nostro Sovrano [...] veniva separata da quella di Alife, e nel primiero suo lustro e splendore reintegrata\u00bb.\nIl regno d'Italia.\nGli anni del brigantaggio.\nNel 1860 i liberali di Cerreto assieme a quelli dei paesi vicini si organizzarono in un comitato provvisorio che ricercava armi e raccoglieva denaro per allestire la \"legione del Matese\" che il 3 settembre, capitanata dal De Marco, entr\u00f2 in Benevento proclamandovi un governo provvisorio.\nNello stesso anno Cerreto fu protagonista di un tentativo di reazione il 27 settembre quando alcuni contrabbandieri, incoraggiati dalla voce che delle truppe regie marciavano da Amorosi verso San Salvatore Telesino, assaltarono la locale stazione della guardia nazionale armandosi dei fucili e delle armi ivi presenti. Successivamente gli insorti costrinsero la banda musicale a seguirli sino alla piazza antistante la Cattedrale di Cerreto Sannita. Indotti dal vescovo Luigi Sodo a disperdersi, si ritrovarono davanti al palazzo di Giacinto Ciaburro che venne assaltato e saccheggiato poco dopo la fuga, tramite il giardino, della famiglia Ciaburro. Il vescovo Sodo venne per\u00f2 accusato di essere stato l'ideatore della rivolta e a seguito dell'emissione di un mandato di cattura fugg\u00ec a Napoli il 7 novembre. Torn\u00f2 in paese il 15 giugno 1861 ma dovette scappare di nuovo perch\u00e9 sospettato di favoreggiamento verso i briganti.\nCon decreto del 25 ottobre 1860, firmato in nome del \"dittatore\" Garibaldi dal generale Giorgio Pallavicini, Benevento venne eretta in provincia del Regno. Successivamente e con decreto luogotenenziale, il 17 febbraio 1861, Cerreto fu tolta dal distretto di Piedimonte d'Alife e aggregata alla provincia di Benevento in qualit\u00e0 di capoluogo di distretto. Al nome della cittadina fu aggiunta la parola \"Sannita\" per distinguerla dagli altri comuni omonimi della penisola. Primo presidente della neonata provincia di Benevento fu il cerretese Michele Ungaro.\nGi\u00e0 a partire dagli ultimi mesi del 1860 una folta banda di briganti comandata dal cerretese Cosimo Giordano, andava incitando le popolazioni locali alla rivolta contro l'esercito piemontese. Cos\u00ec nell'agosto 1861 importanti tentativi di rivolta si ebbero nei comuni di Pontelandolfo (7-9 agosto) e Casalduni (11 agosto). Ma mentre a Pontelandolfo furono commessi solo alcuni omicidi di traditori e spie per mano del Giordano e dei suoi uomini, a Casalduni invece la popolazione trucid\u00f2, una volta fatti prigionieri, ben quaranta soldati, quattro carabinieri e un luogotenente di fanteria. In risposta il 14 agosto all'alba un battaglione di cinquecento soldati comandato dal colonnello Pier Eleonoro Negri, trov\u00f2 vendetta sull'incolpevole popolazione di Pontelandolfo, abbandonandosi a stupri ed uccisioni efferate mentre il paese veniva dato alle fiamme.\nNegli anni successivi si and\u00f2 intensificando la lotta al brigantaggio e in tale direzione furono emesse numerose circolari dalla sottoprefettura di Cerreto Sannita. La numero 788 del 5 settembre 1868 recitava: \u00abLo illustrissimo signor Generale Pallavicini, Comandante superiore delle truppe riunite contro il brigantaggio, dopo venia del Ministero degli Interni ha messo fuori un manifesto per il quale vengono fissati premi che verrebbero pagati in oro a coloro che uccidono o fanno presentare i seguenti capi briganti: L. 12.000 per Domenico Fusco, L. 3.000 per Cosimo Giordano, Alessandro Pace, Domenico Fontana, Francesco Cedrone, Giuseppe Campana. La Provincia offre inoltre altre L. 3.000 a chi assicura alla giustizia Cosimo Giordano e Ludovico Vincenzo alias Pilucchiello\u00bb.\nLe taglie messe sui capi briganti, le assenze continue del Giordano e la collaborazione della popolazione iniziarono a minare l'unit\u00e0 della banda. Cosimo Giordano continu\u00f2 ad uccidere, a sequestrare persone e a rubare sino all'arresto avvenuto nel 1882. Processato, venne condannato ai lavori forzati a vita.\nLa \"belle \u00c9poque\" cerretese e la prima guerra mondiale.\nPassati gli anni delle rivolte e del brigantaggio, Cerreto Sannita conobbe un florido sviluppo sociale e culturale tipico della Belle \u00c9poque, periodo storico e culturale avutosi tra l'Ottocento e il Novecento. Politico cerretese di spicco nella seconda met\u00e0 del XIX secolo fu Michele Ungaro, primo presidente della provincia di Benevento, deputato al Parlamento e sindaco della cittadina. Nel 1881 egli fond\u00f2 la Societ\u00e0 operaia di Cerreto Sannita allo scopo di assistere economicamente i lavoratori cerretesi in caso di necessit\u00e0 e di elevare la loro istruzione mediante corsi e lezioni di mestiere.\nLa vita politica del paese era divisa fra due fazioni: il partito \"di sopra\", capeggiato da Giuseppe D'Andrea, deputato per cinque legislature, presidente della provincia di Benevento e dal 1910 senatore del Regno, ed il partito \"di sotto\", stretto attorno ad Antonio Venditti, consigliere provinciale e deputato per tre legislature, rispettivamente sostenitori di Sidney Sonnino e di Giovanni Giolitti a livello nazionale. Gli scontri fra queste due fazioni arrivarono diverse volte a vere e proprie risse alimentate dai sostenitori del Venditti, che al grido di \u00ab\u00e8 o non \u00e8, viva Venditti\u00bb occuparono la sala delle votazioni del 1902. Il D'Andrea si lament\u00f2 di tali avvenimenti nella seduta della Camera dei deputati del 30 marzo 1903 ottenendo dal Giolitti la risposta \u00abSulle elezioni di Cerreto [...] sono i costumi che bisogna cambiare\u00bb.\nNonostante le divisioni politiche non mancarono diverse iniziative importanti che investirono in quel periodo il paese. Nel 1891 fu interamente rifatto l'acquedotto comunale, nel 1903 fu ampliato il cimitero e nel 1908 fu completata l'installazione dell'elettrodotto, salutata dal poeta Pietro Paolo Fusco con un'ode in dialetto cerretese che recita:\nNacque anche un certo interesse verso il passato e la storia locale. Il sacerdote Nicola Rotondi scrisse le cospicue \"memorie storiche di Cerreto Sannita\", prima opera letteraria che racconta la storia della cittadina dall'antichit\u00e0 alla seconda met\u00e0 dell'Ottocento. Altri scrittori come il docente Agostino di Lella si interessarono invece di particolari periodi storici come l'et\u00e0 romana e l'et\u00e0 paleocristiana. Vennero condotti anche alcuni scavi archeologici che portarono al ritrovamento di un insediamento preistorico nei pressi di morgia Sant'Angelo.\nIl denaro proveniente dai numerosi cerretesi che erano emigrati in America giov\u00f2 molto a coloro che erano rimasti a vivere nella cittadina. Con quei soldi le abitazioni vennero ristrutturate e ampliate, le chiese vennero abbellite da altari in marmo e da nuovi pavimenti, e vennero fondate ben tre banche: la \"Banca Circondariale del Sannio\" che faceva capo a Giuseppe D'Andrea; la \"Banca Popolare Cooperativa\" che faceva capo ad Antonio Venditti; e la \"Banca popolare di Cerreto Sannita\", che era sponsorizzata dai sacerdoti e dai cattolici. La prima guerra mondiale e la successiva recessione economica causarono il fallimento delle tre banche, la perdita dei risparmi dei cerretesi e l'inizio di un lungo periodo di decadenza economica, sociale ed intellettuale.\nDurante la prima guerra mondiale la collegiata di San Martino, assieme alla chiesa di San Nicola (oggi non pi\u00f9 esistente), dovette ospitare duemila uomini di truppa del 31\u00ba reggimento di fanteria della Brigata Siena. I soldati provocarono qualche danno visto che il vescovo dell'epoca mons. Iannacchino invi\u00f2 un telegramma all'arciprete Francesco Ciaburri nel quale consigliava di osservare \u00ab[..] il disposto del telegramma del Ministero ad evitare mali maggiori\u00bb.\nSul fronte si distinse il cerretese Nicola Rotondi che ottenne la medaglia d'argento al valor militare.\nLa dittatura fascista e la seconda guerra mondiale.\nIl 13 settembre 1925 in piazza San Martino venne inaugurato il monumento ai caduti in guerra che raffigurava un soldato e che fu fuso durante la seconda guerra mondiale per ricavarvi delle munizioni. Un testimone scrive che \u00ab[...] la piazza era gremita di popolo; dai balconi pendevano bandiere al sorriso di un sole che illuminava la piazza [...]\u00bb.\nCon l'avvento della dittatura fascista Cerreto Sannita ebbe un periodo di relativa tranquillit\u00e0 sociale sino al 1926 quando un gruppo di facinorosi irruppero nella sede municipale dove era in corso una seduta del giunta comunale democraticamente eletta anni prima. Il sindaco, notaio Domenico Pilella, fu costretto alle dimissioni e venne scortato dal municipio sino alla sua casa dai carabinieri per timore di violenze da parte degli squadristi. Il prefetto che nel maggio dello stesso anno, in una sua relazione al ministro dell'Interno, aveva lodato l'amministrazione Pilella scrivendo che essa \u00abgodeva la piena ed incondizionata fiducia dell'intera cittadinanza, senza distinzione di partiti e di persone [...]\u00bb, a distanza di due mesi ed a seguito dell'incursione dei facinorosi appoggi\u00f2 senza riserve la violenza degli squadristi e il nuovo podest\u00e0 Michele Ungaro, nipote ed omonimo del primo presidente della provincia di Benevento.\nI membri della giunta Pilella furono puniti dagli squadristi fascisti: la facciata della farmacia dell'assessore anziano Luigi Pescitelli fu insudiciata con del catrame e vi fu dipinto il profilo di Mussolini; al dott. Cofrancesco, altro assessore, le vetrate della sua casa subirono una nutrita sassaiola; all'assessore Michele Piscitelli fu distrutto lo studio legale che aveva a Benevento.\nI fascisti inoltre installarono un grande fascio littorio illuminato da numerose lampadine che posero sulla facciata del municipio e che veniva acceso nelle ricorrenze nazionali e fasciste.\nIl senatore cerretese Giuseppe D'Andrea fu designato nella commissione che doveva giudicare alcuni ufficiali fascisti riguardo al delitto Matteotti e altri crimini. Il D'Andrea accett\u00f2 l'incarico ma dopo le prime sedute, a causa della sua volont\u00e0 di fare luce effettivamente sulle vicende, ricevette un avviso anonimo scritto su carta intestata della Camera dei Deputati: \u00abIllustre Senatore, Siamo perfettamente informati che Ella nella Commissione inquirente dell'Alta Corte di Giustizia rappresenta la corrente astiosamente ostile a S.E. De Bono, in quanto per ignobili rancori politici vorrebbe vederlo ingiustamente sacrificato alle vendette dell'Aventino. Badi che il giuoco potrebbe essere molto pericoloso per Lei e per tutto ci\u00f2 che Le \u00e8 caro. Al punto cui sono giunte le cose non si possono avere scrupoli o piet\u00e0 neanche per il cosiddetto santuario della vita privata. D'altra parte la lotta ora \u00e8 impegnata in modo che una persona di pi\u00f9 o di meno trovata stesa ad un canto della strada non ha alcuna importanza. Tanto ho creduto di doverLe comunicare per cercare di evitare avvenimenti dolorosi ed irreparabili. Uno che sa.\u00bb\nDurante il fascismo diverse associazioni furono chiuse o convertite agli scopi del regime come la Societ\u00e0 operaia che rischi\u00f2 di essere sciolta come molte altre associazioni consorelle in Italia. Nel 1929 il segretario politico del fascio cerretese richiese l'uso del salone dell'associazione per un periodo di alcuni mesi. La richiesta venne esaminata nell'assemblea del 30 dicembre dello stesso anno ma a causa della netta contrariet\u00e0 dei soci e a seguito della nascita di un \u00abdisordine indomabile\u00bb la riunione fu sciolta. L'assemblea fu riconvocata alcuni giorni dopo alla presenza del podest\u00e0 Michele Ungaro, nipote del fondatore della Societ\u00e0 operaia. Il podest\u00e0 assicur\u00f2 i soci che non avrebbe mai permesso che il sodalizio che aveva fondato il nonno fosse stato assorbito nelle organizzazioni fasciste, ottenendo cos\u00ec il via libera dei soci per la concessione del salone. Nel 1934 il Segretario politico del fascio cerretese chiese di nuovo i locali della Societ\u00e0 per adibirli a sede del \"Fascio giovanile di combattimento\". Egli chiese inoltre: una copia dello statuto sociale, l'elenco dei soci e i nominativi del consiglio di amministrazione chiedendo inoltre di essere avvertito in tempo delle riunioni, delle elezioni e dei soci proposti a ricoprire le cariche sociali. Infine, nel 1940 fu ordinata la mutazione della denominazione originaria in \"Dopolavoro della Societ\u00e0 operaia di Cerreto Sannita\".\nNonostante le violenze e i soprusi furono realizzate diverse iniziative benefiche come i premi in denaro per le famiglie numerose, le feste ginniche e sportive, le rappresentazioni teatrali e i campi estivi presso l'ex monastero delle clarisse. Venne anche distrutto il teatro comunale per ricavarvi la casa del fascio, oggi palazzo del Genio, e nel 1938 nacque il liceo classico paritario Luigi Sodo nel palazzo del Seminario Diocesano di Cerreto Sannita. Intanto continuavano gli scontri fra i giovani di San Lorenzello e di Cerreto Sannita a causa di motivi campanilistici e di vecchie discordie. I laurentini erano appellati dai loro avversari come \"cacanuzzi\" e \"figli ingrati\" mentre i cerretesi erano chiamati \"scorzapatan\" \"accid p'ducch\" e \"sona campan\" (scorzatori di patate, uccisori di pidocchi e campanari). I giovani dei due paesi si affrontavano molte volte lanciandosi pietre e ogni altro materiale specialmente il giorno della commemorazione dei defunti quando lo spazio esistente fra i cimiteri dei due comuni diventava un vero e proprio campo di battaglia. La sera del 5 maggio 1936, subito dopo la notizia della conquista di Addis Abeba da parte degli italiani, i giovani fascisti di Cerreto su comando di Umberto Biondi si diressero a San Lorenzello con un ramo di ulivo, simbolo di pace, per invocare la fine delle ostilit\u00e0 fra i due paesi.\nDurante la seconda guerra mondiale Cerreto Sannita ospit\u00f2 numerosi soldati per delle esercitazioni militari su monte Coppe ed ebbe in visita il principe Umberto di Savoia. Nel 1943 la situazione divenne drammatica: i tedeschi in ritirata furono autori di diverse uccisioni e di deportazioni. La cittadina non fu per\u00f2 toccata dai bombardamenti alleati al contrario della vicina Faicchio; ma risent\u00ec notevolmente nei commerci e nelle comunicazioni con gli altri centri perch\u00e9 i tedeschi fecero saltare con dell'esplosivo i tre i ponti che collegano il comune ai centri di Cusano Mutri, Telese Terme e Guardia Sanframondi.\nDurante la seconda guerra mondiale si distinse il cerretese Michele Mattei che nella campagna dell'Africa Orientale Italiana perse la vita per essersi fatto scudo di un proiettile rivolto ad un suo superiore. Per questo gesto gli venne assegnata la medaglia d'oro al valor militare. Si distinsero pure: Amedeo Franco, medaglia d'argento al valor militare; Isidoro Mastrobuoni, medaglia di bronzo al valor militare; Giuseppe Di Crosta, che ottenne la croce di guerra al valor militare.\nDal secondo dopoguerra ad oggi.\nNel 1944, durante la seconda guerra mondiale, il prefetto nomin\u00f2 una giunta provvisoria capeggiata dal sindaco ingegnere Antonio Biondi. L'amministrazione Biondi dovette affrontare non pochi problemi: la disoccupazione era dilagante, i prezzi dei generi alimentari erano in costante aumento e i ponti che collegavano Cerreto Sannita ai comuni vicini erano stati fatti saltare in aria dai tedeschi in ritirata. Si provvide con grandi sacrifici a ricostruire i ponti crollati come quello sito nei pressi del cimitero, quello ubicato vicino alla villa Langer, quello sulla strada per Guardia Sanframondi ed i ponti \"Turio\" e \"Lavello\" sulla strada per Cusano Mutri. Allo scopo di creare pi\u00f9 posti di lavoro possibili si provvide anche al rifacimento della fognatura del centro storico.\nNel 1946 si tennero le prime elezioni democratiche dopo pi\u00f9 di venti anni. Fu eletto sindaco l'avvocato Pasquale Ungaro, discendente da un'antica e nobile famiglia cerretese. L'amministrazione Ungaro si adoper\u00f2 per attivare dei corsi di formazione professionale e per eseguire lavori pubblici al fine di ridurre la forte disoccupazione. In questi anni l'emigrazione sub\u00ec una forte impennata che si arrest\u00f2 solo con il boom economico e la popolazione residente cominci\u00f2 a diminuire.\nNegli anni cinquanta grazie all'impegno di alcuni giovani ceramisti e del cerretese Salvatore Biondi nacque un nuovo interesse verso la ceramica di Cerreto Sannita e di San Lorenzello. Il Biondi collezion\u00f2 centinaia di maioliche che espose in numerose mostre in giro per l'Italia. In una mostra organizzata nel 1950 a Benevento ricevette degli elogi dal presidente della Repubblica Luigi Einaudi, anch'egli collezionista di ceramiche. Il presidente sugger\u00ec al Biondi di chiedere alle competenti autorit\u00e0 l'istituzione di una scuola di ceramica per poter tramandare alle future generazioni questa antica forma d'arte.\nNegli anni successivi numerosi giornali riportarono articoli inerenti alla storia ed ai manufatti della ceramica cerretese. Lo stesso Guido Piovene nella sua opera \"Viaggio in Italia\" scrisse alcune pagine su Cerreto Sannita e descrisse alcune delle opere pi\u00f9 significative custodite nella collezione di Salvatore Biondi. Finalmente, dopo varie richieste, la scuola d'arte della ceramica (oggi Istituto statale d'arte di Cerreto Sannita) fu istituita nel 1957.\nFrattanto nel 1960 venne istituito l'Istituto tecnico, commerciale e per geometri mentre nell'ex monastero delle clarisse, gestito dalle suore di Carit\u00e0 di Nostra Signora del Buono e Perpetuo Soccorso, furono istituiti un Istituto magistrale, una scuola magistrale e un liceo linguistico. In quegli anni venne inaugurato il monumento ai caduti raffigurante la vittoria alata. Nelle due guerre mondiali Cerreto Sannita aveva perso ottantasei giovani.\nIn quegli anni il comune fu trasformato in set cinematografico per le riprese di tre importanti film: \"Maddalena\" (1953) con M\u00e4rta Tor\u00e9n e Gino Cervi; \"La bella mugnaia\" (1955) con Sophia Loren, Marcello Mastroianni e Vittorio De Sica; \"I briganti italiani\" (1961) con Ernest Borgnine, Vittorio Gassman e Rosanna Schiaffino.\nIl paese sub\u00ec alcuni danni a seguito del terremoto dell'Irpinia del 1980 e del recente terremoto di San Giuliano di Puglia, a seguito del quale \u00e8 stato dichiarato inagibile l'edificio sede della scuola elementare, riaperto dopo lunghi lavori di ristrutturazione nel dicembre 2008.\nNel 1984 fu inaugurato l'ospedale di zona.\nNel 1988, in occasione del trecentenario della edificazione del centro storico, la cittadina fu sede di un \"Laboratorio di progettazione\". Diversi progettisti di fama nazionale stilarono numerosi progetti al fine di riqualificare alcune aree del centro abitato in stato di degrado. I progetti pi\u00f9 importanti presentati riguardavano la realizzazione di belvederi verso il Matese e la valle del Titerno, la valorizzazione dell'ingresso del centro storico, la costruzione di un mercato coperto dove oggi sorge il centro parrocchiale e la ricostruzione dell'edificio sede della scuola primaria. Nessuno di questi progetti \u00e8 stato per\u00f2 realizzato.\nA partire dal 2007 la cittadina \u00e8 stata interessata da numerose proteste e da accese manifestazioni contro la riconversione dell'ospedale Maria delle Grazie decretata dalla legge regionale n. 24/2006. Nonostante le proteste e i numerosi appelli alle autorit\u00e0 competenti, i reparti di medicina, di ortopedia, di chirurgia e di cardiologia dell'ospedale di Cerreto Sannita sono stati chiusi e smantellati. Nell'agosto 2011 era in corso la trasformazione della struttura sanitaria in \"ospedale di comunit\u00e0\", ovvero l'edificio diventer\u00e0 sede solo di un pronto soccorso e di uffici di assistenza sociale."}
{"id": "2006129", "revid": "1381093", "url": "https://it.wikipedia.org/wiki?curid=2006129", "title": "Porsche in Formula 1", "text": "La Porsche partecip\u00f2 con un proprio team al Campionato mondiale di Formula 1 dal 1957 al 1964.\nStoria.\nNella massima categoria vinse il Gran Premio di Francia 1962 con Dan Gurney e fece sua anche la \"pole-position\" del Gran Premio di Germania nello stesso anno sempre con Gurney alla guida.\nLa casa tedesca ritorner\u00e0 nella massima serie motoristica nel 1983, fornendo motori turbo ribattezzati TAG Porsche alla McLaren vincendo due Campionati Costruttori (1984-1985) e tre allori Piloti (1984-1985-1986).\nUna successiva esperienza con il team Footwork nel 1991 si riveler\u00e0 fallimentare. Da allora la Porsche non ha pi\u00f9 partecipato al Mondiale di Formula 1."}
{"id": "2006130", "revid": "181059", "url": "https://it.wikipedia.org/wiki?curid=2006130", "title": "Papiri di Abu Sir", "text": ""}
{"id": "2006137", "revid": "339392", "url": "https://it.wikipedia.org/wiki?curid=2006137", "title": "Frank Castle", "text": ""}
{"id": "2006140", "revid": "400694", "url": "https://it.wikipedia.org/wiki?curid=2006140", "title": "Stefano Rosso (album)", "text": "Stefano Rosso \u00e8 l'ottavo album in studio del cantautore italiano Stefano Rosso, pubblicato nel 1985. \nDescrizione.\nIl brano pi\u00f9 noto \u00e8 \"Bella \u00e8 l'et\u00e0\", che partecip\u00f2 ad Un disco per l'estate. Vi sono poi lo strumentale \"Black mountain special\" ed \"Ancora una canzone\", il brano finale suonato dal solo Rosso alla chitarra.\nGli altri brani invece hanno degli arrangiamenti (curati da Romano Musumarra, Claudio Gizzi e Lorenzo Meinardi) molto basati sulle tastiere elettroniche, che li rendono distanti dallo stile del cantautore.\nTutte le canzoni sono scritte dallo stesso Rosso, e sono edite dalle Edizioni Musicali Rock'n'Roll di Roma e dalle Edizioni Musicali Sorriso di Bari.\nLe registrazioni sono state effettuate negli studi \"Titania\", \"Pollicino\" ed \"Angels\" di Roma, ed i tecnici del suono sono Giulio Bramonti, che \u00e8 anche il produttore del disco, Bruno Malasomma e Lino Cerri; non \u00e8 indicato il nome del grafico che ha curato la copertina, che raffigura un'ape racchiusa in una gabbia di vetro.\nNonostante il ritorno del cantautore con una multinazionale, il disco non ottenne successo, e da questo momento in poi Stefano Rosso incise i dischi successivi per piccole etichette.\nUnico pubblicato dall'etichetta discografica Polydor, nel 1985, l'album non \u00e8 mai stato ristampato su CD."}
{"id": "2006141", "revid": "125815282", "url": "https://it.wikipedia.org/wiki?curid=2006141", "title": "La piccola principessa (film 1995)", "text": "La piccola principessa (\"A Little Princess\") \u00e8 un film del 1995 diretto da Alfonso Cuar\u00f3n.\nSi tratta di un film per famiglie, interpretato da Eleanor Bron, Liam Cunningham (in un doppio ruolo) e Liesel Matthews nel ruolo di Sara Crewe. Vanessa Lee Chester, Rusty Schwimmer, Arthur Malet e Errol Sitahal hanno dei ruoli secondari.\nAmbientato durante la prima guerra mondiale, narra la storia di una ragazzina che viene relegata ad una vita di servit\u00f9 in un collegio di New York City dalla direttrice dello stesso, dopo aver ricevuto la notizia che suo padre \u00e8 stato ucciso in combattimento. Liberamente ispirato al romanzo La piccola principessa di Frances Hodgson Burnett, questo adattamento \u00e8 stato fortemente influenzato dalla versione cinematografica del 1939, prendendosi anche delle libert\u00e0 creative dalla storia originale.\nSebbene non sia stato un successo al botteghino, il film \u00e8 stato acclamato dalla critica e ha ricevuto vari riconoscimenti, come due nomination all'Oscar per i suoi significativi successi nella direzione artistica e nella cinematografia, tra gli altri aspetti della sua produzione.\nTrama.\nSara Crewe \u00e8 la giovane figlia del capitano Richard Crewe, un ricco e onesto aristocratico che vive in India. La madre di Sara \u00e8 morta insieme all'altra sua figlia non ancora nata quando Sara era molto piccola. Quando suo padre si offre volontario per combattere per gli Inglesi come ufficiale nella Prima guerra mondiale, Sara deve lasciare la sua amata casa d'infanzia e gli amici. Il capitano Crewe la iscrive ad un collegio femminile a New York e istruisce la perfida direttrice Miss Maria Minchin a non risparmiare alcuna spesa, assicurandosi che sua figlia si senta a suo agio mentre lui \u00e8 via. Le ha riservato la suite pi\u00f9 grande della scuola e regala a Sara un medaglione speciale con la foto di sua madre e una bambola francese di nome Emily: se Sara si sentir\u00e0 sola e vorr\u00e0 parlargli, dovr\u00e0 parlare con Emily e lui la sentir\u00e0.\nSebbene Sara trovi le regole rigide e l'atteggiamento duro di Miss Minchin soffocante, diventa rapidamente popolare tra le ragazze tra cui la ingegnosa Ermengarda e la piccola Lottie e con la cameriera del retrocucina Becky, per la sua gentilezza ed il suo forte senso dell'immaginazione ma allo stesso tempo si attira l'antipatia di Lavinia che diventa invidiosa di Sara in quanto fino a quel momento era lei la studentessa pi\u00f9 ricca del collegio. Sara scrive regolarmente delle lettere a suo padre, che sono una grande fonte di felicit\u00e0 per lui sul campo di battaglia.\nA causa di un corpo erroneamente identificato, il Capitano Crewe viene dichiarato morto quando in realt\u00e0 \u00e8 gravemente ferito e soffre di amnesia. Il governo britannico sequestra la sua compagnia e i suoi beni. Cosa al quanto inspiegabile e poco chiara, poich\u00e9 Sara, che \u00e8 la figlia legittima di Crewe, tutta la sua eredit\u00e0 sarebbe dovuta passare a lei. Quando Miss Minchin scopre la notizia, \u00e8 furiosa. Dal momento che Sara \u00e8 ora senza un soldo e non ha parenti conosciuti, la direttrice da a Sara una scelta finire in mezzo alla strada o lavorare per lei nel collegio pur di avere un letto e un tetto in cui ripararsi e Sara sceglie di rimanere pur di non finire in strada. Miss Minchin decide di confiscare tutti i beni di Sara, compreso il suo medaglione, come risarcimento per le sue perdite finanziarie e di trasferirla in soffitta per lavorare come serva con Becky lasciandole solo il suo libro e la sua bambola.\nNel frattempo, l'anziano vicino Charles Randolph ha ricevuto la notizia che suo figlio John, che sta anch'egli combattendo in Europa, \u00e8 scomparso in azione. Gli viene chiesto di identificare un soldato che soffre di amnesia, ma \u00e8 amareggiato nello scoprire che non \u00e8 John. Il suo saggio assistente indiano Ram Dass lo incoraggia comunque ad accogliere l'uomo, suggerendogli che potrebbe sapere cosa \u00e8 successo a suo figlio.\nSebbene la sua vita sia triste, Sara rimane gentile e continua a mantenere la sua convinzione che tutte le ragazze siano principesse. Passa cos\u00ec le serate a raccontare delle favole a Becky. Lavinia decide di approfittare della attuale situazione di Sara per umiliarla quando la ragazzina entra in camera sua per pulirla ma Sara stufatasi del suo carattere snob e pretenzioso per tutta risposta le lancia una finta maledizione facendole credere che ci\u00f2 le avrebbe fatto perdere i capelli se avesse provato a pettinarsi. Lavinia inizialmente non ci crede ma una sera dopo aver provato a pettinarsi i capelli vedendo dei dei rimasugli di capelli sul pettine finisce col credere che la maledizione sia vera e n\u00e8 rimane terrorizzata. Nel frattempo Ram Dass mentre si occupa del padre di Sara l'uomo riconosce dal linguaggio del domestico indiano il linguaggio indiano e si domanda se riuscir\u00e0 a riacquistare la memoria e Ram Dass conferma che un giorno ci riuscir\u00e0 lasciando intuire che sa chi \u00e8 in realt\u00e0.\nQuando le allieve della scuola salgono di soppiatto in soffitta per andare a trovare Sara vengono a conoscenza di quanto gli \u00e8 accaduto e che la direttrice gli ha sottratto il suo medaglione cos\u00ec il giorno successivo approfittando che Miss Minchin \u00e8 andata via per un impegno con l'aiuto di Lottie che si mette a urlare a squarciagola distraendo Amelia la sorella della direttrice riescono a intrufolarsi nell'ufficio della direttrice e recuperare il medaglione per riportarlo a Sara quella stessa sera ma dopo essere riuscite a restituirglielo mentre parlano tutte insieme vengono colte sul fatto da Miss Minchin, ma Sara protegge le amiche dicendo che \u00e8 stata lei a invitarle. A quel punto Miss Minchin sfodera tutta la sua cattiveria provocando ancora Sara, sfidandola a credere di essere ancora una principessa. Ma quando Sara si oppone, dicendo che tutte le ragazze (compresa se stessa) sono principesse nonostante le loro miserabili vite, minaccia con rabbia di buttarla fuori in strada se scoprir\u00e0 di nuovi incontri con le allieve.\nDopo che Miss Minchin si precipita fuori, per distrarli dalla loro fame, Sara e Becky immaginano un enorme banchetto e di indossare dei vestiti bellissimi, cose come un piacevole fuoco che brucia nella griglia. Il giorno dopo si svegliano per scoprire che il sogno \u00e8 diventato realt\u00e0, grazie a Ram Dass che si rivela essere un mago dotato di poteri magici che avendo sentito ci\u00f2 che desideravano le due bambine vedendo le loro condizioni misere aveva deciso di esaudirle oltre a sapere segretamente che l'ospite del suo padrone \u00e8 il padre di Sara. Nello stesso tempo Amelia innamorata di Francis il lattaio della citt\u00e0 decide su consiglio di Sara di abbandonare il collegio e scappare con l'uomo che ama essendosi stancata della sorella malvagia che ha sempre maltrattato anche lei.\nQuando Miss Minchin si accorge che il medaglione di Sara \u00e8 scomparso (in quanto era stato recuperato dalle amiche di Sara per restituirglielo), va nella stanza di Sara e la affronta furiosamente. Dopo aver scoperto tutte le raffinatezze lasciate da Ram Dass, Miss Minchin accusa Sara di aver rubato alla scuola e convoca la polizia. Con l'aiuto di Becky, Sara evita per un pelo l'arresto arrampicandosi pericolosamente verso la casa di Randolph. Non essendo riuscita a catturare Sara, Miss Minchin insiste che la polizia arresti Becky per aver interferito con loro.\nMentre si nasconde dalla polizia, Sara incontra il soldato ospite del signor Randolph e riconosce cos\u00ec suo padre. Il capitano Crewe, sebbene solidale con la ragazza, non la riconosce affatto. Mentre lei cerca di farlo ricordare, Miss Minchin e la polizia arrivano con Ram Dass e il signor Randolph. Sebbene Miss Minchin riconosca chiaramente Crewe, temendo di finire arrestata per i maltrattamenti inflitti a Sara afferma che Sara non ha padre e ordina agli agenti di polizia di prenderla. Mentre la polizia sta per portare via Sara e Becky, Crewe sentendo le urla di Sara che gli supplica aiuto e grazie alla magia di Ram Das riacquista la memoria e salva sua figlia. Miss Minchin rendendosi conto di essere stata sconfitta se n\u00e8 va mentre Crew riabbraccia Sara stessa cosa fa con Becky per aver aiutato Sara fino all'ultimo. \nQualche tempo dopo, il capitano Crewe ha chiarito le cose con i superiori di Miss Minchin e la banca. La ricchezza della famiglia Crewe viene restituita loro e adottano Becky. Il collegio viene affidato al signor Randolph, e grazie ai suoi sforzi, questo diventa un posto molto pi\u00f9 felice per le ragazze. Il capitano Crewe ricorda di aver conosciuto il figlio del signor Randolph e gli comunica di averlo visto morire in combattimento. Crew venuto a conoscenza dei maltrattamenti che Miss Minchin aveva inflitto a Sara e Becky la fa licenziare e di conseguenza Miss Minchin perde il suo titolo e la sua posizione finendo in miseria e in totale povert\u00e0. Lavorer\u00e0 come spazzacamino per un ragazzo che aveva precedentemente maltrattato.\nIl film si chiude con Sara e Becky che salutano felicemente i loro ex compagni di classe tra cui Lavinia che pentitasi delle sue azioni scorrette le chiede scusa e l'abbraccia cosa che non aveva mai fatto con nessuno in segno di perdono e rispetto e come forma di amicizia e Sara capendo che Lavinia si \u00e8 pentita la perdona e ne diventa amica salutandosi affettuosamente mentre la loro carrozza parte dalla scuola e la famiglia torna in India."}
{"id": "2006142", "revid": "124636146", "url": "https://it.wikipedia.org/wiki?curid=2006142", "title": "Associazione Calcio Milan 1947-1948", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1947-1948.\nStagione.\nIn questa stagione la dirigenza del Milan appronta un calciomercato volto al rafforzamento della squadra con l'obiettivo di puntare al titolo nazionale. Vengono acquistati Edy Gratton, Pietro Degano, Renato Raccis, Carlo Piccardi e Renzo Burini. In questa stagione il Milan gioca le gare casalinghe anche all'Arena Civica: a San Siro disputa gli incontri dove ci si aspettava l'arrivo di molti spettatori. Sulla panchina rossonera viene confermato Giuseppe Bigogno.\nI rossoneri in Serie A si classificano al 2\u00ba posto finale a pari merito con Juventus e dopo essere stati campioni d'inverno. L'apice della stagione viene toccato alla 24\u00aa giornata, quando il Milan \u00e8 primo a 4 punti dalla seconda classificata. Il Milan conosce poi un forte calo (10 sconfitte nelle ultime 17 partite) che permette al Grande Torino di sorpassare i rossoneri e di vincere lo scudetto. Durante la stagione il Milan viene marginalmente coinvolto (per omessa denuncia) nel cosiddetto \"Caso Napoli\": per i rossoneri non ci sono conseguenze gravi, ma una semplice ammonizione.\nOrganigramma societario.\nArea direttiva\nArea tecnica\nArea medica"}
{"id": "2006143", "revid": "110157", "url": "https://it.wikipedia.org/wiki?curid=2006143", "title": "Calymene", "text": "La calimene (gen. Calymene) \u00e8 un artropode estinto appartenente ai trilobiti. I suoi resti sono stati ritrovati in Nordamerica, Sudamerica, Europa, Africa e Australia in terreni che vanno dal Siluriano inferiore al Devoniano medio (435-365 milioni di anni fa).\nDescrizione.\nQuesto trilobite possedeva un capo (cephalon) semicircolare, con una glabella alta e convessa, superiore alle guance e sporgente dal margine anteriore del capo. Come per molti rappresentanti dell'ordine Phacopida, a margine del corpo non esistevano spine genali e le pleure erano decisamente arrotondate. Il torace era molto allungato e possedeva almeno 13 segmenti, e andava restringendosi verso la parte posteriore. La parte posteriore (pygidium) era corta, suddivisa in sei anelli molto marcati e un apice decisamente marcato. \nStile di vita.\nLa calimene era un trilobite che viveva presso il fondale marino e si cibava di piccoli organismi presenti nel fango. Per difendersi dai predatori, questo animale poteva appallotolarsi su s\u00e9 stesso: alcuni fossili, infatti, mostrano questo animale avvolto a palla. Questa capacit\u00e0 era ancora pi\u00f9 accentuata in forme simili, come \"Flexicalymene\". Tra le specie pi\u00f9 note di calimene, da ricordare la specie tipo Calymene blumenbachi."}
{"id": "2006149", "revid": "287204", "url": "https://it.wikipedia.org/wiki?curid=2006149", "title": "Ioctan", "text": "Ioctan o Joktan (Lingua ebraica: \u05d9\u05b8\u05e7\u05b0\u05d8\u05b8\u05df, trasl. Yoq\u1e6d\u0101n; , trasl. Qa\u1e25\u1e6d\u0101n) fu il secondo dei due figli di Eber (; ) menzionati nella Bibbia. Il significato del suo nome \u00e8 \"piccolo\" o \"piccolezza\".\nNel Libro della Genesi si legge:\nI figli di Ioctan, in base a , furono: Almodad, Selef, Asarmavet, Iera, Adoram, Uzal, Dicla, Obal, Abimael, Seba, Ofir, Avila e Iobab.\nNel racconto dello Pseudo-Filone (ca. 70), Ioctan fu dapprima principe sui figli di Sem, come Nimrod e Fenec erano stati principi sui figli di Cam e Jafet rispettivamente.\nI popoli arabi erano costituiti da numerosi clan, trib\u00f9 e sotto-trib\u00f9. Vari storici ricollegano i popoli dell'Arabia meridionale al biblico Ioctan. Tuttavia, i primi etnografi biblici, inclusi Giuseppe e Ippolito, identificano i figli di Ioctan coi popoli circostanti il bacino del fiume Indo. Secondo Meir Bar-Ilan i primi nomi sono effettivamente arabi, in Yemen, mentre Ophir sarebbe nei pressi di Bombay, Avila nella valle dell'Indo e Iobab potrebbe essere nei pressi di Kalicut, sulla costa meridionale dell'India (oggi Malabar)."}
{"id": "2006151", "revid": "290948", "url": "https://it.wikipedia.org/wiki?curid=2006151", "title": "A piastre", "text": ""}
{"id": "2006152", "revid": "110157", "url": "https://it.wikipedia.org/wiki?curid=2006152", "title": "Andes (Colombia)", "text": "Andes \u00e8 un comune della Colombia facente parte del dipartimento di Antioquia.\nIl centro abitato venne fondato da Pedro Antonio Restrepo Escobar nel 1852, mentre l'istituzione del comune \u00e8 del 1870."}
{"id": "2006153", "revid": "287204", "url": "https://it.wikipedia.org/wiki?curid=2006153", "title": "Associazione Calcio Milan 1946-1947", "text": "Questa voce raccoglie le informazioni riguardanti lAssociazione Calcio Milan nelle competizioni ufficiali della stagione 1946-1947.\nStagione.\nA partire da questa stagione il campionato italiano di massimo livello torn\u00f2 a girone unico dopo la pausa forzata causata dalla seconda guerra mondiale, con l'organizzazione del primo torneo di Serie A postbellico. Prima dell'inizio della stagione c'\u00e8 l'avvicendamento, sulla panchina del Milan, tra Adolfo Baloncieri e Giuseppe Bigogno, che diventa il nuovo allenatore dei rossoneri. Durante il calciomercato sono acquistati, tra gli altri, Riccardo Carapellese, Mario Tosolini e Mario Foglia. In questa stagione il Milan gioca le gare casalinghe anche all'Arena Civica: a San Siro disput\u00f2 gli incontri dove ci si aspettava l'arrivo di molti spettatori.\nIn questo campionato i rossoneri si classificano al 4\u00ba posto finale. Degni di nota sono i due derby vinti contro l' (per 3 a 1 e 2 a 1) e la vittoria a Torino contro la (per 2 a 1). Migliori giocatori della stagione sono il difensore Andrea Bonomi, i centrocampisti Omero Tognon, Giuseppe Antonini, Carlo Annovazzi e gli attaccanti Riccardo Carapellese e H\u00e9ctor Puricelli. Questi ultimi realizzano 41 delle 75 reti segnate dal Milan in questa stagione.\nOrganigramma societario.\nArea direttiva\nArea tecnica\nArea sanitaria"}
{"id": "2006155", "revid": "486946", "url": "https://it.wikipedia.org/wiki?curid=2006155", "title": "Yoktan", "text": ""}
{"id": "2006157", "revid": "19278946", "url": "https://it.wikipedia.org/wiki?curid=2006157", "title": "Vetreria (Mignanego)", "text": ""}
{"id": "2006159", "revid": "19278952", "url": "https://it.wikipedia.org/wiki?curid=2006159", "title": "Paveto", "text": ""}
{"id": "2006162", "revid": "19278977", "url": "https://it.wikipedia.org/wiki?curid=2006162", "title": "Fumeri", "text": ""}
{"id": "2006164", "revid": "19278985", "url": "https://it.wikipedia.org/wiki?curid=2006164", "title": "Montanesi", "text": ""}
{"id": "2006170", "revid": "1310927", "url": "https://it.wikipedia.org/wiki?curid=2006170", "title": "Club Le\u00f3n F\u00fatbol Club", "text": "Il Club de F\u00fatbol Le\u00f3n, noto semplicemente come Le\u00f3n, \u00e8 una societ\u00e0 calcistica messicana, con sede nella citt\u00e0 di Le\u00f3n. Milita nella Primera Divisi\u00f3n de M\u00e9xico, la massima serie del campionato messicano di calcio, e disputa le partite interne nello Stadio Nou Camp di Le\u00f3n.\nFondato il 20 agosto, 1944, ha vinto otto campionati di massima serie (1948, 1949, 1952, 1956, 1992, Apertura 2013, Clausura 2014, Apertura 2020), cinque Coppe del Messico e cinque Supercoppe del Messico. Nel 1949 fu la prima messicana a conseguire il \"double\" campionato-coppa nazionale. Risulta pertanto il sesto club pi\u00f9 titolato del Messico, con 17 trofei conquistati. In ambito internazionale, ha conquistato una Leagues Cup (2021).\nOccupa il 29\u00ba posto nella classifica dei migliori club del Centro e Nord America del XX secolo stilata dall'IFFHS.\nStoria.\nEsordi, professionismo ed epoca d'oro (1943-1958).\nNella stagione 1943-1944, annata d'esordio della neonata Liga Mayor, non viera una squadra dello stato di Guanajuato, cos\u00ec per la stagione successiva si form\u00f2 un sodalizio dalla fusione tra Uni\u00f3n de Curtidores e Selecci\u00f3n de Guanajuato, con la nascita della Uni\u00f3n-Le\u00f3n, che fu iscritta al campionato nazionale di massima divisione nazionale. Con il denaro raccolto dalle donazioni dei tifosi il direttivo compr\u00f2 calciatori come Marcial Ortiz, Ra\u00fal Varela, Alfonso Montemayor, Salvador Ram\u00edrez, Conrado Mu\u00f1iz, Vicente Serrano, Pepe Cort\u00e9s, \"Palitos\" Ram\u00edrez, Elpidio S\u00e1nchez e Duillo Dobles. Il ruolo di direttore tecnico fu affidato a Joaqu\u00edn Fuente.\nNel 1944-1945 la squadra esord\u00ec dunque in Liga Mayor. A parte i calciatori summenzionati, la compagine comprendeva calciatori provenienti dall'Argentina come Miguel Rugilo, primo allenatore e nel contempo portiere titolare, il difensore Bataglia e gli attaccanti Marcos Aurelio, autore di 14 reti nella prima stagione, e Angel Fernandez. La squadra esord\u00ec allo Stadio Patria il 20 agosto 1944 contro l', all'epoca club importante con giocatori come Horacio Casar\u00edn, Antolar, \"Pelo\" Ramos, \"Margarita\" Guti\u00e9rrez. Vinse l'Atlante per 5-3.\nNella stagione 1945-1946 al Club Le\u00f3n F\u00fatbol Club si affianc\u00f2 un'altra squadra cittadina, il San Sebasti\u00e1n de Le\u00f3n. La squadra si piazz\u00f2 quarta su 16 dopo 30 partite, di cui 17 vinte, 4 pareggiate e 9 perse, per un totale di 38 punti. Il miglior marcatore fu Alberto Mendoza con 24 gol.\nL'annata 1946-1947 vide l'arrivo di calciatori simbolo come Adalberto L\u00f3pez, che diventer\u00e0 il primo capocannoniere messicano del campionato e primo calciatore del Le\u00f3n a vincere la classifica dei marcatori, con 33 gol. La squadra si piazz\u00f2 seconda con 41 punti: la conquista del titolo fall\u00ec per un punto, a causa del pareggio all'ultimo turno contro l' (laureatosi campione) e malgrado una striscia di 14 partite di fila senza sconfitte. Tra i protagonisti della memorabile annata vi fu anche Marcos Aurelio, autore di 16 gol. La partita contro l'Atlante, un vero e proprio spareggio per il titolo tra le due squadre, si gioc\u00f2 a Citt\u00e0 del Messico il 1\u00ba giugno 1947 anzich\u00e9 a Le\u00f3n, come era in programma, perch\u00e9 in quest'ultima citt\u00e0 vi era un'epidemia di malattia mano-piede-bocca. La circostanza favor\u00ec l'Atlante, padrone di casa nella capitale. Un altro incontro degno di nota \u00e8 quello del 9 maggio 1946 contro l'. Il calciatore dell'Am\u00e9rica Florencio Caffaratti tocc\u00f2 un cavo elettrico caduto vicino alla porta del Le\u00f3n e fu salvato da Alfonso Montemayor, difensore centrale del Le\u00f3n, che si precipit\u00f2 su di lui strappandolo via dal cavo.\nSotto la guida di Jos\u00e9 Mar\u00eda Casullo, nel 1947-1948 i verdi vinsero 15 partite, ne pareggiarono 6 e ne persero 7, di cui 3 in goleada contro (4-0) e (5-1). Terminarono il torneo a 36 punti, a pari merito con l'Oro de Jalisco. Si rese necessario uno spareggio, che si gioc\u00f2 in due partite. All'andata, all'Estadio de los Insurgentes di Citt\u00e0 del Messico, fin\u00ec 0-0, mentre a Le\u00f3n vinse la squadra di casa per 2-0 con gol di Pablo P\u00e9rez al 51\u00b0 e Jaime Moncada al 74\u00ba minuto. Per il Le\u00f3n fu il primo titolo nazionale. \"Dumbo\" L\u00f3pe, con 36 gol, divenne il primo calciatore a vincere due volte la classifica dei marcatori del campionato messicano.\nLa guida tecnica pass\u00f2 dunque a Jos\u00e9 Mar\u00eda Casullo, che dovette fronteggiare le partenze di \u00c1ngel Fern\u00e1ndez, ritiratosi dall'attivit\u00e0 agonistica, e Marcos Aurelio, venduto al alla met\u00e0 della stagione. Il titolo fu vinto alla penultima giornata grazie alla vittoria per 2-0 contro l', con gol di Adalberto L\u00f3pez che permise di mantenere la distanza di un punto da e . Il Le\u00f3n vinse anche il torneo di coppa sconfiggendo per 3-0 l'Atlas il 14 agosto 1949, anche se in questo torneo sub\u00ec la peggiore sconfitta della propria storia, perdendo per 8-2 contro l'Atlas. L\u00f3pez divenne capocannoniere del campionato per la terza volta consecutiva con 28 gol, nell'annata del debutto del portiere Antonio Carbajal, futura bandiera del Le\u00f3n, con la maglia del Real Espa\u00f1a, il 2 dicembre 1948.\nNel 1949-1950 la squadra chiuse al terzo posto con 31 punti, a 8 dal campione, malgrado la confermata vena realizzativa di Adalberto L\u00f3pez, che con 29 reti si piazz\u00f2 secondo nella classifica dei cannonieri, a un gol da Julio Aparicio del Veracruz. Alla fine del campionato Adalberto L\u00f3pez pass\u00f2 all'Atlas e il portiere titolare Eugenio Arenaza all'Am\u00e9rica per 38 milioni di pesos; fu ingaggiato, invece, il bomber Julio Ayll\u00f3n dal Veracruz, che realizz\u00f2 10 gol nell'annata 1950-1951, conclusa dal Le\u00f3n al quarto posto con 26 punti. Quest'ultima annata vide segnalarsi anche Luis Luna, autore di 8 gol.\nSotto la guida di Antonio L\u00f3pez Herranz, nel 1951-1952 la squadra riconquist\u00f2 il titolo. Oltre al ritorno di Marcos Aurelio, Sergio Bravo e Saturnino Mart\u00ednez, il calciomercato fece registrare l'arrivo di Antonio Carbajal. La rivale, il allenato dall'ex Jos\u00e9 Mar\u00eda Casullo, si dimostr\u00f2 agguerrita, ma il Le\u00f3n la batt\u00e9 ambo le volte per 1-0. Alla penultima giornata il Guadalajara conduceva la classifica con 30 punti, seguito dal Le\u00f3n a 29. All'ultimo turno la sconfitta per 1-0 dei Chivas contro il fece il paio con la vittoria per 1-0 del Le\u00f3n contro l'Atlante: il 20 dicembre 1951 gli uomini di Herranz ottennero dunque il titolo nazionale, con Marcos Aurelio miglior marcatore (11 reti).\nStrutture.\nStadio.\nIl Le\u00f3n gioca le proprie partite interne allo stadio Nou Camp, detto stadio Le\u00f3n. La sua costruzione inizi\u00f2 il 18 agosto 1965 e termin\u00f2 alla fine del 1966. Il 4 febbraio 1967 si tenne il primo match nello stadio, la partita vinta per 2-1 dal Le\u00f3n contro l', valida per il campionato messicano del 1966-1967. Il 1\u00ba marzo seguente lo stadio fu inaugurato ufficialmente con una partita vinta per 2-1 dal contro il . Lo stadio ha ospitato due volte il campionato mondiale di calcio, nel 1970 e nel 1986.\nOrganico.\nRosa 2021-2022.\n\"Aggiornata al 22 gennaio 2022\"."}
{"id": "2006171", "revid": "439868", "url": "https://it.wikipedia.org/wiki?curid=2006171", "title": "Migliarina", "text": ""}
{"id": "2006173", "revid": "19279144", "url": "https://it.wikipedia.org/wiki?curid=2006173", "title": "Migliarina (Mignanego)", "text": ""}
{"id": "2006174", "revid": "228587", "url": "https://it.wikipedia.org/wiki?curid=2006174", "title": "Herm\u00f3\u00f0r", "text": "Herm\u00f3\u00f0r (anglicizzato talvolta Hermod) il Coraggioso (in lingua norrena \"spirito della guerra\") \u00e8 una figura della mitologia norrena, figlio di \u00d3\u00f0inn e Frigg.\nNelle fonti.\nEdda in prosa.\nHerm\u00f3\u00f0r appare nella sezione 49 della prima parte dell'Edda in prosa, il \"Gylfaginning\", in cui viene raccontato che gli dei erano senza parole e sconvolti per la morte di Baldr, e incapaci di reagire perch\u00e9 paralizzati dal dolore. Successivamente, gli d\u00e8i riacquistano le forze e Frigg chiede agli \u00c6sir chi, tra loro, desideri guadagnarsi il suo amore e la sua gratitudine recandosi nel regno di Hel, la dimora dei morti. Chiunque avesse accettato, avrebbe dovuto offrire a Hel, la dea degli inferi, un riscatto per ottenere il ritorno di Baldr ad \u00c1sgar\u00f0r. Herm\u00f3\u00f0r accetta e, a cavallo di Sleipnir, il cavallo di Odino, si dirige verso Hel.\nCos\u00ec infatti riporta direttamente la fonte:\nIl viaggio dura nove notti, attraverso valli buie e profonde, fino a quando Herm\u00f3\u00f0r giunge al ponte Gjallarbr\u00fa, un ponte ricoperto d'oro, sul fiume Gj\u00f6ll. A guardia del ponte vi \u00e8 M\u00f3\u00f0gu\u00f0r (\"furore di battaglia\" oppure \"stanca per la battaglia\"). Quest'ultima dice a Herm\u00f3\u00f0r che Baldr ha gi\u00e0 attraversato il ponte, e che quindi egli avrebbe dovuto cavalcare verso il basso e verso nord.\nPoco prima di giungere alle porte di Hel, Herm\u00f3\u00f0r smonta da cavallo, stringe il sottopancia di Sleipnir, vi ri-monta e lo sprona, facendogli saltare il cancello. Giunto al palazzo di Hel, Herm\u00f3\u00f0r vede Baldr, il quale occupa il seggio pi\u00f9 importante. Herm\u00f3\u00f0r prega Hel di lasciar andare Baldr, per mettere fine al dolore che regna tra gli \u00c6sir. Hel risponde che, affinch\u00e9 Baldr sia rilasciato, tutte le cose, viventi e non, dovranno piangere per lui.\nBaldr d\u00e0 a Herm\u00f3\u00f0r il Draupnir, l'anello (o bracciale) d'oro che indossava sulla pira quando era stato arso vivo, affinch\u00e9 lo riporti a Odino. Nanna, morta in seguito al rogo di Baldr e bruciata sulla sua stessa pira, d\u00e0 a Herm\u00f3\u00f0r una tunica da consegnare a Frigg, insieme ad altri regali e un anello per Fulla. In seguito, Herm\u00f3\u00f0r torna ad \u00c1sgar\u00f0r con il messaggio.\nHerm\u00f3\u00f0r \u00e8 chiamato \"figlio\" di Odino nella maggior parte dei manoscritti, mentre nel Codex Regius viene detto \"sveinn \u00d3\u00f0ins\", ovvero il \"ragazzo di Odino\", che nel contesto pu\u00f2 essere tradotto come \"il servitore di Odino\". Herm\u00f3\u00f0r, in un passaggio successivo, viene denominato \"fratello di Baldr\" e appare tra i figli di Odino.\nEdda Poetica.\nIl nome Herm\u00f3d sembra essere attribuito a un eroe mortale che appare nell\"'Edda poetica\", in particolare nel canto \"Hyndlulj\u00f3\u00f0\" dell'Edda minore.\nPoesia scaldica.\nNel poema scaldico \"H\u00e1konarm\u00e1l\" (strofa 14) Herm\u00f3\u00f0r e Bragi appaiono nel Valhalla mentre ricevono Haakon il Buono.\n\"Beowulf\".\nNel poema in lingua anglosassone \"Beowulf\", Heremod \u00e8 un re danese in esilio. Nelle genealogie anglosassoni, Heremod appare come uno dei discendenti di Sceafa e, di solito, come padre di Skj\u00f6ld.\nNella cultura moderna.\nGli Amon Amarth, nel loro album With Oden on Our Side, hanno scritto la canzone \"Hermod's Ride to Hel - Lokes Treachery Part 1\" (La cavalcata di Herm\u00f3\u00f0r verso Hel - la congiura di Loki parte 1), che narra del viaggio di Herm\u00f3\u00f0r."}
{"id": "2006175", "revid": "118929267", "url": "https://it.wikipedia.org/wiki?curid=2006175", "title": "Jos\u00e9 Aparicio", "text": "Biografia.\nFu il settimo degli otto figli di Vicente Aparicio e di Manuela Inglada, e si form\u00f2 a Valencia, nella Real Academia de San Carlos, vincendo il primo premio di pittura nel 1793. Trasferitosi a Madrid, studi\u00f2 nella Real Academia de Bellas Artes de San Fernando. Nel 1799 ottenne da re Carlo IV una borsa di studio per recarsi a Parigi e poi a Roma: a Parigi, fu il primo allievo spagnolo di Jacques-Louis David, e nel suo \"atelier\" conobbe Juan Antonio Ribera y Fern\u00e1ndez e Jos\u00e9 de Madrazo; nel 1805 ottenne una medaglia d'oro per \"L'epidemia di Spagna\". Prima di partire per Roma, nel 1807, Jos\u00e9 Aparicio espose due volte alcune sue opere nel \"Salon\".\nA Roma continu\u00f2 il suo apprendistato e si dimostr\u00f2 fedele alla monarchia spagnola, rifiutando di giurare fedelt\u00e0 a Giuseppe Bonaparte, creato re di Spagna dal fratello Napoleone I. Questo atteggiamento gli cost\u00f2 la prigionia, come agli altri artisti spagnoli residenti a Roma, in Castel Sant'Angelo.\nDopo che fu liberato, torn\u00f2 in Spagna, sbarcando a Barcellona il 21 maggio 1815 e di qui and\u00f2 a Madrid, iniziando la sua carriera con la nomina, nell'agosto, di pittore di camera del re. L'anno dopo inizi\u00f2 \"Le glorie di Spagna\", che lo tennero occupato per quasi due anni; con quest'opera, comincia la serie delle sue opere celelbrative. Con lo \"Sbarco di Fernando VII nell'isola di Le\u00f3n\", fu nominato nel 1829 membro dell'Accademia di San Carlo di Valencia, e poi la direzione dell'Accademia di San Fernando.\nAlla morte di re Fernando VII inizi\u00f2 il suo declino, non essendo ben visto dai governi liberali che ressero la Spagna. Mor\u00ec povero nel 1838.\nOpere.\nSecondo i critici, il suo stile \u00e8 accademico, fondato sul disegno, agghindato e freddo, con esagerazioni magniloquenti e patriottiche. Le opere pi\u00f9 note sono \"La fame a Madrid\" (1818) e lo \"Sbarco di Fernando VII nell'isola di Le\u00f3n\" (1827), entrambi quadri di propaganda politica a favore di re Fernando VII. Della stessa epoca de \"La fame a Madris\" \u00e8 \"La battaglia di San Marcial\", ispirato all'omonima battaglia.\nOltre alla pittura di storia, coltiv\u00f2 il ritratto della \u00e9lite politica e aristocratica, come il generale Casta\u00f1os o la baronessa Mayneaud de Pancemont, tra gli altri, e realizz\u00f2 anche tele a soggetto religioso."}
{"id": "2006180", "revid": "287204", "url": "https://it.wikipedia.org/wiki?curid=2006180", "title": "Disuguaglianza di Newton", "text": "In matematica, la disuguaglianza di Newton \u00e8 una disuguaglianza che porta il nome di Isaac Newton.\nSia formula_1 una \"n\"-upla di numeri reali. Indichiamo con formula_2 la somma di tutti i possibili prodotti di \"k\" fattori scelti in \"n\".\nGrazie alle relazioni tra radici e coefficienti di un polinomio s\u00ec che formula_2 \u00e8 il coefficiente di formula_4 nel polinomio formula_5.\nIndichiamo con formula_6 la media aritmetica degli addendi che compongono formula_2. Cio\u00e8\nLa disuguaglianza di Newton dice che, per ogni formula_9\ndove, per convenzione, formula_11."}
{"id": "2006181", "revid": "115415448", "url": "https://it.wikipedia.org/wiki?curid=2006181", "title": "Massiccio del Monte Bianco", "text": "Il Massiccio del Monte Bianco \u00e8 un massiccio montuoso appartenente alle Alpi del Monte Bianco (Alpi Graie) che interessa la Valle d'Aosta (Italia) e l'Alta Savoia (Francia), comprendendo al suo interno la cima del Monte Bianco e numerose altre cime.\nDescrizione.\nLa definizione di \"Massiccio del Monte Bianco\" non \u00e8 sempre coerente tra le varie classificazioni alpine. Si va da una definizione pi\u00f9 ampia, e che coincide con la definizione di Alpi del Monte Bianco, ad una pi\u00f9 restrittiva. Seguendo la SOIUSA, la quale adotta una scelta pi\u00f9 restrittiva, viene definito Massiccio del Monte Bianco la parte delle Alpi del Monte Bianco private del Massiccio di Tr\u00e9lat\u00eate a sud-ovest e del Massiccio Dolent-Argenti\u00e8re-Trient a nord-est. Con questa definizione il massiccio va dal Col de Miage (3.356\u00a0m) al Colle del Monte Dolent (3.485\u00a0m).\nSuddivisione.\nLa SOIUSA individua la seguente suddivisione in quattro gruppi e 17 sottogruppi:\nAltra suddivisione possibile del Massiccio, partendo da sud-ovest verso nord-est \u00e8 la seguente:"}
{"id": "2006184", "revid": "916580", "url": "https://it.wikipedia.org/wiki?curid=2006184", "title": "Trema (botanica)", "text": "Il genere Trema comprende una quindicina di specie di alberi sempreverdi diffusi nelle regioni tropicali e subtropicali di tutti i continenti.\nDescrizione.\n\"Trema\" comprende specie arboree sempreverdi di media o piccola taglia (fino a 10\u201320\u00a0m).\nLe foglie sono alternate, semplici, lunghe 7\u201315\u00a0cm, ovato-acuminate o lanceolate, con margini regolarmente serrati.\nIl frutto \u00e8 una piccola drupa di 3\u20135\u00a0mm diametro.\nSistematica.\nIl genere \"Trema\" viene attribuito tradizionalmente alla famiglia delle Ulmacee e all'ordine delle Urticali.\nQuest'attribuzione viene oggi contestata dal gruppo APG in base alle risultanze di studi filogenetici. Per questi studiosi, \"Trema\" appartiene alla famiglia delle Cannabacee e all'ordine delle Rosali.\nIl genere comprende le seguenti specie:\nUsi.\n\"Trema orientalis\" \u00e8 piantato largamente nelle zone a clima tropicale, dove viene apprezzato per la sua adattabilit\u00e0 ai terreni poveri.\nTuttavia in alcune regioni, in particolare nelle isole del Pacifico, \u00e8 diventato una pianta invadente."}
{"id": "2006186", "revid": "1318658", "url": "https://it.wikipedia.org/wiki?curid=2006186", "title": "Ternes (metropolitana di Parigi)", "text": "Ternes \u00e8 una stazione della metropolitana di Parigi a servizio della linea 2, situata al confine fra l'VIII e il VII \"arrondissement\".\nIl nome deriva dall'antica residenza del vescovo di Parigi, situata al di fuori della citt\u00e0 e chiamata \"Villa Externa\", da cui prese il nome l'attuale quartiere, che inizialmente faceva parte di Saint-Denis, poi di Neuilly-sur-Seine, e infine \u00e8 stato annesso a Parigi.\nLocalizzazione.\nLa stazione si trova in una curva sotto place des Ternes, tra la parte meridionale dell'avenue de Wagram e lo sbocco del boulevard de Courcelles. Orientata lungo un asse nord-est/sud-ovest, \u00e8 inserita tra le stazioni Charles de Gaulle - \u00c9toile e Courcelles."}
{"id": "2006187", "revid": "24443", "url": "https://it.wikipedia.org/wiki?curid=2006187", "title": "Catena del Monte Bianco", "text": ""}
{"id": "2006190", "revid": "289774", "url": "https://it.wikipedia.org/wiki?curid=2006190", "title": "Reelin", "text": ""}
{"id": "2006199", "revid": "1318658", "url": "https://it.wikipedia.org/wiki?curid=2006199", "title": "Courcelles (metropolitana di Parigi)", "text": "Courcelles \u00e8 una stazione della metropolitana di Parigi, che serve la linea 2. Il nome deriva da un piccolo villaggio della regione parigina che pi\u00f9 tardi \u00e8 stato assorbito nella capitale.\nCuriosit\u00e0.\nFulgence Bienven\u00fce, padre della metropolitana, ha vissuto nelle vicinanze di questa stazione."}
{"id": "2006200", "revid": "767487", "url": "https://it.wikipedia.org/wiki?curid=2006200", "title": "Adnan", "text": "\u02bfAdn\u0101n () \u00e8, nella tradizione araba, il mitico eponimo degli \"Arabi settentrionali\", detti pertanto \"\u02bfAdn\u0101n\u012b\", che erano in perpetuo antagonismo con gli \"Arabi meridionali\", discendenti di Qa\u1e25\u1e6d\u0101n.\n\u02bfAdn\u0101n sarebbe discendente di Ismaele e di suo figlio Nebaioth. \nTra i suoi discendenti figura quindi l'ultimo profeta dell'Islam, Maometto."}
{"id": "2006204", "revid": "1318658", "url": "https://it.wikipedia.org/wiki?curid=2006204", "title": "Monceau (metropolitana di Parigi)", "text": "Monceau \u00e8 una stazione della metropolitana di Parigi, che serve la linea 2.\nIl nome deriva da un villaggio in questo settore che \u00e8 stato inglobato da Parigi. Serve il Parc Monceau."}
{"id": "2006205", "revid": "181699", "url": "https://it.wikipedia.org/wiki?curid=2006205", "title": "Affare dei demoni di Loudun", "text": ""}
{"id": "2006212", "revid": "6923", "url": "https://it.wikipedia.org/wiki?curid=2006212", "title": "Aprilia SR 125", "text": ""}
{"id": "2006214", "revid": "308552", "url": "https://it.wikipedia.org/wiki?curid=2006214", "title": "Acciaierie del Tirreno", "text": "Acciaierie del Tirreno S.p.A. era un'azienda italiana che operava nel settore della siderurgia e metallurgia. Lo stabilimento produttivo era sito in Giammoro (ME) dove si producevano laminati piani lunghi.\nStoria.\nL'acciaieria di Giammoro, frazione di Pace del Mela, fu coordinata da EGAM e realizzata con 110 miliardi di lire derivanti dai finanziamenti del \"Pacchetto Colombo\" del 1970. Nel momento in cui la Legge 103/77 ha soppresso EGAM, le acciaierie, non ancora ultimate, passano a IRI che le assegna al gruppo Finsider-Nuova Italsider.\nNel 1979 Acciaierie del Tirreno S.p.A. \u00e8 operativa ed inizia a produrre 100.000 tonnellate annue di acciaio con 107 dipendenti, sebbene il progetto EGAM prevedeva che le acciaierie potessero dare lavoro a 800 persone, grazie alla presenza di due laminatoi, per una produzione annua di 500.000 tonnellate di acciaio. Il subentro di Finsider (la citata Legge 103) ha tuttavia ridimensionato le iniziali intenzioni.\nNel 1985 realizza un fatturato di 76 miliardi di lire ma subisce una perdita di 620 milioni: occupa 181 dipendenti pi\u00f9 300 dell'indotto.\nNel 1987 le Acciaierie vengono privatizzate e cedute a Ferdofin del gruppo Regis Accornero, diretto concorrente della societ\u00e0, per 17 miliardi di lire.\nAcciaierie del Tirreno inizi\u00f2 cos\u00ec ad inanellenare una serie positiva di bilanci fino al 1992, anno in cui Ferdofin fallisce, e i dipendenti, saliti a 220, finiscono in cassa integrazione.\nNel 1996 con l'arrivo di Duferco, Acciaierie del Tirreno ha assunto una nuova denominazione, Duferdofin.\nDal 2008 \u00e8 denominata Duferdofin Nucor S.r.l., joint venture tra Duferco e Nucor, che a Giammoro ancora \u00e8 attiva con 170 dipendenti (sebbene 160 siano in CIGS causa mancanza di ordini) producendo, a partire dai blumi e dalle billette di acciaio fabbricati nello stabilimento di San Zeno, laminati mercantili e travi per costruzione (per quest'ultimo prodotto \u00e8 leader in Italia) e dal 2009 tondi per cemento armato.\nDuferdofin Nucor controlla anche gli stabilimenti di San Giovanni Valdarno (ex Deltasider-Deltavaldarno), di San Zeno Naviglio e di Pallanzeno."}
{"id": "2006215", "revid": "188323", "url": "https://it.wikipedia.org/wiki?curid=2006215", "title": "Aprilia SR 150", "text": ""}
{"id": "2006217", "revid": "729019", "url": "https://it.wikipedia.org/wiki?curid=2006217", "title": "Victor Hugo (metropolitana di Parigi)", "text": "Victor Hugo \u00e8 una stazione della Metropolitana di Parigi, che serve la linea 2. La stazione \u00e8 intitolata a Victor Hugo.\nQuando fu inaugurata nel 1900 come parte della linea 2 Nord, le piattaforme della stazione erano costruite sulla stretta curva tra Avenue Victor Hugo e Avenue Bugeaud. Allorch\u00e9 nuovo materiale rotabile (con vagoni pi\u00f9 lunghi) \u00e8 stato introdotto nel 1931, la curva dei binari era troppo stretta per permettere alle persone a bordo di salire e scendere in sicurezza su questi nuovi treni. Quindi, la stazione \u00e8 stata ricostruita pi\u00f9 vicino alla stazione Charles de Gaulle - \u00c9toile (al momento chiamata \u00c9toile) sul tratto dritto di binari subito dopo la curva."}
{"id": "2006219", "revid": "499020", "url": "https://it.wikipedia.org/wiki?curid=2006219", "title": "Collegiata di Castell'Arquato", "text": "La Collegiata di Castell'Arquato, nota anche come collegiata di Santa Maria Assunta, \u00e8 una chiesa cattolica situata a Castell'Arquato, in provincia di Piacenza. L'edificio fu costruito tra il 1117 e il 1122, anno della consacrazione, in sostituzione di una chiesa preesistente con funzione pievana e battesimale risalente al periodo fra il VII e l'VIII secolo, distrutta dal terremoto del 1117.\nStoria.\nIn alcuni documenti risalenti all'VIII secolo viene citato un nobile chiamato Magno a cui si deve l'edificazione della pieve di Castell'Arquato dedicata alla gran Madre di Dio, tra il 756 e il 758, oltrech\u00e9 del castello a base quadrata che, nel momento della sua morte, avvenuta nel 789, vennero donati insieme a tutto il borgo alla vescovo di Piacenza. Ma l'esistenza della pieve \u00e8 probabilmente pi\u00f9 antica: il fonte battesimale ad immersione in pietra ritrovato nella quarta absidiola rimanda infatti al VII-VIII secolo.\nLa chiesa storica crolla a seguito del terremoto del 1117; sui suoi resti viene avviata la costruzione di un nuovo edificio, consacrato nel 1122. Nel XIII secolo viene aggiunto il campanile, inizialmente non presente nei progetti, posizionato sulla navata inferiore si sinistra, dopo la campata posta prima dell'abside. Alla fine di quel secolo risale anche il chiostro.\nAll'inizio del quattrocento viene aggiunta una cappella, dedicata a santa Caterina d'Alessandria e affrescata da un ignoto di scuola toscana con il ciclo della Passione di Ges\u00f9, i funerali della Vergine Maria e la sua Gloria. Nel 1630 viene aggiunta la cappella di san Giuseppe, sorta su una cappella preesistente a seguito della fine della peste manzoniana. Dedicata al santo patrono del borgo, \u00e8 in stile barocco, decorata con stucchi e dipinti raffiguranti il santo.\nLa chiesa subisce un pesante rimaneggiamento nel XVIII secolo: tutti gli interni, compresi colonne e capitelli, vengono intonacati, al posto delle monofore vengono aperti finestroni di forma rettangolare e una volta decorata con stucchi va a coprire il tetto a capriate. Intorno al 1720 un ignoto pittore romano realizza la pala dell'altare, raffigurante la Sacra Famiglia. Nel 1730, nell'ambito di alcuni lavori voluti dall'arciprete Rugarli, si demolisce il muro perimetrale sinistro, al quale subentrano tre cappelle.\nA partire dal 1899 l'arciprete Cagnoni inizia importanti lavori di restauro; nella cappella di santa Caterina in quell'anno si assiste alla scoperta degli affreschi risalenti al quattrocento; tra il 1911 e il 1913 si ricostruisce la loggetta dedicata a san Giovanni e la quarta absidiola, la quale contiene una vasca a immersione dell'VIII secolo. Tra il 1917 e il 1919 vengono ripristinate le facciate esterne delle absidi minori ed \u00e8 svolto un intervento sulla facciata principale comprendente la chiusura di una finestra sul lato sinistro e la sostituzione del rosone con una bifora. Nel 1923 vengono ricostruiti gli archi di sostegno e nel 1927 tocca alle finestre del coro. Infine, nel 1935 viene ripristinato il soffitto a capriate che era stato coperto da una volta durante gli interventi eseguiti nel settecento. Durante i lavori viene anche ripristinato il fonte battesimale, caduto in disuso dopo il XV secolo.\nNegli anni '70 si effetuano ulteriori interventi, come la sostituzione dell'altare e lo spostamento nelle sue vicinanze dell'ambone.\nDescrizione.\nEsterno.\nLa facciata principale d\u00e0 su quella che fino alla costruzione del palazzo Pretorio nel 1293 era la piazza principale del borgo. La facciata \u00e8 costruita in stile romanico in pietra arenaria, con profilo a salienti, ed \u00e8 rinserrata agli angoli da contrafforti, di cui i centrali caratterizzati da due ordini. \u00c8 presente un portale ad arco a tutto sesto, sulla cui sommit\u00e0 si trova una piccola bifora. In alto, una al centro e due ai lati, vi sono tre aperture a forma di croce, oltre ad una teoria di archetti in pietra che seguono l'andamento del tetto.\nSul lato sinistro \u00e8 addossato il portico del Paradiso, risalente al XV secolo, aperto su tre lati, realizzato in pietra e mattoni a vista e formato da cinque arcate a tutto sesto, voltate a crociera, delle quali la centrale \u00e8 monocuspidata, sormontata da un pinnacolo di forma circolare realizzato in cotto. Il porticato \u00e8 sopraelevato rispetto al piano della piazza e l'accesso \u00e8 garantito da tre scalinate in pietra.\nSul lato sinistro sono addossati la sagrestia e il battistero; quest'ultimo ha una pianta rettangolare, facciata a capanna e abside di forma semicircolare, divisa in tre parti da lesene a semicolonna caratterizzate da tre monofore a tutto sesto, ad anelli, strombate al centro e ai lati. L'abside principale \u00e8 divisa in tre parti da semicolonne, centralmente rispetto alle pareti sono presenti tre monofore a sesto acuto. Alla sommit\u00e0 si trova una galleria cieca con piccole arcate a tutto sesto. Ai lati dell'abside ci sono due cappelle caratterizzate da pianta semicircolare, tripartite da semicolonne con archetti pensili nella parte alta, forate da una monofora a tutto sesto nel centro. Abside, cappelle e battistero sono basati su uno zoccolo costituito da conci realizzati in arenaria.\nInterno.\nL'interno presenta capitelli figurati, sculture romaniche risalenti al XII secolo, affreschi, tra i quali il ciclo dedicato a santa Caterina, situato nell'omonima cappella, risalente al XV secolo e attribuito a pittori di scuola toscana, e decorazioni barocche all'interno della cappella di san Giuseppe.\nL'altare maggiore, realizzato negli anni '70 del XX secolo a sostituzione del preesistente altare di fattura barocca che fu conseguentemente spostato nella chiesa di santo Stefano, \u00e8 formato da 5 formelle risalenti al XIII secolo. Accanto ad esso si trova l'ambone, basato su 4 colonnine in pietra e decorato con formelle che raffigurano gli evangelisti, originariamente posto nella seconda arcata del lato mancino.\nL'elemento pi\u00f9 antico all'interno dell'edificio \u00e8 il fonte battesimale rotondo ricavato da un singolo blocco di arenaria che, secondo alcune ipotesi, rimane l'unico elemento superstite della chiesa preesistente.\nMuseo.\nAdiacente alla collegiata \u00e8 il museo a essa dedicato che raccoglie argenteria e arredi sacri, quadri, sculture, mobilio, codici e materiale d\u2019archivio provenienti dalla collegiata stessa, oltre che da altre chiese della zona. Una sezione dedicata ai paramenti sacri custodisce la mantellina che il pontefice Paolo III indoss\u00f2 durante la sua visita al borgo nella primavera del 1543."}
{"id": "2006222", "revid": "599013", "url": "https://it.wikipedia.org/wiki?curid=2006222", "title": "Alberto Coyote", "text": "Carriera.\nClub.\nDebutta nel Club Le\u00f3n, durante la stagione 1990-'91 giocando per 10 minuti. Nel 1993 passa al Chivas de Guadalajara, dove gli viene assegnato il numero 6; non lo abbandoner\u00e0 pi\u00f9 fino al termine della sua carriera. Con la squadra di Guadalajara totalizza 272 presenze in Primera Divisi\u00f3n messicana, segnando 10 gol. Nel 2001 si trasferisce al Club de F\u00fatbol Atlante, dove chiude la carriera nel 2002.\nNazionale.\nCon la nazionale di calcio messicana ha disputato 54 partite, senza mai segnare, nel periodo dal 1992 al 2001."}
{"id": "2006227", "revid": "2144409", "url": "https://it.wikipedia.org/wiki?curid=2006227", "title": "Fl-eek Stravaganza", "text": "Fl-eek Stravaganza (\"Eek! The Cat\" nella prima stagione, \"Eek! And The Terrible Thunderlizards\" nella seconda stagione e \"Eek! Stravaganza\" dalla terza stagione in poi) \u00e8 una serie televisiva a cartoni animati prodotta da Fox Kids, Savage Studios LTD e Nelvana e creata da Savage Steve Holland e Bill Kopp, da cui \u00e8 stato tratto lo spin off \"Tontosauri\".\nAlla serie s'ispir\u00f2 il videogioco per Super Nintendo \"Eek! The Cat\", pubblicato nel 1994.\nLa sigla italiana, musica di Franco Fasano e testo di Alessandra Valeri Manera, \u00e8 cantata da Pietro Ubaldi e gli Smemo.\nAltri media.\nNel 1994 la Ocean Software pubblic\u00f2 il videogioco \"Eek! the Cat\" per la console Super Nintendo; si trattava di una conversione di \"Sleepwalker\", uscito precedentemente per altre piattaforme, con i personaggi modificati in quelli di \"Fl-eek Stravaganza\"."}
{"id": "2006230", "revid": "73377340", "url": "https://it.wikipedia.org/wiki?curid=2006230", "title": "Disuguaglianza di raggruppamento", "text": "In algebra, la disuguaglianza di raggruppamento (detta anche \"bunching\") dice che, date due somme simmetriche di monomi dello stesso grado, la minore \u00e8 quella in cui gli esponenti sono pi\u00f9 \"distribuiti\".\nLa disuguaglianza.\nSia formula_1 una n-upla di reali positivi, e siano formula_2) e formula_3 due n-uple di reali non-negativi tali che:\nAllora"}
{"id": "2006231", "revid": "729019", "url": "https://it.wikipedia.org/wiki?curid=2006231", "title": "Villiers (metropolitana di Parigi)", "text": "Villiers \u00e8 una stazione della metropolitana di Parigi che serve le linee 2 e 3.\nIl nome \u00e8 quello di un villaggio che \u00e8 stato inglobato da Parigi nel 1860.\nQuesta stazione \u00e8 stata il capolinea per la prima sezione della linea 3 (l'altro capolinea era P\u00e8re Lachaise). In origine, le piattaforme per la linea 3 erano parallele e alla stessa profondit\u00e0 di quelle per la linea 2. Tuttavia, per costruire il prolungamento a Porte de Champerret, le piattaforme della linea 3 e i binari dovettero essere abbassate al fine che i treni potessero essere in grado di passare sotto i binari della linea 2, questo spiega la strana sagoma della stazione in cui il vecchio tunnel e livello binari \u00e8 chiaramente visibile nella foto qui sotto."}
{"id": "2006234", "revid": "124406573", "url": "https://it.wikipedia.org/wiki?curid=2006234", "title": "Basilica di Sant'Antonino", "text": "La basilica di Sant'Antonino, patrono di Piacenza, \u00e8 una chiesa cattolica situata a Piacenza, capoluogo dell'omonima provincia.\nLa chiesa, esempio di architettura romanica e caratterizzata da una grossa torre campanaria di forma ottagonale, ha la dignit\u00e0 di basilica minore.\nStoria.\nIl primo edificio sacro dedicato a sant'Antonino a Piacenza fu voluto da san Vittore, il primo vescovo di Piacenza e costruita tra il 350 e il 375 in una posizione defilata, al di fuori della cerchia muraria cittadina, nell'area dove sarebbe, in seguito, sorto il transetto della successiva basilica.\nNel 400, per opera del vescovo di Piacenza Savino venne eseguita la traslazione delle reliquie di sant'Antonino, provenienti da un ambiente ipogeo di epoca romana posto al di sotto della chiesa di Santa Maria in Cortina, distante qualche decina di metri dalla basilica.\nLa chiesa ricopr\u00ec il ruolo di cattedrale di Piacenza fino all'850 quando venne presa la decisione di trasferire la cattedrale all'interno delle mura cittadine: a seguito di ci\u00f2 il ruolo della chiesa perse di importanza, tuttavia data la posizione strategica e l'importanza rivestita fino a quel momento, nell'870 il vescovo di Piacenza Paolo decise di ordinarne la ricostruzione. Durante i lavori vennero aggiunti due bracci laterali disposti a croce e un tiburio di forma quadrata posto all'intersezione dei bracci.\nNell'869 vi fu sepolto re di Lotaringia, Lotario II, morto nei pressi di Piacenza, durante il viaggio di ritorno nel suo regno da Roma dove aveva avuto un incontro con papa Adriano II.\nData la sua posizione all'esterno delle mura cittadine, fu pesantemente danneggiata durante le invasioni degli Ungari avvenute nel corso della prima met\u00e0 del X secolo. A seguito di ci\u00f2, nel 1014 il vescovo di Piacenza Sigifredo decise per una nuova ricostruzione dell'edificio durante la quale l'impianto originale fu radicalmente rivisto con l'innalzamento della torre, all'epoca caratterizzata dalla presenza di tre ordini di bifore, e dei transetti al di sopra del corpo centrale e la realizzazione di tre navate con altrettante absidi sul lato est dell'edificio. Durante i lavori, inoltre, furono realizzati affreschi su tutte le pareti interne della chiesa.\nTra il 1171 e il 1172 venne scolpito, sul lato settentrionale dell'edificio, il portale del Paradiso, riportante le effigi di Adamo ed Eva.\nNel 1183 la chiesa ospit\u00f2 un incontro tra i delegati della Lega Lombarda e l'imperatore Federico Barbarossa che vi si riunirono per firmare i preliminari della pace di Costanza.\nNel 1350 il transetto sinistro venne prolungato con l'edificazione, davanti al portale del Paradiso, dell'omonimo portico, realizzato su progetto dell'architetto Pietro Vago. Nel 1483 venne costruito il chiostro, di cui un lato sarebbe andato successivamente distrutto, mentre nel 1495 l'originale soffitto ligneo a capriate fu rimpiazzato da volte gotiche esapartite. Nel 1562, a seguito di alcune disposizioni emanate durante il concilio di Trento venne allungato il coro nello spazio ricavato dalla demolizione dell'abside principale.\nNel 1622 le volte della nuova abside furono dipinte per opera del pittore Camillo Gavasetti; negli anni successivi furono realizzate alcune cappelle nelle navate laterali e furono introdotte nuove decorazioni in stile barocco, tra i quali un portale, posto sulla facciata ovest. Tra il 1853 e il 1856 vennero eseguiti altri lavori secondo gli stilemi dell'eclettismo ottocentesco tra i quali il rivestimento dei capitelli, intonaci e stucchi in stile neogotico floreale.\nTra il 1925 e il 1930 furono realizzati degli importanti lavori di restauro, sotto la dichiarazione dell'architetto piacentino Giulio Ulisse Arata, il quale oper\u00f2 con l'intento di ripristinare l'originale aspetto dell'edificio sacro, eliminando, tra gli altri, il portale barocco posto sulla facciata occidentale e demolendo due cappelle laterali risalenti al XVI secolo.\nDescrizione.\nLa basilica \u00e8 caratterizzata da una pianta basilicale a croce latina rovesciata.\nEsterno.\nLa chiesa, situata nell'omonima piazza nel centro storico di Piacenza, \u00e8 realizzata in mattoni a vista e dispone di due accessi: il primo \u00e8 situato sul lato occidentale e risale all'XI secolo, mentre il secondo, detto \"del Paradiso\" posto sulla facciata settentrionale, venne realizzato verso la met\u00e0 del XIV secolo da parte dell'architetto Pietro Vago. La facciata occidentale \u00e8 a capanna, monocuspidata e presenta due lesene centrali per tutta la sua altezza. Essa \u00e8 dotata di un unico portale ad arco a tutto sesto al di sopra del quale si trova una bifora ad arco a sesto acuto; al portale si accede tramite una scalinata realizzata in pietra. Addossati alla facciata si trovano i volumi di due cappelle laterali, caratterizzati ciascuno da due monofore a sesto acuto.\nLa facciata nord si presenta anch'essa a capanna monocuspidata. Sugli angoli sono presenti dei contrafforti appoggiati su di un basamento realizzato in conci di arenaria; sulla sommit\u00e0 dei contrafforti sono presenti delle guglie a pinnacolo con tetto a forma di cono realizzato in mattoni. La facciata si apre in un arco ogivale sopra al quale si trova un rosone in pietra. L'atrio che si apre dentro all'arco \u00e8 dotato di volte a crociera e permette l'accesso al portale marmoreo di stile romanico decorato ai lati dai telamoni rappresentanti Adamo ed Eva. All'interno dell'atrio, tra il 1998 e il 2021 si trovava una statua rappresentante papa Gregorio X, unico piacentino a essere salito al soglio pontificio, poi spostata nel giardino adiacente alla chiesa, conosciuto come \"giardino del Papa\".\nAll'incrocio tra le navate si innalza la torre campanaria di forma ottagonale, la quale termina con tre ordini sovrapposti di bifore aperte su tutti gli otto lati ed \u00e8 decorata da una cornice ad archetti pensili.\nInterno.\nIl presbiterio contiene, all'interno di un'urna situata al di sotto dell'altare maggiore le reliquie dei santi Antonino e Vittore; la volta venne decorata nel 1622 da parte del modenese Camillo Gavasetti il quale realizz\u00f2 un \"Trionfo di Ges\u00f9\", opera dello stesso pittore sono anche i dipinti dei santi Antonino e Vittore posti nella lunetta. Alle pareti sono presenti cinque tele realizzate dal fiammingo Robert De Longe e raffiguranti diversi episodi della vita di sant'Antonino. Al XVIII secolo risalgono il coro e la cantoria, realizzati in stile barocco e decorati con intagli dorati realizzati da Giovanni Ceti.\nLa navata maggiore presenta un soffitto a volte tipico dell'architettura gotica; nel sottotetto che separa le volte dalle originali capriate lignee sono visibili i resti di un ciclo di affreschi del XII secolo: alcuni di questi affreschi sono, invece, stati distaccati dalle pareti e posizionati all'interno del transetto destro.\nLa navata di destra presenta tre altari all'interno di arcate cieche. L'altare della prima arcata \u00e8 sormontato da una statua lignea stuccata e dipinta rappresentante santa Lucia risalente al periodo compreso tra la fine del XV e l'inizio del XVI secolo il cui autore \u00e8 ignoto. La navata di sinistra ospita alcune cappelle: nella prima \u00e8 presente una tela risalente al 1650 e raffigurante la \"Sacra Famiglia in sosta durante la fuga in Egitto\" di cui non si conosce il pittore, nella seconda si trova un gruppo di statue realizzate in terracotta e risalenti al XV secolo. La terza cappella, dedicata alla Sacra Spina, presenta i resti di alcuni affreschi cinquecenteschi. Infine, nell'abside si trova la cappella dedicata all'Immacolata dove, sopra l'altare, \u00e8 presente una statua scolpita nel 1784 da Giovanni Prati.\nNel transetto sinistro si trova un\"'Ultima Cena\", opera del pittore genovese Bernardo Castello, una \"Madonna in gloria e Santi\" di Giovan Francesco Ferrante e una \"S. Francesca Romana\" del Mulinaretto. Nel braccio di destra si trova la cappella di sant'Opilio il cui altare, risalente al 1615 era, in origine, l'altare maggiore della chiesa. Sopra all'altare \u00e8 presente un quadro di Bernardo Ferrari raffigurante il santo a cui \u00e8 dedicata la cappella.\nL'organo, posto in cantoria su di un'ampia cassa dorata e ricostruito nel 2003 da parte di Giani su di un organo Lingiardi risalente al 1837, \u00e8 a due manuali e a trasmissione integralmente meccanica.\nMuseo.\nIn alcuni spazi realizzati nel Cinquecento \u00e8 ospitato il museo capitolare della basilica di Sant'Antonino che ospita opere e arredi recuperati a seguito della demolizione di alcune cappelle avvenuta nella prima met\u00e0 del XX secolo, nonch\u00e9 altri oggetti in origine collocati nella basilica.\nTra le opere conservate sono presenti due dossali attribuiti al maestro del dossale di Sant'Antonino, un \"Sant'Antonino\" di scuola lombarda risalente agli ultimi anni del XV secolo, una \"Nativit\u00e0 di Maria\" probabilmente opera di Giulio Cesare Procaccini, una \"Incoronazione della Vergine\" di Giovanni Battista Trotti, detto il Malosso, e due bozzetti di Robert de Longe relativi ai dipinti esposti nel presbiterio."}
{"id": "2006236", "revid": "289774", "url": "https://it.wikipedia.org/wiki?curid=2006236", "title": "RELN", "text": ""}
{"id": "2006238", "revid": "499020", "url": "https://it.wikipedia.org/wiki?curid=2006238", "title": "Basilica di San Savino", "text": "La basilica di San Savino \u00e8 una chiesa cattolica situata a Piacenza e dedicata a san Savino, il quale dopo san Vittore fu il secondo vescovo cittadino, le cui spoglie sono contenute all'interno dell'altare principale. Ha la dignit\u00e0 di basilica minore.\nStoria.\nIl primo edificio religioso costruito in loco fu una basilica costruita per volont\u00e0 di Savino nel corso del IV secolo d.C., consacrata ai dodici apostoli e situata immediatamente all'esterno delle mura del castrum romano in una zona dove era gi\u00e0 presente una necropoli sin dall'et\u00e0 augustea.\nNel 420, dopo la morte di Savino, il suo successore alla carica vescovile Mauro ne ordino la tumulazione all'interno dell'edificio religioso, che successivamente venne consacrato allo stesso Savino; l'edificio in questione venne, poi, distrutto tra l'899 e il 902 durante la discesa in Italia degli ungari. Nel 903 fu avviata la ricostruzione dell'edificio, ad opera del vescovo di Piacenza Everardo, in una posizione pi\u00f9 centrale rispetto alla citt\u00e0 e collocata all'interno della cinta muraria. tuttavia, una seconda incursione ungara, avvenuta nel 924, vide la chiesa venire rasa al suolo.\nIntorno all'anno Mille iniziarono i lavori di ricostruzione di un edificio religioso nella posizione originaria su iniziativa del vescovo-conte di Piacenza Sigifredo che affianc\u00f2 alla chiesa anche un monastero benedettino.\nLa consacrazione definitiva della nuova costruzione avvenne il 15 ottobre 1107 e fu cerimoniata dal vescovo Aldo. Contemporaneamente alla chiesa venne realizzata anche la cripta, la quale fu decorata con dei mosaici databili intorno al 1100. In questa occasione la chiesa sub\u00ec alcuni interventi di restauro, seguiti negli anni successivi dalla realizzazione della cripta e dei mosaici, mentre ulteriori modifiche, di cui non fu specificata l'entit\u00e0, vennero apportate nel 1278.\nDurante il corso del XV secolo la chiesa divenne una commenda, poi nel 1495, dopo che i benedettini avevano praticamente lasciato il monastero a causa delle precarie condizioni statiche o per il loro numero ormai declinante, venne ceduta da parte dell'abate commendatario Rufino Landi all'ordine dei monaci gerolimini, sotto ai quali il chiostro fu sottoposto a importanti lavori di rifacimento. Nell'ambito dei lavori intrapresi dai monaci, nel 1509 fu demolito l'altare principale della chiesa; durante questo intervento furono rinvenute all'interno dell'altare le reliquie di San Savino. Nell'aprile del 1579 il pontefice Gregorio XIII concesse al collegio inglese di Roma gran parte dei beni della commenda che erano stati inizialmente assegnati ai geronimini.\nNel XVII secolo, a partire dal 1631, la chiesa fu oggetto di diverse modifiche che alterarono l'originale stile romanico con diverse aggiunte di gusto barocco; nel 1631 vennero rasi al suolo l'abside maggiore, sostituita da una nuova a forma trapezoidale, e l'abside della navata sinistra. Nel 1650 le pareti laterali vennero demolite, facendo spazio alla costruzione di alcune cappelle. Negli anni successivi, inoltre, vennero modificate le finestre, furono aggiunti un cornicione sui capitelli del presbiterio e diversi stucchi, mentre la sala posta al di sopra del pronao venne riadattata per contenere l'organo, completato nel 1689.\nI lavori di rifacimento continuarono nel secolo successivo: nel 1707 l'altare contenente le reliquie di San Savino venne spostato nel presbiterio superiore. Nel 1721 fu completata, con una cancellata realizzata in ferro battuto opera di Paolo Maria Nibbio, la realizzazione di una nuova facciata di gusto barocco, mentre nel 1731 fu realizzato un nuovo altare, anch'esso allineato allo stile dominante con cui era stata modificata la chiesa, in cui furono spostate le reliquie di Savino.\nNei primi anni del XX secolo vennero intrapresi, su impulso del vescovo Giovanni Battista Scalabrini, che gi\u00e0 aveva favorito analoghi lavori sulla cattedrale, degli interventi volti al ripristino dell'originale aspetto romanico del tempio: le modifiche vennero affidate all'ingegner Ettore Martini e videro il recupero della cripta e dei mosaici, l'eliminazione delle decorazioni in stucco e il rifacimento di absidi e finestre per riportarli all'aspetto preesistente al XVIII secolo. Anche la facciata fu oggetto di alcune operazioni: furono recuperati diversi affreschi, di cui uno riportante l'indicazione dell'anno 1350, che furono, quindi, spostati nel presbiterio, su alcuni supporti. Nell'ultima fase le modifiche furono portate avanti dall'architetto Pietro Berzolla. Negli stessi anni furono eliminate tutte le cappelle laterali, una delle quali venne sostituita dalla nuova cappella dedicata alla Madonna della Medaglia Miracolosa.\nA partire dal 2004 iniziarono una serie di interventi di restauro, posti sotto la guida dell'architetto piacentino Carlo Beltrami. Il primo dei quali fu finalizzato al recupero della copertura della basilica, la quale, a quella data, si trovava in cattivo stato di conservazione. Sempre nello stesso anno, vi fu la progettazione di un nuovo impianto di illuminazione da parte dello stesso Beltrami.\nNel 2006 venne restaurata la cappella della Medaglia Miracolosa; durante i lavori conservativi, eseguiti dalla restauratrice piacentina Lucia Bravi sotto la direzione dell'architetto Beltrami ritornarono alla luce dei pregevoli affreschi, databili al XVII secolo e attribuibili a Giovanni Evangelista Draghi, gi\u00e0 pittore di corte della famiglia Farnese, signori di Parma e Piacenza. I dipinti rappresentano quattro scene bibliche: il sacrificio di Isacco, Mos\u00e8 salvato dalle acque, Mos\u00e8 davanti al roveto ardente, Mos\u00e8 che presenta il capretto per il sacrificio pasquale.\nFra il 2006 e il 2007, si intervenne sulla canonica e sull'edificio dell'oratorio, quest'ultimo risalente al XX secolo.\nDescrizione.\nEsterno.\nLa chiesa si caratterizza per la presenza di una facciata in stile barocco completata nel 1721 da parte dell'architetto Andrea Galluzzi in sostituzione dell'originale facciata romanica. L'opera di Galluzzi, a vento, si compone di tre livelli separati tra loro da cornici in aggetto. Nella parte bassa si trova un porticato formato da archi a tutto sesto poggiati su colonne marmoree binate dotate di capitelli tuscanici. Gli intermezzi tra i vari archi sono decorati da sculture raffiguranti i quattro evangelisti situate all'interno di nicchie dalla forma ovale risalenti agli anni intorno al 1710.\nIl segmento mediano della facciata \u00e8 diviso in tre segmenti da lesene binate decorate con capitelli di ordine corinzio; al centro di ognuno dei tre segmenti si colloca un finestrone rettangolare. Infine, il segmento pi\u00f9 alto culmina in una vela centrale decorata con lesene binate. Ai lati dell vela sono presenti due pinnacoli. Una statua raffigurante San Savino si trova in una nicchia posta nel mezzo della vela.\nDell'originale facciata romanica sono visibili alcuni elementi lateralmente ai portali d'ingresso, nonch\u00e9 un capitello con una decorazione ad anello esalobato. La torre campanaria si trova alla destra dell'abside e presenta una pianta quadrata. Essa \u00e8 divisa in quattro livelli da cornici marcapiano, mentre la cella \u00e8 decorata da bifore a tutto sesto sui quattro fronti.\nInterno.\nL'interno presenta una pianta basilicale a tre navate, le quali vengono separate da una serie di pilastri marmorei: tra i pilastri si alternano quelli minori, a sostegno degli archi delle navate laterali, a quelli maggiori, a sostegno della volta a crociera della navata maggiore. La parte terminale dei pilastri presenta capitelli decorati con forme geometriche e animali fantastici. Sia la navata principale che le due laterali sono voltate a crociera: mentre la navata centrale consta di tre campate, le due minori ne presentano sei.\nAl termine della navata maggiore \u00e8 presente il coro che presenta una volta a botte e va a culminare nell'abside principale caratterizzata da una forma semicircolare, voltata a emicupola e caratterizzata dalla presenza di una monofora. Un'abside, di forma semicircolare \u00e8 presente anche al termine della navata di sinistra, mentre dell'originaria abside di destra, poi sostituita dal campanile, rimangono solo alcune tracce.\nSopra all'altare maggiore, realizzato nel XVIII secolo in marmo nero su progetto di Alessandro Reni e decorato con ornati bronzei opera di Giuseppe Filiberti, \u00e8 collocato un crocefisso ligneo risalente all'inizio del XII secolo, il cui autore \u00e8 ignoto.\nAlla cripta si accede tramite una scalinata, posta in corrispondenza della terza campata della navata maggiore. Essa si compone di otto campate di dimensione man mano crescente procedendo verso ovest voltate a crociera a appoggiate su 18 colonnine a serioni con capitelli d stile romanico. Al suo interno si trovano, poste all'interno di nicchie sui lati \"quattro santi\" scolpiti nel 1481 i quali denotano chiari influssi della scuola dell'Amadeo. Sono presenti, inoltre, dei mosaici raffiguranti i segni zodiacali.\nUn altro mosaico, raffigurante scene di combattimenti, una partita a scacchi e una rappresentazione del Cristo, \u00e8 presente nel presbiterio.\nIn un pennacchio, \u00e8 possibile notare l'immagine di san Carlo Borromeo.\nLa basilica ospita un organo a canne costruito nel 1863 dagli organisti pavesi Lingiardi, poi ampliato ed elettrificato tra il 1942-1943 dall'azienda Tamburini e restaurato nel 2004 a cura della Banca di Piacenza."}
{"id": "2006239", "revid": "125426115", "url": "https://it.wikipedia.org/wiki?curid=2006239", "title": "Per la santa Candelora se nevica o se plora dell'inverno siamo fora", "text": "Per la santa Candelora se nevica o se plora dell'inverno semo fora, \u00e8 un antico proverbio popolare, riferito al rituale della Candelora, introdotto dal patriarca di Roma Gelasio intorno all'anno 474 d.C., in sostituzione della cerimonia pagana dei Lupercali.\n\u00c8 un proverbio che riguarda le stagioni.\nIn Umbria e luoghi limitrofi si usa dire: \"Pe' Cannelora de l'inverno semo fora, ma se fa lu solicillu quaranta giorni d'invernicillu\".\nIl rito della Candelora.\nLa parola \"Candelora\" deriva dal latino \"festa candelarum\" e va messa in relazione con l'usanza di benedire le candele, prima di accenderle e portarle nella processione.\nI ceri vengono conservati nelle abitazioni dei fedeli per essere riutilizzati, come accadeva in passato, per ingraziarsi le divinit\u00e0 pagane, durante calamit\u00e0 meteorologiche, oppure nell'assistenza di una persona gravemente malata, o nel caso di epidemie, o nell'attesa del ritorno di qualcuno momentaneamente assente, o infine, come accade attualmente, in segno di devozione cristiana.\nAnticamente, i seguaci dei riti magici, nel giorno della Candelora verificavano se una persona era colpita da malocchio seguendo queste modalit\u00e0: immergevano tre capelli dell'interessato in una bacinella d'acqua seguiti da tre gocce di olio, precedentemente messo a contatto col dito dell'individuo. A questo punto, secondo i seguaci della magia, se le gocce restavano intere e collocate nel centro della bacinella, il soggetto non era stato affetto da malocchio, in tutti gli altri casi invece s\u00ec.\nCandelora e il clima.\nIn molte culture esistono tradizioni che attribuiscono al 2 febbraio, giorno della Candelora e della \"Purificazione, detto anche \"giornata delle Cere\", una capacit\u00e0 di prevedere la fine dell'inverno, come nel caso del Giorno della marmotta negli Stati Uniti e nel Canada. Il 2 febbraio \u00e8 oggetto di numerosi proverbi dialettali meteorologici, anche in contrasto fra loro.\nLa Candelora e la vernata.\nQuesta \u00e8 una versione in dialetto napoletano riguardo alla Candelora e la fine dell'inverno:\n\"A Cannelora\"\n\"Vierno \u00e8 fora!\"\n\"Risponne San Biase:\"\n\"Vierno mo' trase!\"\n\"dice a vecchia dint' a tana:\"\n\"...nce vo' 'nata quarantana!\"\n\"cant' o monaco dint' o refettorio:\"\n\"tann' \u00e8 estate quann' \u00e8 Sant'Antonio!\"\nIl dialetto foggiano esprime questi proverbi sulla Candelora e l'inverno:\n\"Se p'a Cannelore ne ch\u00f2ve\" \n\"'u virne se ne more\"\n\"A Cannelore, a vernate esce fore. Respunnija a vecchija arraggiate: nun \u00e8 sciuta a vernate se nun arrive 'a 'Nnunziate, e se vuje esse chi\u00f9 secure, quanne calane i meteture\"\n\"Se la candeila a fa cer, n'aut inver\"\nLa Candelora e il vino.\nIl 2 febbraio \u00e8 uno di quei giorni, dispiegati nel calendario, utili, in base alle credenze popolari, per trarre auspici per il futuro, per predire l'esito dei raccolti. In fondo, da un punto di vista tecnico-agricolo, \u00e8 effettivamente importante che, in certe fasi dello sviluppo del grano e della vite, le condizioni meteorologiche siano favorevoli.\nLa Candelora, la pioggia e la neve.\n(\"Se piove per la Candelora si rinnovano quaranta giorni d'inverno\").\nIn questo caso, il proverbio romagnolo vuole evidenziare come la giornata della Candelora si trovi a met\u00e0 strada tra il Natale e la met\u00e0 di marzo, quindi non \u00e8 impossibile che altri quaranta giorni di cattivo tempo possano trascorrere prima degli attesi spiragli primaverili.\nLa Candelora e le uova.\n(\"Dalla Candelora ogni uccello fa le cova\"). In questo caso il proverbio ci proietta verso Pasqua.\nQuesta \u00e8 invece una versione calabrese riguardo alla Candelora.\nLa Candelora, l'orso e la terra.\n(\"Se l'orso alla Candelora fa asciugare la paglia (il giaciglio), si rientra nell'inverno\").\nIl proverbio, noto in Piemonte e Valle d'Aosta, ci riporta sia alla credenza dell'orso lunare, che esce dalla tana nella notte del 1\u00ba febbraio e osservando la posizione della luna percepisce se la primavera \u00e8 in arrivo, sia al Santo che si festeggia proprio in questo giorno: sant'Orso. Il pagliericcio, messo ad asciugare nel primo giorno di febbraio, rimanda direttamente alla maschera dal momento che, il \"materasso\" su cui dormivano i contadini era, per l'appunto, fatto di paglia o foglie secche.\nIn altre regioni viene utilizzato il lupo o il leone come protagonista simbolico di questo proverbio che esplora le dinamiche interne della terra, che proprio nel momento di maggior gelo, ricominciano a risvegliare gli elementi assopiti e quindi al di sotto di una superficie brulla corrisponde una vita intensa.\nNon \u00e8 un caso se il termine febbraio derivi dal latino \"februus\" (\"purificante\"), associato al periodo annuale di purificazione e quindi di rinascita della natura e dello spirito."}
{"id": "2006240", "revid": "1318658", "url": "https://it.wikipedia.org/wiki?curid=2006240", "title": "Rome (metropolitana di Parigi)", "text": "Rome \u00e8 una stazione della metropolitana di Parigi, che serve la linea 2.\nIl nome \u00e8 quello di una delle numerose strade della zona denominate con le capitali europee, in questo caso Roma, capitale d'Italia."}
{"id": "2006242", "revid": "125207510", "url": "https://it.wikipedia.org/wiki?curid=2006242", "title": "Extreme Dinosaurs - Quattro dinosauri scatenati", "text": "Extreme Dinosaurs - Quattro dinosauri scatenati (\"Extreme Dinosaurs\") \u00e8 una serie televisiva a cartoni animati prodotta da DIC Entertainment. I personaggi principali sono gi\u00e0 apparsi per la prima volta negli ultimi episodi di \"Street Sharks - Quattro pinne all'orizzonte\" (della stessa casa di produzione) dov'erano chiamati \"Dino Vengers (Dino Vendicatori)\". Tuttavia non vi \u00e8 alcun collegamento fra questa serie e gli episodi di \"Street Sharks - Quattro pinne all'orizzonte\", per via delle nuove origini dei protagonisti.\nPersonaggi.\nRaptors.\nI nemici, la gang dei velociraptor."}
{"id": "2006247", "revid": "115508913", "url": "https://it.wikipedia.org/wiki?curid=2006247", "title": "Disuguaglianza di Minkowski", "text": "In matematica, la disuguaglianza di Minkowski \u00e8 una disuguaglianza che porta il nome di Hermann Minkowski. Segue dalla disuguaglianza di H\u00f6lder.\nLa disuguaglianza.\nSia formula_1 uno spazio di misura con misura formula_2, e sia formula_3. Allora, se formula_4 e formula_5 sono funzioni misurabili in formula_6 si ha:\nIn modo equivalente:\nAttraverso quest'ultima formulazione, la disuguaglianza di Minkowski si generalizza al caso formula_9. Dalla disuguaglianza di Minkowski segue che formula_6 \u00e8 uno spazio normato, in quanto vale la disuguaglianza triangolare. In particolare, formula_6 \u00e8 uno spazio di Banach per ogni formula_12. Nel caso in cui lo spazio di misura sia l'insieme dei naturali formula_13 con la misura del conteggio formula_14, allora per ogni coppia di successioni formula_15 e formula_16 in formula_17 la disuguaglianza di Minkowski si scrive:\nMinkowski per gli integrali.\nSiano formula_19 e formula_20 due spazi di misura formula_21-finiti, e sia formula_22 una funzione formula_23-misurabile. Se formula_24, allora per ogni formula_25\nIn particolare, da ci\u00f2 ne consegue che se formula_27 per quasi ogni formula_28, con formula_12, e se la funzione formula_30 sta in formula_31, allora"}
{"id": "2006253", "revid": "22643", "url": "https://it.wikipedia.org/wiki?curid=2006253", "title": "Arcidiocesi di Camerino", "text": ""}
{"id": "2006254", "revid": "22643", "url": "https://it.wikipedia.org/wiki?curid=2006254", "title": "Diocesi di Camerino", "text": ""}
{"id": "2006255", "revid": "767487", "url": "https://it.wikipedia.org/wiki?curid=2006255", "title": "Buco profondo", "text": "Buco profondo - L'insaziabile viziosa (\"The Last Couple\") \u00e8 un film pornografico del 1992, diretto da Gerard Damiano ed interpretato da Moana Pozzi.\nIl titolo \"Buco profondo\" \u00e8 ricavato da una frase di Moana verso la fine del film: \"\u00abProfessore, le devo confessare che la mia ricerca sessuale \u00e8 un buco profondo e credo vada molto oltre la sua immaginazione\u00bb\".\nTrama.\nMoana si reca da un famoso psicanalista perch\u00e9 ha perso il controllo della sessualit\u00e0, cio\u00e8 non riesce pi\u00f9 a capire quale sia l'esperienza sessuale che pi\u00f9 la soddisfi. Perci\u00f2 comincia a raccontare le sue esperienze sessuali allo psicanalista, per avere una sua opinione ed essere aiutata a capirsi meglio...\nDistribuzione.\nLe date di uscita del film sono state:"}
{"id": "2006265", "revid": "1318658", "url": "https://it.wikipedia.org/wiki?curid=2006265", "title": "Place de Clichy (metropolitana di Parigi)", "text": "Place de Clichy \u00e8 una stazione della metropolitana di Parigi, che serve le linee 2 e 13.\nDeve il suo nome alla sua posizione sotto la Place de Clichy, il cui nome ricorda che la sua posizione corrisponde all'antica Barri\u00e8re de Clichy, alle porte della Parigi dell'epoca, delimitata dal muro delle cinta daziaria di Parigi."}
{"id": "2006270", "revid": "767487", "url": "https://it.wikipedia.org/wiki?curid=2006270", "title": "Gola profonda (film 1974)", "text": "Gola profonda (\"Deep Throat Part II\") \u00e8 un film del 1974 diretto dal regista Joseph W. Sarno. \u00c8 il sequel \"non\" hard di \"La vera gola profonda\" di Gerard Damiano.\nEsiste una versione dvd (Terminal Video) del film intitolata \"Gola profonda 2\"."}
{"id": "2006271", "revid": "1305772", "url": "https://it.wikipedia.org/wiki?curid=2006271", "title": "Equazione di Cauchy", "text": ""}
{"id": "2006281", "revid": "599013", "url": "https://it.wikipedia.org/wiki?curid=2006281", "title": "Miguel Zepeda", "text": "Carriera.\nClub.\nDebutta durante Atlas-Chivas 2-2 del 13 novembre 1996, giocando gli ultimi sette minuti della partita. Nella stagione 1998 inizia a giocare da titolare, guadagnandosi la chiamata in nazionale e il trasferimento al blasonato Cruz Azul. Nel 2003 passa al Morelia, e la stagione successiva la passa al Toluca. Nel campionato di Apertura 2004 torna al Cruz Azul. Nel 2007 si trasferisce al Veracruz.\nNazionale.\nCon la nazionale di calcio messicana ha giocato 49 presenze segnando 8 gol."}
{"id": "2006283", "revid": "227211", "url": "https://it.wikipedia.org/wiki?curid=2006283", "title": "Trinomio di Newton", "text": ""}
{"id": "2006306", "revid": "729019", "url": "https://it.wikipedia.org/wiki?curid=2006306", "title": "Governo Pompidou IV", "text": " \nIl Governo Pompidou IV \u00e8 stato il quarto governo sotto il primo ministro Georges Pompidou in carica dall'8 aprile 1967 al 10 luglio 1968.\nQuesto \u00e8 stato il quinto governo della Quinta Repubblica francese,\nIl partito che sostenne il governo fu:\nComposizione iniziale.\nGoverno nominato in data 8 aprile 1967\nComposizione a seguito del rimpasto ministeriale del 31 maggio 1968.\nMinistri delegati.\nMinistro delegato presso il Primo ministro Primo Ministro incaricato Progettazione e Pianificazione del territorio: Olivier Guichard"}
{"id": "2006321", "revid": "1305772", "url": "https://it.wikipedia.org/wiki?curid=2006321", "title": "Giorgio e Gino", "text": "Giorgio e Gino - Canti di memoria e di speranza \u00e8 un album di Piero Nissim, pubblicato nel 2008.\nL'artista inizia a comporre e a cantare nel 1967 e fino al 1970 fa parte del Nuovo Canzoniere Italiano.\nNel 2005 torna a cantare in pubblico, con un Concerto di canti yiddish e canti ebraici \u2013 Mayn Lidele \u2013 in cui ripropone le musiche ascoltate fin dall'infanzia, che hanno fatto da substrato alla sua formazione artistica e musicale.\nNella canzone omonima, che d\u00e0 titolo al disco, Nissim riprende il tema della shoah, pensando al padre Giorgio e al ciclista Gino Bartali, entrambi attivi nel salvare i perseguitati ebrei, e li immagina percorrere assieme il cielo, in bicicletta, parlando della loro attivit\u00e0 umanitaria."}
{"id": "2006340", "revid": "95125377", "url": "https://it.wikipedia.org/wiki?curid=2006340", "title": "Cryptolithus", "text": "Il criptolito (gen. Cryptolithus) \u00e8 un artropode estinto, appartenente ai trilobiti. Visse nell'Ordoviciano (tra 495 e 435 milioni di anni fa). I suoi resti sono stati ritrovati in Nordamerica e in Europa. \nDescrizione.\nLa forma del corpo di questo trilobite, come tutti quelli appartenenti alla famiglia Trinucleidae, era molto elegante e distintiva. Il capo (cephalon) era infatti molto caratteristico, con una regione esterna depressa e ricoperta da una serie di piccole depressioni circolari disposte a raggiera. Le spine genali del cephalon erano estremamente allungate, e oltrepassavano di molto la lunghezza totale del corpo. La glabella era molto rigonfia e sporgeva verso il margine anteriore, mentre le guance erano grandi e gli occhi assenti. Il torace constava solo di sei segmenti, e le parti marginali (pleure) erano attraversate da solchi tasversali. La parte posteriore del corpo (pigidio) era subtriangolare e arrotondato, con solchi trasversali.\nHabitat.\nProbabilmente il criptolito era un animale di fondale, cieco, che usava il cephalon per spostare il sedimento e scovare le particelle di cibo; le lunghe spine a lato del capo, per\u00f2, erano forse utili all'animale come stabilizzatori quando questo si spostava attraverso l'acqua. Il grande cephalon era utilizzato anche come struttura difensiva: il criptolito ripiegava il piccolo torace al di sotto del capo corazzato. Una delle specie pi\u00f9 note era Cryptolithus tessellatus.\nParentele.\nIl criptolito appartiene alla famiglia dei trinucleidi (Trinucleidae), nell'ordine degli asafidi (Asaphida). Tra le altre forme di questa famiglia, da ricordare anche \"Trinucleus\", il cui nome richiama i \"tre nuclei\" presenti sul capo, e \"Onnia\", il cui corpo era eccezionalmente accorciato. Una specie di \"Onnia\" (\"O. pongerandi\") acquis\u00ec un carattere di mostruosit\u00e0, forse ereditario: le lunghissime spine genali divennero addirittura ramificate. \nCollegamenti esterni.\nPagina sul criptolito"}
{"id": "2006341", "revid": "1086846", "url": "https://it.wikipedia.org/wiki?curid=2006341", "title": "Milan Football Club 1919-1920", "text": "Questa voce raccoglie le informazioni riguardanti il Milan Football Club nelle competizioni ufficiali della stagione 1919-1920.\nStagione.\nIn questa stagione \u00e8 ripresa l'organizzazione del campionato italiano di calcio dopo la pausa dovuta alla prima guerra mondiale. Il primo problema che si presenta \u00e8 l'elevato numero di squadre che partecipano al torneo di massimo livello (66), che all'epoca \u00e8 chiamato \"Prima Categoria\".\nDurante questa stagione il Milan cambia il campo da gioco casalingo: abbandona il Velodromo Sempione per passare, per qualche incontro, al Campo Pirelli alla Bicocca e su altri campi milanesi sistemandosi poi definitivamente nel nuovo Campo di Viale Lombardia. La rosa \u00e8 aggiornata con l'acquisto di giocatori provenienti dalle giovanili oppure da squadre minori lombarde. Questa strategia porta poi a diverse difficolt\u00e0 in campionato: dopo aver superato agevolmente il girone di qualificazione (10 vittorie in 10 partite), i rossoneri vengono eliminati nettamente nel girone di semifinale da e Pro Vercelli.\nOrganigramma societario.\nArea direttiva\nArea tecnica"}
{"id": "2006343", "revid": "19281385", "url": "https://it.wikipedia.org/wiki?curid=2006343", "title": "Vittoria (Mignanego)", "text": ""}
{"id": "2006365", "revid": "28592", "url": "https://it.wikipedia.org/wiki?curid=2006365", "title": "Cavalleria Rusticana", "text": ""}
{"id": "2006370", "revid": "115821099", "url": "https://it.wikipedia.org/wiki?curid=2006370", "title": "Quando canta il merlo siamo fuori dell'inverno", "text": "Quando canta il merlo siamo fuori dell'inverno, \u00e8 un antico proverbio popolare basato su una precisa conoscenza della natura, e soprattutto delle abitudini del merlo.\nIl merlo e la primavera.\nAbitualmente i merli stanziali, nel periodo invernale, si raggruppano in colonie piuttosto numerose, caratterizzate da un silenzio spettrale. Questo infatti \u00e8 il periodo di preparazione degli accoppiamenti e solamente verso il mese di febbraio, quando le coppie sono costituite, i merli in amore cominciano a cantare. \n\u00c8 da sottolineare che il contadino spesso si affida ad alcuni segnali premonitori che indicano quelle svolte, anche improvvise e temporanee, nelle condizioni meteorologiche, che possono risultare decisive per l'esito della produzione stagionale.\nUno tra i segnali pi\u00f9 affidabili \u00e8 proprio il canto del merlo, seguito successivamente da quello del cuculo, che di solito si manifesta verso la fine di marzo.&gt;\nIl merlo e il cuculo.\n(\"Quando canta il merlo andiamo fuori dall'inverno e quando canta il cuculo ne siamo fuori completamente\")."}
{"id": "2006380", "revid": "287204", "url": "https://it.wikipedia.org/wiki?curid=2006380", "title": "Piazza Nikola Pa\u0161i\u0107", "text": "Piazza Nikola Pa\u0161i\u0107 (in serbo, \u0422\u0440\u0433 \u041d\u0438\u043a\u043e\u043b\u0435 \u041f\u0430\u0448\u0438\u045b\u0430 / \"Trg Nikole Pa\u0161i\u0107a\") \u00e8 una delle principali piazze della citt\u00e0 di Belgrado, capitale della Serbia.\nUbicazione.\nLa piazza si trova nella municipalit\u00e0 di Stari Grad, nel quartiere di Terazije. Da essa parte il viale pi\u00f9 lungo di Belgrado, il Bulvar Kralja Aleksandra, mentre la via De\u010danska la collega alla Piazza della Repubblica.\nStoria.\nNella prima met\u00e0 del XIX secolo, l'area era disabitata e divisa in due dalla strada che conduceva a Istanbul, chiamata popolarmente \"strada del Cannone d'oro\" (\"Ulica Zlatnog topa\") da nome di un ristorante nei pressi, lungo la quale sorgeva la pi\u00f9 grande moschea turca della citt\u00e0, la \"Batal d\u017eamija\", abbattuta nel 1869. La strada fu successivamente chiamata \"Ullica Markova\", dalla chiesa di San Marco costruita poco distante.\nQuando tutto il quartiere di Terazije venne edificato, nella seconda met\u00e0 del XIX secolo, anche nella zona dell'attuale piazza furono costruiti edifici ad uno o a due piani, tra cui il vecchio Municipio che, durante l'occupazione nazista fu sede della Gestapo. Tra le due guerre, vennero costruiti nuovi palazzi, tra cui quello della Banca dell'agricoltura (\"Agrarna banka\") che, durante il periodo jugoslavo fu sede de Comitato centrale del Partito comunista, quello del quotidiano \"Vreme\", il cinema \"Beograd\" altri.\nDopo la fine della Seconda guerra mondiale, col piano regolatore del 1948, tutta l'area fu ridisegnata. Abbattute le vecchie case, fu aperta la piazza. Furono eretti parecchi fabbricati, tra cui la nuova sede del Municipio. Sul lato est, sorsero grandi caseggiati che occuparono parte della preesistente piazza di Terazije; sul lato nord fu eretta la sede del Sindacato nello stile del realismo socialista, davanti al quale fu inserita una grande fontana. La piazza fu intitolata a Karl Marx e Friedrich Engels. Il vecchio capolinea dei tram fu spostato, e vennero tolti i binari che passavano tra il Parlamento e il Parco dei Pionieri.\nAlla fine degli anni ottanta del XX secolo, col crollo del sistema politico socialista, molti toponimi di Belgrado furono cambiati. Tra questi la piazza Marx e Engels, che fu intitolata a Nikola Pa\u0161i\u0107, importante uomo politico dei primi del Novecento, che fu pi\u00f9 volte Primo ministro dal 1891 al 1926. Nel 1989 fu eretta al centro della piazza, dietro alla fontana che, nel frattempo venne ingrandita, una statua che ritrae il grande statista.\nAttualmente, la zona pedonale intorno alla fontana e alla statua \u00e8 sede di mercatini all'aperto di generi alimentari e di manifestazioni musicali o culturali. D'inverno viene trasformata in pista di pattinaggio.\nEdifici famosi.\nSulla piazza Nikola Pa\u0161i\u0107 e nelle sue immediate vicinanze, si affacciano importanti edifici e istituzioni della citt\u00e0 di Belgrado, tra cui:"}
{"id": "2006387", "revid": "1652635", "url": "https://it.wikipedia.org/wiki?curid=2006387", "title": "Giovi", "text": ""}
{"id": "2006389", "revid": "19281936", "url": "https://it.wikipedia.org/wiki?curid=2006389", "title": "Giovi (Mignanego)", "text": ""}
{"id": "2006390", "revid": "287204", "url": "https://it.wikipedia.org/wiki?curid=2006390", "title": "Ex-raggio", "text": ""}
{"id": "2006391", "revid": "1305772", "url": "https://it.wikipedia.org/wiki?curid=2006391", "title": "Proetus", "text": "Il proeto (gen. Proetus) \u00e8 un artropode estinto appartenente ai trilobiti, vissuto tra l'Ordoviciano al Devoniano (490-360 milioni di anni fa). I suoi resti fossili sono stati ritrovati in tutti i continenti. \nDescrizione.\nQuesto piccolo animale, lungo circa tre centimetri, aveva un aspetto classico per un trilobite: il cephalon era di forma ellittica e dotato di una glabella prominente, mentre il torace era formato da una decina di segmenti; il pigidio, infine, era molto sviluppato e di forma semicircolare. Il rachide era segmentato, mentre le pleure erano fuse in una placca unica e percorsa da solchi. Al di sotto della testa vi era una placca, nota come labbro, che veniva utilizzata dal proeto per ricercare cibo.\nStile di vita.\nQuesto genere di trilobiti era diffuso nei mari di tutto il mondo; questo fatto \u00e8 dovuto probabilmente perch\u00e9 le sue larve conducevano un'esistenza planctonica e quindi erano esposte a continui spostamenti; il passaggio alla forma adulta si attuava attraverso numerose trasformazioni, molte delle quali hanno lasciato tracce fossili. \nParentele.\nQuesto animale d\u00e0 il nome a un intero ordine di trilobiti, i proetidi (Proetida), tra i quali vi furono le ultime forme note di questa classe; i proetidi, infatti, si estinsero solo nel corso del Permiano (circa 250 milioni di anni fa).\nCollegamenti esterni.\n Fossile di \"Proetus granulosus\""}
{"id": "2006392", "revid": "253269", "url": "https://it.wikipedia.org/wiki?curid=2006392", "title": "Nigel Kneale", "text": "Biografia.\nThomas Nigel Kneale \u00e8 nato a Barrow-in-Furness in Inghilterra, la sua famiglia era originaria dell'Isola di Man, dove ritorn\u00f2 all'et\u00e0 di sei anni, crescendo a Douglas, capoluogo dell'isola. Il padre era proprietario ed editore del giornale locale The Herald. Kneale studi\u00f2 alla St Ninian's High School per formarsi come avvocato ma dopo alcuni anni scelse un altro percorso.\nAssunto nel 1951 alla BBC, \u00e8 conosciuto essenzialmente come scrittore di genere thriller, con elementi di horror e fantascienza. Il suo personaggio pi\u00f9 celebre \u00e8 il professor Quatermass; le avventure di Quatermass furono scritte per la BBC (tre serie televisive e un radiodramma), la Hammer Film Productions (tre film) e la Thames Television (una serie televisiva) tra il 1953 e il 1996.\nPer oltre 50 anni fu attivo nei campi della televisione, della radio e del cinema, in particolare in serie televisive e radiodrammi. Nel 1950 Kneale vinse il Somerset Maugham Award. Fu per due volte candidato al British Film Award quale migliore sceneggiatore. Nel 2000 gli venne assegnato il premio alla carriera dall'Horror Writers Association.\nEra sposato con la scrittrice Judith Kerr: dal matrimonio nacquero una femmina e un maschio, lo scrittore Matthew Kneale.\nOpere.\nRacconti.\nAlcuni suoi racconti sono stati pubblicati in italiano dalla Arnoldo Mondadori Editore in appendice ai volumi della collana Classici Urania."}
{"id": "2006394", "revid": "4175", "url": "https://it.wikipedia.org/wiki?curid=2006394", "title": "Bologna Rugby 1928", "text": ""}
{"id": "2006395", "revid": "1372005", "url": "https://it.wikipedia.org/wiki?curid=2006395", "title": "Berceto", "text": "Berceto (\"Bers\u00e8jj\", \"Bars\u00e4i\" o \"Bers\u00e8\" in dialetto parmigiano; \"Berc\u00e8i\" in ligure) \u00e8 un comune italiano di abitanti della provincia di Parma in Emilia-Romagna.\nGeografia fisica.\nTerritorio.\nIl 27 gennaio 2012 Berceto \u00e8 stato epicentro di un forte terremoto di 5.4 gradi della scala Richter. Il sisma non ha provocato particolari danni se non qualche lesione alla chiesa parrocchiale.\nOrigini del nome.\nIl toponimo potrebbe aver origine da un'epoca pre-romana, in quanto secondo alcuni storici deriverebbe da un termine ligure o celtico, trasformato in et\u00e0 romana in \"Quercetum\", anche se la \"Tabula alimentaria traianea\" di Velleia menzionava i \"saltus prediaque Berusetis\".\nStoria.\nIl borgo di Berceto nacque in epoca romana, come testimoniato dal rinvenimento nella zona di alcuni reperti architettonici.\nLa fondazione certa dell'odierno centro abitato \u00e8 tuttavia successiva e legata alla tradizione e alla figura di san Moderanno, patrono comunale: nel 718 il vescovo di Rennes part\u00ec in pellegrinaggio verso Roma, fermandosi a Reims, ove acquist\u00f2 alcune reliquie di san Remigio. Secondo la leggenda, percorrendo la via di Monte Bardone, che collegava Parma con la Lunigiana, giunse nei pressi del passo della Cisa e vi si ferm\u00f2 per riposarsi, appendendo a una pianta le reliquie, che tuttavia dimentic\u00f2 alla ripresa del cammino; non appena se ne accorse, ritorn\u00f2 sui suoi passi, ma, dopo aver ritrovato l'albero a cui si era appoggiato, non riusc\u00ec a raggiungere il ramo su cui aveva attaccato il suo prezioso carico, cresciuto prodigiosamente; la pianta si riabbass\u00f2 solo quando il vescovo promise di lasciare le reliquie a Berceto. L'anno seguente il re dei Longobardi Liutprando fond\u00f2 nei pressi del luogo del miracolo il monastero di \"Bercetum\" e ne nomin\u00f2 priore Moderanno.\nNell'879 il re d'Italia Carlomanno di Baviera assegn\u00f2 l'abbazia e le sue terre alla diocesi di Parma che ne esercit\u00f2 il controllo attraverso i canonici del Capitolo della Cattedrale di Parma.\nNel X secolo Berceto fu attraversata dall'arcivescovo di Canterbury Sigerico, che la menzion\u00f2 come \"XXXIII Sce Moderanne\" nel suo itinerario.\nIn quello stesso periodo il monastero fu chiuso, mentre la chiesa, da allora dedicata a san Moderanno, fu innalzata a pieve e, verso la fine del XII secolo, completamente ricostruita in forme romaniche sull'attuale impianto basilicale a tre navate.\nSempre nel XII secolo il borgo pass\u00f2 alle dirette dipendenze del Comune di Parma, che avvi\u00f2 nel 1221 i lavori di costruzione del castello, a lungo conteso da guelfi e ghibellini.\nNel 1313 l'imperatore del Sacro Romano Impero Enrico VII di Lussemburgo assalt\u00f2 e diede alle fiamme il paese di Berceto e il suo maniero, che assegn\u00f2 al cardinale Luca Fieschi. Nel 1331 il re Giovanni I di Boemia, figlio di Enrico VII, invest\u00ec del feudo i fratelli Rolando, Marsilio e Pietro Rossi, ai quali nel 1337 subentr\u00f2 Azzo da Correggio.\nNegli anni successivi i Rossi rientrarono a Berceto, nel cui castello nacque nel 1413 Pier Maria II; gi\u00e0 nel 1420 le truppe del duca di Milano Filippo Maria Visconti conquistarono il maniero. Nel 1441 Pier Maria Rossi riacquist\u00f2 dal Visconti Berceto, che pass\u00f2 nel 1482 al figlio Bertrando e nel 1502 al nipote Troilo I, il quale lo annett\u00e9 alla contea di San Secondo.\nNel 1635 Troilo IV de' Rossi fu dichiarato reo di ribellione dal duca di Parma Odoardo I Farnese, che confisc\u00f2 tutte le sue terre e lo costrinse all'esilio; il fratello Scipione I, che serv\u00ec a lungo il regno di Spagna, nel 1657 riusc\u00ec con l'aiuto del re Filippo IV a convincere il duca Ranuccio II ad annullare il decreto del 1635, a fronte tuttavia di un pesantissimo indebitamento, che nel 1666 lo costrinse a cedere Berceto e gli altri feudi appenninici alla Camera ducale di Parma. Nel 1707 il duca Francesco Farnese assegn\u00f2 Berceto ai marchesi Boscoli, che lo permutarono con Ravarano; nel 1736 subentrarono i conti Tarasconi Smeraldi, che ne mantennero il possesso fino all'abolizione dei diritti feudali decretata da Napoleone nel 1805.\nAnnesso al dipartimento del Taro, in seguito alla Restaurazione Berceto fu accorpato al ducato di Parma e Piacenza, di cui segu\u00ec le sorti.\nMonumenti e luoghi d'interesse.\nArchitetture religiose.\nDuomo di San Moderanno.\nEdificato originariamente quale chiesa del monastero di \"Bercetum\", oggi distrutto, fondato nel 719 dal re dei Longobardi Liutprando, il duomo fu completamente ricostruito in forme romaniche nel XII secolo e profondamente modificato tra il 1480 e il 1502; nel 1845 fu infine riedificata la facciata in stile neoromanico; della struttura originaria si conservano l'impianto, i due portali d'ingresso principale e secondario, parti delle absidiole tonde e i due pilastri che delimitano il presbiterio. All'interno della settecentesca cappella di Sant'Apollonia, in origine occupata probabilmente dal battistero, sorge il piccolo museo, che conserva un antichissimo calice di vetro, antecedente l'XI secolo.\nSantuario della Madonna delle Grazie (Berceto).\nEdificato originariamente nel XV secolo come oratorio di un ospizio per pellegrini, il luogo di culto fu reintitolato nella seconda met\u00e0 del secolo alla beata Vergine delle Grazie in seguito alla traslazione al suo interno dell'immagine della \"Madonna delle Grazie\", fino ad allora collocata nell'ospizio di Santa Maria della Cisa ormai abbandonato; acquisito nel 1533 dagli eremitani agostiniani che trasformarono l'ospizio in convento, fu unito nel 1777 al monastero di San Luca di Parma; soppresso nel 1805 per decreto napoleonico e venduto a privati, fu acquistato nel 1834 don Giambattista Laurenti, che lo don\u00f2 al vescovo di Parma Vitale Loschi, con la clausola che venisse trasformato in seminario; ristrutturato negli anni seguenti in forme neoclassiche, il tempio fu dotato nel 1862 della nuova facciata neoromanica e nel 1887 del campanile; elevato al rango di santuario nel 1890, fu internamente decorato tra il 1939 e il 1940 e restaurato tra il 1988 e il 1989. La chiesa, ornata con affreschi realizzati da Gino Triglia nel 1939, conserva un monumentale altare maggiore barocco con ancona, realizzato nel XVIII secolo da Giovanni Baratta; al suo interno \u00e8 collocato l'antico altorilievo della \"Madonna delle Grazie\" in terracotta dorata; di pregio sono anche l'altare post-conciliare e l'ambone, poggianti su pilastrini in marmi policromi provenienti dall'altare maggiore smembrato del duomo di Parma.\nSantuario della Madonna della Guardia.\nCostruito in forme neoromaniche e neogotiche tra il 1919 e il 1922 sul passo della Cisa, l'edificio fu elevato a santuario mariano nel 1930 con l'incoronazione della statua bronzea della \"Madonna della Guardia\", proclamata nel 1965 patrona di tutti gli sportivi; la chiesa, circondata da un deambulatorio, ospita un coro ligneo intarsiato neorinascimentale, decorato con piccoli dipinti a olio.\nChiesa di San Biagio.\nMenzionata per la prima volta nel 1230, la chiesa medievale di Roccaprebalza fu dotata del campanile nel 1865; abbattuta nel 1926, fu ricostruita in stile neoromanico e consacrata nel 1932; arricchita della cappella del battistero nel 1951, fu restaurata e consolidata strutturalmente tra il 2012 e il 2013; il luogo di culto si sviluppa su un impianto a tre navate con presbiterio absidato e coperto da cupola.\nArchitetture militari.\nCastello di Berceto.\nEdificato originariamente nel 1221 dal Comune di Parma, il castello fu a lungo conteso da guelfi e ghibellini; distrutto nel 1313 dall'imperatore Enrico VII di Lussemburgo, che ne invest\u00ec il cardinale Luca Fieschi, fu assegnato nel 1331 ai conti Rossi, ai quali nel 1337 subentr\u00f2 Azzo da Correggio; riconquistato dai Rossi, fu teatro nel 1413 della nascita di Pier Maria II de' Rossi, che lo riacquist\u00f2 nel 1441 dopo la conquista, avvenuta nel 1420, da parte del duca di Milano Filippo Maria Visconti; il condottiero rinforz\u00f2 e abbell\u00ec il maniero, che lasci\u00f2 in eredit\u00e0 al figlio Bertrando; alienato nel 1666 alla Camera ducale di Parma, il castello nel 1707 fu acquistato dai marchesi Boscoli, ai quali nel 1736 subentrarono i conti Tarasconi Smeraldi, che lo mantennero fino all'abolizione dei diritti feudali decretata da Napoleone nel 1805; profondamente danneggiato, fu parzialmente adibito a carcere, ma successivamente fu utilizzato dai bercetesi quale cava di pietre per la costruzione di numerose abitazioni del borgo; l'area fu in seguito spianata per ospitare un cimitero e poi un campo da calcio e un parco giochi; in vista dell'apertura al pubblico, nel 2004 furono avviati i lavori di scavo e recupero delle rovine, con la realizzazione di rampe e passerelle.\nCastello di Pietramogolana.\nEdificato prima del 674 su uno sperone di roccia a picco sul fiume Taro, grazie alla sua posizione strategica il castello fu a lungo conteso dal Comune di Parma, dalla diocesi cittadina e dai Platoni, ai quali si aggiunsero nel XIII secolo i Pallavicino, i Sanvitale, i Rossi e i Terzi; dal 1460 il maniero appartenne quasi ininterrottamente fino al 1627 ai conti Sanvitale, ma, col venir meno delle sue funzioni difensive, a partire dalla seconda met\u00e0 del XVI secolo cadde in un inesorabile declino; in seguito fu assegnato ai conti Palmia, che lo mantennero fino all'estinzione della casata nel 1739; completamente abbandonato, il castello ormai ridotto a pochi ruderi fu acquistato alla fine del XIX secolo dagli abitanti di Pietramogolana, che lo donarono nel 2012 al Comune di Berceto in vista di un suo possibile recupero.\nCastello di Roccaprebalza.\nEdificato entro il XIII secolo per volere dei vescovi di Parma, il castello, collocato su uno sperone di roccia a picco sulla val Manubiola, pass\u00f2 nel 1355 ai Rossi, che lo mantennero quasi ininterrottamente fino al 1666; assorbito in seguito dalla Camera ducale di Parma, il castello ormai in rovina fu assegnato nel 1707 ai marchesi Boscoli e nel 1736 ai conti Tarasconi Smeraldi, che ne conservarono i diritti fino al 1805; dell'antica struttura sopravvivono soltanto pochi ruderi e, stretto tra le case addossate del borgo sottostante, il rivellino con la volta d'accesso all'antica area fortificata.\nArchitetture civili.\nCentro storico.\nEsteso ai lati dell'antica via Francigena, il centro si sviluppa attorno al baricentrico duomo; le strette strade laterali, ancora lastricate, sono affiancate da numerosi edifici medievali in pietra, tra cui una casa-torre su tre livelli; vi si trovano anche palazzi quattrocenteschi, arricchiti da portali con stemmi nobiliari, tra cui quello dei Rossi, a lungo feudatari del borgo.\nCorchia.\nPiccola frazione montana della val Manubiola, Corchia conserva intatta la sua conformazione di borgo medievale, grazie alla presenza delle mura periferiche e di numerose abitazioni in pietra, collegate fra loro da arcate che valicano i viottoli lastricati; nel centro sorge l'antica chiesa di San Martino, oggi sconsacrata, caratterizzata dalla presenza, al centro della facciata, del campanile, che si innalza su un piccolo portico in aggetto; vi si trovano inoltre un ostello risalente al XII secolo e la coeva Casa Corchia, sede del museo Martino Jasoni. Nei dintorni sono infine presenti le antiche miniere di rame, utilizzate dal XVI secolo al 1942.\nCasacca.\nMinuscolo borgo d'origine romana, Casacca \u00e8 composta da un palazzo, una chiesa risalente al XIII secolo e sette abitazioni, tutti realizzati in pietra e coperti da tetti in lastre di arenaria; a lungo disabitati, gli edifici furono recuperati agli inizi del XXI secolo.\nInfrastrutture e trasporti.\nBerceto sorge da epoche remote su importanti vie di comunicazione, grazie alla vicinanza del passo della Cisa; mentre in epoca medievale era attraversato dalla via Francigena, oggi vi passano la strada statale 62 della Cisa e l'autostrada Parma-La Spezia, che possiede due uscite all'interno del territorio comunale: Borgo Val di Taro, nei pressi della frazione di Ghiare, e Berceto, nelle vicinanze del capoluogo.\nFerrovie.\nIn localit\u00e0 Ghiare \u00e8 presente una stazione ferroviaria che si trova sulla ferrovia Pontremolese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nDall'11 settembre 1988 Berceto \u00e8 gemellato con la trib\u00f9 indiana sioux dei Lakota."}
{"id": "2006397", "revid": "164044", "url": "https://it.wikipedia.org/wiki?curid=2006397", "title": "Cardiff City F.C.", "text": ""}
{"id": "2006398", "revid": "1543377", "url": "https://it.wikipedia.org/wiki?curid=2006398", "title": "Lamborghini Estoque", "text": "La Lamborghini Estoque \u00e8 una concept car realizzata dalla casa automobilistica italiana Lamborghini nel 2008.\nSi tratta di una berlina a quattro porte presentata al salone dell'automobile di Parigi nell'ottobre 2008.\nNome.\nIl suo nome deriva dalle corride, come altri modelli della casa del toro; infatti la nomenclatura \"Estoque\" deriva da un tipo di spada tradizionalmente utilizzata dai matador per uccidere il toro alla fine della corrida.\nTecnica.\n\u00c8 lunga 5,15 metri, alta 1,35 metri ed \u00e8 dotata di un motore V10 da 560 CV."}
{"id": "2006401", "revid": "28592", "url": "https://it.wikipedia.org/wiki?curid=2006401", "title": "Verista", "text": ""}
{"id": "2006402", "revid": "122874038", "url": "https://it.wikipedia.org/wiki?curid=2006402", "title": "Costituzione della Repubblica Sociale Italiana", "text": "La Costituzione della Repubblica Sociale Italiana fu un progetto costituzionale mai entrato in vigore, elaborato per lo pi\u00f9 dal Ministro dell'Educazione Nazionale Carlo Alberto Biggini.\nStoria.\nNon entr\u00f2 mai in reale competizione con la Carta di Verona approvata nel novembre 1943 al congresso del PFR a Verona, vero documento fondativo della RSI, che pur prevedeva la convocazione di una Costituente. Non a caso, anzi, rimase a livello di mero progetto e non fu mai promulgata.\nUna bozza di costituzione fu riprodotta integralmente tra i documenti allegati alla riunione del Consiglio dei Ministri del 16 dicembre 1943, presentata come \"progetto di Costituzione preparato, su incarico del governo, dal ministro dell'educazione nazionale, Biggini\". Il Consiglio dei Ministri della RSI del 18 dicembre decise di rinviare la convocazione di un'\"Assemblea Costituente\" successivamente alla fine della guerra.\nLa capitolazione del governo della RSI con la resa di Caserta nel 1945 e la sua conseguente dissoluzione pose definitivamente fine a tale progetto legislativo."}
{"id": "2006403", "revid": "767487", "url": "https://it.wikipedia.org/wiki?curid=2006403", "title": "Assassinio sull'Eiger", "text": "Assassinio sull'Eiger (\"The Eiger sanction\") \u00e8 un film del 1975 diretto da Clint Eastwood.\nIl film \u00e8 tratto dal romanzo \"Il castigo dell'Eiger\", di Trevanian (pseudonimo di Rod Whitaker).\nTrama.\nJonathan Hemlock \u00e8 un ex alpinista, un tempo killer su commissione per il servizio segreto C2. Il suo ex collega Pope lo viene a visitare per informarlo che \"Drago\", il loro ex capo, lo vuole ingaggiare nuovamente per un'operazione. La missione consiste nell'eliminare due agenti nemici. Il riluttante Hemlock viene convinto a parteciparvi con la minaccia di rivelare al fisco l'esistenza della sua collezione d'arte, messa insieme con mezzi illegali.\nHemlock arriva a Zurigo, dove elimina subito uno degli agenti nemici. In un secondo colloquio con Drago, a Hemlock viene dato l'incarico di eliminare il secondo agente: un alpinista, in procinto di scalare l'Eiger, ma a Hemlock non viene fornita la sua identit\u00e0 precisa; l'unico elemento distintivo \u00e8 il fatto che egli zoppica. Hemlock decide quindi di aggregarsi ai tre alpinisti che avrebbero scalato l'Eiger quell'anno, e va cos\u00ec in Arizona, dove vive il suo vecchio maestro e compagno di arrampicata, Ben Bowman. Hemlock riceve la visita di Miles Mellough: l'uomo, timoroso per la sua vita, propone a Hemlock un patto: in cambio della promessa di lasciarlo vivere, gli riveler\u00e0 il nome della persona da eliminare. Hemlock finge con Mellough di accettare la sua proposta, per poi allontanarsi in auto; Mellough lo insegue, cercando di ucciderlo. Con uno stratagemma, Hemlock riesce a portarlo nel mezzo del deserto, dove lo abbandona.\nHemlock, giunto nell'albergo ai piedi della parete nord dell'Eiger, accompagnato da Bowman, incontra gli altri tre membri della cordata. Si tratta del tedesco Karl Freytag, del francese Jean-Paul Montaigne e dell'austriaco Anderl Meyer. Date le condizioni di tempo precarie, la cordata decide di partire la mattina seguente. Hemlock riceve la visita di Jemima, che lo informa che il C2 ancora non ha identificato quale dei tre uomini sia l'assassino, e quindi Hemlock dovr\u00e0 cercare di scoprirlo durante la scalata. Il giorno seguente il gruppo parte all'attacco della parete, seguito con i cannocchiali da Bowman e Jemima. La scalata procede abbastanza bene, fino a che una scarica di pietre colpisce in pieno Montaigne, che, nonostante il caschetto protettivo, rimane ferito.\nI venti da sud portano il maltempo, e la squadra si trova bloccata: dopo un bivacco nella neve, Jean-Paul Montaigne muore. Il gruppo decide di tentare un rientro di emergenza, calandosi lungo il ghiacciaio per poi scendere fino alla finestra, sperando che Bowman se ne accorga e accorra in loro soccorso; il tutto portandosi dietro il corpo di Montaigne. Bowman riesce a vedere la squadra che scende, e organizza una squadra di soccorso. Al di sopra della finestra della piccola stazione della ferrovia scavata nella montagna, i tre superstiti incappano in una scivolata: Freytag, Meyer ed il corpo di Montaigne precipitano alla base della parete, mentre Hemlock rimane appeso alla corda proprio davanti alla finestra, da dove Bowman riesce a recuperarlo. Durante il recupero, Hemlock si accorge che Bowman zoppica: \u00e8 dunque lui l'uomo che sta cercando.\nProduzione.\nClint Eastwood volle assicurarsi la regia di questo film in quanto interessato alle potenzialit\u00e0 delle scene di arrampicata contenute nella storia. Eastwood volle realizzare da solo tutte le sequenze di arrampicata, senza l'ausilio di controfigure, in base al principio che non poteva chiedere agli altri di rischiare la loro vita se lui stesso non era pronto a rischiarla nelle stesse condizioni.\nLe riprese furono effettuate sui posti reali, con le sequenze di arrampicata girate effettivamente nella Monument Valley e sull'Eiger. In Arizona, Eastwood scal\u00f2 il \"Totem Pole\"; fu questa l'ultima occasione in cui venne dato il permesso di arrampicare su questa formazione. In cambio di questo permesso, la \"troupe\" dovette impegnarsi a schiodare completamente l'intera montagna, eliminando tutti i chiodi lasciati dalle precedenti cordate.\nLa lavorazione fu funestata da un incidente mortale. Il secondo giorno di riprese sull'Eiger, David Knowles, alpinista e maestro di roccia che lavorava come controfigura, fu colpito da una pietra in parete, e mor\u00ec. Eastwood pens\u00f2 di annullare le riprese, ma poi, spinto anche dagli altri alpinisti della troupe, decise di continuare. Una delle prime scene della scalata, quella del passaggio fra i ruscelli, era stata girata pochi minuti prima proprio nel luogo del tragico incidente.\nLe riprese sull'Eiger coincisero con la spedizione in cui Reinhold Messner e Peter Habeler salirono la parete nord dell'Eiger in 10 ore. N\u00e9 nel film n\u00e9 nei contenuti speciali del DVD si fa riferimento a questo fatto, ma nel libro di Peter Habeler \"Vittoria solitaria\" vi sono le foto degli alpinisti insieme alla troupe.\nNella versione italiana sono state tagliate diverse scene, presenti comunque nell'edizione in DVD. Oltre a quella gi\u00e0 riportata nella trama, anche alcune scene di sesso forse troppo os\u00e9 per il pubblico italiano del 1975.\nAccoglienza.\nIl film ha un \"indice di freschezza\" del 73% su \"Rotten Tomatoes\". La critica di questo sito sottolinea come la trama sia abbastanza inverosimile, lodando invece le riprese d'azione in parete, considerate il punto saliente del film. Viene anche sottolineata l'interpretazione degli attori non protagonisti, con una citazione particolare per Jack Cassidy nel ruolo di Miles Mellough.\nRoger Ebert d\u00e0 un giudizio sostanzialmente positivo sul film, pur non nascondendone i principali difetti: trama poco credibile e con diverse contraddizioni ed assurdit\u00e0, la poca credibilit\u00e0 del personaggio di Jonathan Hemlock. Loda invece le riprese di montagna, soffermandosi sul fatto che Eastwood interpreti da s\u00e9 tutte le sequenze di arrampicata d\u00e0 allo spettatore il vero senso di cosa deve essere stare in parete. Riassumendo, sostiene che in questo film il valore spettacolare supera le incongruenze della trama: il film coinvolge, si apprezzano le sequenze in montagna e le belle ragazze, \"e se la trama non ha senso, beh, nessun film \u00e8 perfetto\". Osservazioni analoghe sono offerte da Jeff Shannon per Amazon: sequenze di montagna spettacolari ed alcune riuscite caratterizzazioni che compensano la mancanza di ritmo, per un film che comunque non \u00e8 tra i migliori di Eastwood. David Woods, critico della BBC, \u00e8 meno tenero. Sostanzialmente, conferma anche lui che il maggior punto d'interesse del film sono le riprese in montagna; trova per\u00f2 che per il resto il film sia piatto, noioso ed assolutamente non coinvolgente, sottolineando in particolare la mancanza di sviluppo e studio di carattere dei personaggi. In sintesi, lo considera un Eastwood minore, riservato solo ai super appassionati del regista statunitense.\nSimili le critiche italiane. Il Morandini, in due diverse forme, parla del film come di uno \"sgangherato thriller spionistico\", solo parzialmente riscattato dalle sequenze d'azione e da alcune caratterizzazioni. Si noti, \"en passant\", che nella critica riportata sul sito \"repubblica.it\" si parla erroneamente di un \"finale nella Monument Valley\", mentre il finale del film si svolge in Svizzera. Il Mereghetti parla di \"regia svogliata\" da parte di Eastwood, ed afferma che \"il genere spionistico non entra nelle sue corde\". D\u00e0 inoltre un giudizio particolarmente negativo della colonna sonora di John Williams. La critica de \"La Gazzetta dello Sport\" sottolinea in particolare come Eastwood sia pi\u00f9 credibile come alpinista che come professore, ma ribadisce le qualit\u00e0 spettacolari del film. La critica di \"film.tv.it\" esce un po' da questi schemi: si sostiene che questo film \u00e8 solo in apparenza un'opera minore di Eastwood, invitando invece a soffermarsi sul come tutti gli stereotipi del film di spionaggio vengano messi in discussione.\n\u00c8 curioso come a dispetto della critica prevalentemente negativa, proprio per il suo sapore kitsch e per la mano leggera col quale \u00e8 stato girato, per i fan di Clint Eastwood questo sia uno dei suoi migliori film, forse il pi\u00f9 amato dopo \"Million Dollar Baby\", e non solo un \"cult movie\" per gli amanti delle scalate in montagna. Eastwood qui \u00e8 molto pi\u00f9 loquace e spiritoso che in tutti i suoi altri film, forse involontariamente ispirato allo James Bond di quegli anni, Roger Moore."}
{"id": "2006404", "revid": "697352", "url": "https://it.wikipedia.org/wiki?curid=2006404", "title": "Barriera", "text": ""}
{"id": "2006405", "revid": "124997814", "url": "https://it.wikipedia.org/wiki?curid=2006405", "title": "Monte Rotondo (Sirente-Velino)", "text": "Monte Rotondo (2.064 ) \u00e8 una delle cime che circondano l'altopiano delle Rocche e la piana di Campo Felice (Monti di Campo Felice), appartenente alla catena del Sirente-Velino, nell'Appennino abruzzese, in provincia dell'Aquila, all'interno del territorio dei comuni di Rocca di Mezzo e Rocca di Cambio.\nStoria.\nIl 9 marzo 2002 un aereo Antonov An-2TP con a bordo due membri dell'equipaggio e un passeggero si \u00e8 schiantato sul versante nord-est della montagna, a circa 1900 metri di altitudine ed in prossimit\u00e0 della vetta. Una serie di concause (tra cui errori di valutazione del pilota, la ridotta visibilit\u00e0 dovuta alle condizioni meteorologiche e la non adeguatezza del velivolo a volare con basse temperature esterne) \u00e8 stata individuata come motivo dell'impatto, che ha provocato la morte istantanea di tutti gli occupanti del velivolo. L'esplosione al momento dello schianto si \u00e8 sentita fino a Rocca di Mezzo, distante circa 3\u00a0km in linea d'aria. I resti dell'aereo giacciono tuttora sulla montagna.\nDescrizione.\nAppartiene al comprensorio sciistico di Campo Felice (\"Monti di Campo Felice\"), guardando a est verso l'Altopiano delle Rocche (versante molto boscoso), a nord-est verso la Piana di Campo Felice (versante meno boscoso), a sud verso i Piani di Pezza e i \"Monti della Magnola\" (versante completamente spoglio di vegetazione). Dalla sua cima, dalla caratteristica forma a pan di zucchero, che ricade nel comune di Rocca di Mezzo, si pu\u00f2 godere un panorama suggestivo che abbraccia tutte le vette pi\u00f9 alte dell'Appennino abruzzese, dal Gran Sasso al Monte Sirente, dalla Maiella al Monte Velino. \nIl terreno circostante il monte \u00e8 ricchissimo di acqua sorgiva, essendo la sua conformazione particolarmente adatta al mantenimento - soprattutto sul versante che guarda Rocca di Mezzo - di neve che cade copiosamente durante l'inverno. Lo scioglimento totale di queste nevi solitamente avviene nel mese di Maggio-Giugno, qualche volta ci\u00f2 accade anche nei primi giorni di Luglio. Da qui sgorgano quindi numerose sorgenti d'acqua purissima. Dalle immediate pendici e terreni circostanti il massiccio se ne contano almeno 10, alcune delle quali sistemate con caratteristici fontanili in pietra (\"Costa della Cavata\", \"Fonte delle Macchie\") o incanalamenti idrici. Le altre sorgenti sono rimaste completamente \"naturali\", anche in virt\u00f9 della difficolt\u00e0 per raggiungerle. Alcune di queste fonti emettono acqua tutto l'anno, anche durante le annate pi\u00f9 calde e secche.\nServito da due impianti di risalita (\"seggiovia Brecciara\" e \"seggiovia Monte Rotondo\"), \u00e8 il punto pi\u00f9 alto della stazione sciistica, lungo le cui pendici settentrionali dipartono le piste da sci \"Delle Aquile\" e \"Del Falco\" che, con percorsi diversi, scendono dai 2064 m della cima fino ai 1410 m della base della seggiovia Brecciara e le cui pendenze sono rispettivamente al 26% e al 27%. Sulla cresta nord-occidentale \u00e8 collegato al vicino \"Monte Cisterna\", \"Colle del Nibbio\", \"Punta dell'Azzocchio\", sedi di altri impianti di risalita e relative piste da sci, mentre a nord al di sotto di una sella inizia la cresta del \"Serralunga\".\nCultura.\nDa oltre quattro secoli ha luogo una delle pi\u00f9 caratteristiche manifestazioni del folklore abruzzese, la Gara del solco diritto, che si svolge a Rocca di Mezzo di notte e nell'ultima domenica di agosto. Partendo dalla base del Monte Rotondo (il luogo esatto delle partenze viene scelto di volta in volta dal comitato organizzatore) diverse squadre si sfidano per tutta la notte, aiutandosi solo con la luce delle lanterne, tracciando con degli aratri dei lunghi solchi in direzione del paese, che si trova alle pendici di Monte Rotondo; la vittoria va alla squadra che traccia il solco pi\u00f9 lungo e pi\u00f9 diritto.\nUn'altra manifestazione \u00e8 la festa della Madonna della Neve, che si svolge ogni prima domenica di settembre in onore della Vergine Immacolata, la cui statua viene raggiunta dai fedeli o con un'agevole passeggiata in mezzo ai boschi o tramite gli impianti di risalita che vengono aperti per l'occasione. La statua della Madonna della Neve, opera dello scultore Silvio Amelio, in pregiato marmo di Carrara, alta sette metri e del peso di circa 25 tonnellate, venne innalzata l'8 settembre 2001 a circa 1900 m. s.l.m., sul versante di Campo Felice, e accanto si trova una targa che ricorda l'affetto per questi luoghi di papa Giovanni Paolo II."}
{"id": "2006406", "revid": "110157", "url": "https://it.wikipedia.org/wiki?curid=2006406", "title": "Angel\u00f3polis", "text": "Angel\u00f3polis \u00e8 un comune della Colombia facente parte del dipartimento di Antioquia.\nIl centro abitato venne fondato da Joaqu\u00edn e Petrona Franco il 16 giugno 1887, mentre l'istituzione del comune \u00e8 del 13 luglio 1896."}
{"id": "2006409", "revid": "1186766", "url": "https://it.wikipedia.org/wiki?curid=2006409", "title": "Chad Oliver", "text": "Biografia.\nSymmes Chadwick Oliver nacque a Cincinnati, Ohio, il 30 marzo 1928, figlio del dottor Symmes Francis Oliver e di Winona Neuman. Nel 1939 la prima di molte lettere scritte da Oliver alle riviste pulp di fantascienza apparve su \"G8 and His Battle Aces\". Nel 1943 la famiglia Oliver si trasfer\u00ec a Crystal City, Texas. Nel 1946 si diplom\u00f2 presso la Crystal City High School, e nello stesso anno incominci\u00f2 a frequentare l'Universit\u00e0 del Texas ad Austin.\nNel 1948 usc\u00ec la sua prima opera romanzesca, \"The Imperfect Machine\", pubblicata sul \"Texas Literary Quaterly\".\nNel 1950 vendette il suo primo racconto professionale, \"The Boy Next Door\", alla rivista \"The Magazine of Fantasy and Science Fiction\" (ma \u00e8 il terzo racconto ad apparire in stampa). La sua prima pubblicazione di narrativa professionale, \"Land of Lost Conten\", apparve nelle pagine di \"Super Science Stories\". Nel 1952 consegu\u00ec un master in inglese e uno in antropologia presso l'Universit\u00e0 del Texas di Austin. La sua tesi, intitolata \"They Builded a Tower\", fu uno dei migliori studi apparsi sulla fantascienza e uno dei primi a concentrarsi sui periodici del settore. Il 1\u00ba novembre dello stesso anno si spos\u00f2 a Los Angeles con Betty Jane Jenkins; il ricevimento si tenne nella casa di Forrest J. Ackerman. \nIl suo primo romanzo, \"Le Nebbie di Dawn\", fu pubblicato da John C. Winston Co. per la serie di fantascienza per giovani adulti. Nel 1953 trov\u00f2 lavoro a Los Angeles come assistente per l'insegnamento presso il reparto di antropologia dell'Universit\u00e0 della California, lavorando nel contempo al suo dottorato. Nel 1955 Oliver ritorn\u00f2 ad Austin lavorando all'Universit\u00e0 del Texas come istruttore per il reparto antropologia, seguendo i corsi di Introductory Physical Anthropology, Introductory Cultural Anthropology, Peoples of the New World e American Indians North of Mexico.\nIl 4 novembre 1956 nacque ad Austin la prima figlia, Kimberly Francis. Nel 1958 lavor\u00f2 part-time come disc-jockey per la stazione radio KHFI di Austin, specializzato nel jazz. Nel 1959 fu promosso assistente professore presso la facolt\u00e0 di antropologia. Nel 1960 divenne assistente professore presso la facolt\u00e0 di antropologia dell'Universit\u00e0 della California, River, insegnando Language and Culture, Introductory Cultural Anthropology, e The American Indian and Comparative Religion. Durante la sessione d'estate dello stesso anno insegn\u00f2 presso l'UCLA di Los Angeles.\nNel 1961 Oliver divenne Ph.D. presso la facolt\u00e0 di antropologia dall'Universit\u00e0 della California, Los Angeles, con uno studio intitolato \"Ecology and Cultural Continuity As Factors in the Social Organization of the Plains Indians\". Quello stesso anno trov\u00f2 lavoro in Kenya come antropologo ricercatore per la National Science Foundation. Egli studi\u00f2 la cultura e l'ecologia delle due trib\u00f9 Kamba, la comunit\u00e0 agricola dei Ngelani e la comunit\u00e0 verde dei Kilungu. Nel 1963 fu promosso professore associato in antropologia ad Austin, cui si aggiunse la responsabilit\u00e0 dell'insegnamento della materia: African Cultures South of the Sahara, Social Organization, and Sociocultural Evolution. Il secondo figlio, Glen Chadwick, nacque a Houston il 3 febbraio 1968. Oliver fu promosso professore titolare presso la cattedra di antropologia dell'Universit\u00e0 del Texas di Austin.\nNel 1973 fu uno dei soci fondatori, assieme a Lisa Tuttle, Howard Waldrop, Steven Utley e Tom Reamy, dei Turkey City Writer's Workshop, associazione professionale di scrittori di fantascienza del Texas con sede a Grand Prairie. Nel 1984 vinse il Premio Nebula per il racconto \"La citt\u00e0 fantasma\" (\"Ghost Town\").\nNel 1985 Hal W. Hall pubblic\u00f2 la sua bibliografia, \"Chad Oliver: A Preliminary Bibliography\". Nel 1990 si ritir\u00f2 in pensione, morendo ad Austin il 10 agosto 1993."}
{"id": "2006415", "revid": "19282517", "url": "https://it.wikipedia.org/wiki?curid=2006415", "title": "Barriera (Mignanego)", "text": ""}
{"id": "2006418", "revid": "228587", "url": "https://it.wikipedia.org/wiki?curid=2006418", "title": "Tom Anderson (Beavis and Butt-head)", "text": ""}
{"id": "2006422", "revid": "1573940", "url": "https://it.wikipedia.org/wiki?curid=2006422", "title": "Miljenko Jergovi\u0107", "text": "Biografia e carriera.\nMiljenko Jergovi\u0107 nasce il 28 maggio del 1966 a Sarajevo dove trascorre l'infanzia e compie studi universitari in filosofia e sociologia. \nNel 1988, a soli ventidue anni, esordisce come poeta con una raccolta di versi \"Opservatorija Var\u0161ava\" [Osservatorio di Atene], che gli vale il premio \"Ivan Goran Kova\u010di\u0107\" e il premio Mak Dizdar. Due anni dopo appare nella \"Nuova antologia della poesia bosniaca\". Nel 1992 intraprende la carriera giornalistica, iniziando a scrivere per il settimanale spalatino\" Nedjeljna Dalmacija\". Poco tempo dopo diventa collaboratore del celebre settimanale di denuncia e satira politica \"Feral Tribune\", sulle cui colonne si dedica ai pi\u00f9 svariati temi con la sua consueta ironia. Nel 1994, durante la guerra nei Balcani, decide di trasferirsi a Zagabria.\nLa prima raccolta di racconti \"Sarajevski Marlboro\" [\"Le Marlboro di Sarajevo\"], che gli vale il prestigioso premio tedesco Erich-Maria Remarque e il premio Ksaver \u0160andor Gjalski, racconta le drammatiche vicende della guerra con affreschi commoventi e fiabeschi. La sua gi\u00e0 vasta produzione letteraria, tradotta in molte lingue, continua a ottenere successo di pubblico e critica. Tra i molti premi vinti compare anche, nel 2003, l'italiano Grinzane Cavour per il libro \"Mama Leone\", scritto quattro anni prima. Nel 2010 esce anche in Italia, presso Zandonai, \"Freelander\", che racconta la storia del viaggio di Karlo Adum, professore in pensione e vedovo, tra le strade di Croazia e Bosnia sulla sua Volvo del '75.\nLa sua opera rimane sempre legata al contesto ex-jugoslavo, attraverso la quale si pu\u00f2 riconoscerlo erede della miglior tradizione narrativa balcanica.\nAttualmente collabora con giornali come \"Jutarnji list\" di Zagabria, \"Oslobodjenje\" di Sarajevo e \"Politika\" di Belgrado. \nMiljenko \u00e8 anche sceneggiatore di successo. Nel 2008 il film \"Buick Riviera\", film tratto dall'omonimo romanzo, gli \u00e8 valso numerosi premi al Festival del cinema di Sarajevo e Pola. \u00c8 membro dei PEN Club di Bosnia e Croazia."}
{"id": "2006428", "revid": "1543377", "url": "https://it.wikipedia.org/wiki?curid=2006428", "title": "Ellipsocephalus", "text": "L'ellipsocefalo (gen. Ellipsocephalus) \u00e8 un artropode estinto appartenente ai trilobiti. I suoi resti sono stati ritrovati in strati del Cambriano medio (circa 510-505 milioni di anni fa in Europa.\nDescrizione.\nDi piccole dimensioni (lunghezza circ cinque centimetri), questo trilobite aveva un aspetto generale abbastanza tipico. Glabella e guance, ovvero gli elementi che costituivano il capo, erano di dimensioni omogenee e dalla superficie liscia. Il torace era formato da 12-14 segmenti, dotati di pleure dai margini leggermente spinosi; il piccolo pigidio aveva un margine arrotondato. In generale, la superficie del corpo era liscia o solo leggermente granulosa. \nEcologia.\nLe forme larvali dell'ellipsocefalo erano estremamente simili a quelle di un altro trilobite rinvenuto negli stessi giacimenti, \"Paradoxides\"; bench\u00e9 molto pi\u00f9 grande, quest'ultimo \u00e8 considerato pi\u00f9 primitivo. \u00c8 probabile che l'ellipsocefalo vivesse sul fondale e si cibasse di protozoi. La specie pi\u00f9 nota \u00e8 Ellipsocephalus hoffi, della quale molti fossili sono stati rinvenuti in Repubblica Ceca.\nCollegamenti esterni.\nhttps://web.archive.org/web/20090718185520/http://pagesperso-orange.fr/jb.gayet/pages/anglais/EEllipsohoffi.html Foto e descrizione di ellipsocefalo"}
{"id": "2006433", "revid": "599013", "url": "https://it.wikipedia.org/wiki?curid=2006433", "title": "Ponterosso", "text": ""}
{"id": "2006434", "revid": "192549", "url": "https://it.wikipedia.org/wiki?curid=2006434", "title": "Psychomachia", "text": ""}
{"id": "2006435", "revid": "19282809", "url": "https://it.wikipedia.org/wiki?curid=2006435", "title": "Ponterosso (Mignanego)", "text": ""}
{"id": "2006442", "revid": "125465313", "url": "https://it.wikipedia.org/wiki?curid=2006442", "title": "Jessica Fridrich", "text": "Informatica.\n\u00c8 docente al Department of Electrical and Computer Engineering della Binghamton University.\n\u00c8 specializzata nel trattamento delle informazioni relative alle immagini (watermark, steganografia, studio delle falsificazioni, ...) e ha registrato alcuni brevetti in questo campo.\nCubo di Rubik.\n\u00c8 nota soprattutto per aver ideato il metodo di risoluzione del cubo di Rubik che da lei prende il nome di \"metodo Fridrich\" che prevede la memorizzazione di 119 algoritmi (41 per il F2L, 57 per l'OLL e 21 per il PLL) ed \u00e8 uno dei metodi pi\u00f9 usati nello speedcubing.\nEsperienze con il cubo.\nEbbe tra le mani un cubo di Rubik per la prima volta nel marzo del 1981, all'et\u00e0 di 16 anni, grazie a un ragazzo di 14 anni che lo risolveva in circa un minuto: riusc\u00ec, con l'aiuto del ragazzo, a risolvere solo una faccia del cubo impiegando parecchi minuti. Ne rimase subito affascinata, ma non riusc\u00ec a entrare in possesso di un cubo vero e proprio perch\u00e9 non era in vendita a causa del blocco economico imposto all'epoca in Cecoslovacchia.\nScopr\u00ec il primo rudimentale metodo di risoluzione su un numero della rivista russa Kvant: inizi\u00f2 ben presto a studiare i possibili algoritmi, provandoli per\u00f2 solo su carta.\nPoco dopo ebbe di nuovo la possibilit\u00e0 di maneggiare un cubo vero e proprio grazie al capo del club di astronomia locale che ne acquist\u00f2 uno durante un viaggio in Ungheria, paese di Ern\u0151 Rubik, l'inventore del cubo.\nGrazie alle bozze di algoritmi del suo futuro metodo, e grazie al metodo rudimentale pubblicato sulla rivista russa, fu in grado di risolvere il cubo per la prima volta, impiegandoci diverse ore. Purtroppo anche quella volta non pot\u00e9 tenersi il cubo: il proprietario non volle regalarglielo.\nOttenne il primo cubo nel luglio del 1981 grazie a una famiglia francese che frequentava sua sorella.\nPoco dopo riusc\u00ec a farsi comprare dai suoi genitori altri cubi durante un viaggio in Ungheria: da quel momento in poi continu\u00f2 a perfezionare il suo metodo di risoluzione e a impratichirsi nel maneggiare il rompicapo.\nPrima di tutto prese confidenza con il metodo a strati o \"layer by layer\": il metodo pi\u00f9 semplice, utilizzato ancora oggi dai novizi.\nNel dicembre del 1981 Jessica Fridrich, dopo 6 mesi circa dal momento in cui risolse il cubo per la prima volta, riusciva a risolverlo in un tempo medio di 35 secondi circa.\nNell'inverno 1981/82 la rivista Mlady Svet pubblic\u00f2 i tempi che i lettori dichiaravano di impiegare per la risoluzione del cubo e quello di Jessica Fridrich era il miglior tempo.\nNel maggio del 1982 partecip\u00f2 al primo campionato cecoslovacco di \"speedcubing\" e lo vinse, stabilendo nel corso della finale trasmessa in TV il tempo di 23,55 secondi.\nIl premio del concorso era un volo a Budapest per la partecipazione al primo campionato mondiale di speedcubing.\nJessica Fridrich raggiunse una certa notoriet\u00e0 ed ebbe l'occasione di pubblicare il suo metodo sulla rivista Mlady Svet, la stessa che comprava da semplice appassionata.\nCuriosit\u00e0.\nNella sua autobiografia sul web descrive un aneddoto curioso: vide un ragazzo che risolveva il cubo, si avvicin\u00f2 e gli chiese quale metodo utilizzasse. Il ragazzo rispose che usava il metodo Fridrich, ma precis\u00f2 di aver memorizzato solo una parte degli algoritmi perch\u00e9 impararli tutti era per lui troppo complicato. Lei consigli\u00f2 al ragazzo di impararli tutti e lui, scocciato, rispose domandando se lei li sapeva tutti a memoria: lei rispose di s\u00ec, perch\u00e9 era proprio Jessica Fridrich e per provarglielo risolse il cubo in poco pi\u00f9 di 20 secondi.\nCompetizioni ufficiali.\nAl campionato mondiale di \"speedcubing\" a Budapest si classific\u00f2 solo decima con un tempo di 29,11 secondi.\nHa anche partecipato ai campionati mondiali di Toronto del 2003, ottenendo il secondo posto con la media di 20.48 secondi sulle cinque prove della finale.\nOggi risolve il cubo in 17 secondi in media e non partecipa pi\u00f9 a competizioni."}
{"id": "2006450", "revid": "245306", "url": "https://it.wikipedia.org/wiki?curid=2006450", "title": "Symmes Chadwick Oliver", "text": ""}
{"id": "2006453", "revid": "118404642", "url": "https://it.wikipedia.org/wiki?curid=2006453", "title": "L'orrore di Dunwich", "text": "L'orrore di Dunwich (\"The Dunwich Horror\") \u00e8 un racconto horror dello scrittore statunitense Howard Phillips Lovecraft ed \u00e8 considerato uno dei pi\u00f9 importanti appartenenti al cosiddetto Ciclo di Cthulhu. Scritto nel 1928, fu pubblicato nell'aprile 1929 sulla rivista Weird Tales. Il racconto \u00e8 ambientato nella citt\u00e0 di Dunwich, una citt\u00e0 immaginaria del Massachusetts.\nTrama.\nRacconta la storia di Wilbur Whateley, nativo di Dunwich (un villaggio isolato e decadente), figlio di Lavinia Whateley (descritta come lievemente deforme, sciatta, sognatrice e con caratteristiche albine) e di un padre sconosciuto, e degli eventi che si verificano a Dunwich dopo la sua nascita. \nLa prima parte descrive il paese e la storia degli abitanti. Il giorno della nascita di Wilbur si ode un grande rumore e luci nella vicina montagna. Nessuno assiste alla nascita, solo suo nonno, anziano, mentalmente instabile e sospettato di essere dedito a pratiche occulte e di magia nera, che si dichiara fiero del nipote e certo che questi compir\u00e0 mirabili imprese, istruendolo in casa e trasmettendogli il proprio antico sapere. Il bambino crescer\u00e0 rapidamente, raggiungendo la maturit\u00e0 a dieci anni presentandosi ormai come un uomo adulto, e comincer\u00e0 ad aiutare suo nonno ad ampliare costantemente il fienile della fattoria, per scopi sconosciuti. Da questo momento cominceranno strani fatti: il nonno acquister\u00e0 nel corso della trama numerosi capi di bestiame ma la mandria all'interno della fattoria non sembrer\u00e0 aumentare di numero, inoltre le bestie manterranno un aspetto sparuto, malato presentando strane cicatrici circolari. Alcuni anni dopo, suo nonno morir\u00e0 di vecchiaia mentre la madre morir\u00e0 misteriosamente (si pensa ad un matricidio). A questo punto Wilbur si rende conto che la versione del \"Necronomicon\" ereditata da suo nonno \u00e8 priva di alcune parti di cui ha bisogno per completare una cerimonia blasfema e dimenticata. Pertanto decide di andare a cercare la versione completa, che \u00e8 conservata alla Miskatonic University. Qui \u00e8 assistito dal Dr. Henry Armitage, che gli permette di leggere il libro. Quando il dottor Armitage legge un piccolo frammento della lettura, rimane inorridito da ci\u00f2 che vorrebbe evocare Wilbur, e non permette al visitatore di prendere il libro o copiare il frammento di cui aveva bisogno. \nPoich\u00e9 non aveva avuto la parte di cui aveva bisogno, Wilbur decide di cercare di rubare il libro. Ma la notte del raid viene ucciso da un cane da guardia, che lo ha attaccato in un modo insolitamente feroce. Quando il Dr. Armitage e i suoi colleghi vanno a vedere il cadavere, trovano uno strano corpo con molti tentacoli dove nella parte inferiore si trovavano degli zoccoli coperti da una pelliccia gialla, che nella parte superiore del corpo si trasformavano in scaglie. Armitage prima cade in uno stato simile alla catatonia, e poi comincia a studiare lo strano libro. \nNel frattempo, comincia \"l'orrore di Dunwich\". Ora che Wilbur \u00e8 morto, nessuno si prende cura della cosa che abita il fienile. Infine, una mattina il fienile di Watheley esplode e \"la cosa\" comincia a devastare tutto, non lasciando nulla nella sua scia, tranne delle tracce dalle dimensioni di un albero (esso \u00e8 invisibile a occhio umano). La citt\u00e0 \u00e8 terrorizzata per diversi giorni, fino a quando il Dr. Armitage, il professor Rice e il dottor Morgan vengono in citt\u00e0, dopo aver scoperto il modo per fermare il mostro. Dopo aver spruzzato sul mostro una non nota sostanza chimica riescono a renderlo visibile per pochi attimi, viene descritto come una creatura ciclopica, informe, con numerosi tentacoli e con una testa gigantesca simile a quella umana con i connotati della famiglia Whateley. Alla fine, il mostro si rivela come il gemello di Wilbur, figlio di Yog-Sothoth e con un rituale mistico i tre dottori riescono a eliminare la creatura.\nAltri media.\nNel 1970 \u00e8 uscito un film tratto dal racconto, \"Le vergini di Dunwich\"."}
{"id": "2006454", "revid": "245306", "url": "https://it.wikipedia.org/wiki?curid=2006454", "title": "Cerad Oliver", "text": ""}
{"id": "2006456", "revid": "40858", "url": "https://it.wikipedia.org/wiki?curid=2006456", "title": "Streaming audio", "text": ""}
{"id": "2006457", "revid": "245306", "url": "https://it.wikipedia.org/wiki?curid=2006457", "title": "Thomas Nigel Kneale", "text": ""}
{"id": "2006459", "revid": "289247", "url": "https://it.wikipedia.org/wiki?curid=2006459", "title": "Glaciers-Tr\u00e8lat\u00e8te", "text": ""}
{"id": "2006465", "revid": "599013", "url": "https://it.wikipedia.org/wiki?curid=2006465", "title": "Massiccio di Tr\u00e9lat\u00e8te", "text": ""}
{"id": "2006468", "revid": "6923", "url": "https://it.wikipedia.org/wiki?curid=2006468", "title": "Teatro Michajlovskij", "text": "Il Teatro Michajlovskij (), dal 1989 al 2007 Teatro dell'opera e del balletto Modest Petrovi\u010d Musorgskij, \u00e8 un teatro dell'opera di San Pietroburgo, che si trova in un edificio storico della Piazza delle Arti. Uno dei pi\u00f9 vecchi della Russia, fu fondato nel 1833 su ukaz dello zar Nicola I e dedicato soprattutto ad accogliere spettacoli di compagnie teatrali straniere, in particolare francesi. \nNel 1891 avvenne la prima assoluta di \"Amleto\". Al giorno d'oggi vi si esibiscono per la maggior parte artisti russi."}
{"id": "2006469", "revid": "124580186", "url": "https://it.wikipedia.org/wiki?curid=2006469", "title": "G\u00e9rard Larcher", "text": "Dal 1\u00ba ottobre 2014, G\u00e9rard Larcher \u00e8 presidente del Senato, il settimo dalla fondazione della Quinta Repubblica francese nel 1958. Era gi\u00e0 stato presidente del Senato dal 1\u00ba ottobre 2008 al 1\u00ba ottobre 2011.\nBiografia.\nVeterinario di professione, aderisce nel 1978 al Raggruppamento per la Repubblica (RPR) e nel 2002 all'Unione per un Movimento Popolare (UMP). \u00c8 un esponente nel gollismo sociale, il cui obiettivo \u00e8 la tutela della democrazia sociale senza tuttavia rimettere in discussione il capitalismo. Questa forma di gollismo, legata alla difesa dell'indipendenza nazionale e al ruolo della Francia nel mondo, \u00e8 la pi\u00f9 vicina al gollismo tradizionale.\nSindaco di Rambouillet dal 1983 al 2004, consigliere regionale dell'\u00cele-de-France dal 1985 al 1989. \u00c8 eletto senatore delle Yvelines il 28 settembre 1986, ed \u00e8 il pi\u00f9 giovane senatore dell'assemblea in esercizio in quell'anno. Dal 1997 al 2001 \u00e8 anche vicepresidente del Senato. Si dimette dall'assemblea il 30 aprile 2004 per entrare nel terzo governo di Jean-Pierre Raffarin come ministro delegato alle relazioni del lavoro. Il 31 maggio 2005 \u00e8 nominato ministro delegato all'impiego, al lavoro e all'inserzione professionale nel governo di Dominique de Villepin. Il 15 maggio 2007 rinuncia a entrare come ministro dell'agricoltura nel primo governo di Fran\u00e7ois Fillon per farsi rieleggere al Senato in un'elezione suppletiva che si tiene il 1\u00ba ottobre 2007. In quell'anno ritrova anche il mandato di sindaco di Rambouillet: rieletto alle amministrative del 2008, non si ripresenta nel 2014.\nIl 24 settembre 2008, al primo turno delle primarie, con 78 voti contro 56 a Jean-Pierre Raffarin e 17 a Philippe Marini \u00e8 scelto dai senatori dell'UMP come candidato unico del gruppo all'elezione a presidente del Senato. La sua designazione appare come una sconfessione aperta a Raffarin e, al tempo stesso, come uno scatto di orgoglio da parte dei senatori dell'UMP che si sentono sciolti dalla disciplina di partito. Il 1\u00ba ottobre con 173 voti contro 134 al candidato socialista Jean-Pierre Bel, 19 a Ren\u00e9 Garrec (UMP) e 2 a Jean-Pierre Raffarin \u00e8 quindi eletto presidente del Senato. Succede a Christian Poncelet, anch'egli dell'UMP, che sia pure a malincuore non ha voluto ricandidarsi.\nDopo le elezioni del 25 settembre 2011 per il rinnovo di una met\u00e0 dei membri dell'assemblea, Larcher presenta la sua candidatura alla presidenza del Senato. Il 1\u00ba ottobre 2011 ha 134 voti, ma \u00e8 battuto dal socialista Jean-Pierre Bel, eletto presidente con 179 voti.\nA seguito delle elezioni del 28 settembre 2014 per il rinnovo dell'altra met\u00e0 dei componenti, con 80 voti su 145 il successivo 30 settembre \u00e8 designato dai senatori dell'UMP come candidato del gruppo all'elezione del presidente del Senato, mentre Jean-Pierre Raffarin ottiene 56 voti e Philippe Marini 7. Il 1\u00ba ottobre 2014 \u00e8 quindi eletto al secondo turno presidente del Senato, con 194 voti contro 124 al candidato socialista Didier Guillaume, 18 alla comunista Eliane Assassi e uno a Philippe Marini (che tuttavia non si era candidato). Succede al socialista Jean-Pierre Bel, che non si era ricandidato alle elezioni per il rinnovo parziale dell'assemblea.\nL\"'austerity\".\nNella riunione del consiglio di presidenza del 18 novembre 2008, Larcher ha annunciato un giro di vite sullo stile di vita fastoso del Senato e l'instaurazione della trasparenza sui conti dell'alta assemblea. Larcher \u00e8 stato il primo a dare il buon esempio, autoriducendosi del 30% l'indennit\u00e0 di funzione (lo stesso taglio \u00e8 stato esteso alle indennit\u00e0 percepite dai tre questori).\nLe prime misure sono state varate nel novembre 2008: utilizzo a rotazione delle auto di servizio, riduzione dei rimborsi per i tragitti in taxi, incremento della trasformazione degli alloggi di servizio in uffici. Con una serie di provvedimenti successivi, \u00e8 stato soppresso il mutuo edilizio senza interesse accordato ai senatori e ai funzionari. Le trasferte dei senatori sono state sottoposte maggiori controlli: posta fine ai biglietti di prima classe sui voli aerei, limitati i viaggi dei gruppi di amicizia, abolite le visite improvvise all'estero senza l'accordo preventivo del Senato. Nell'aprile 2009, il Senato ha restituito al bilancio dello Stato 5,4 milioni di euro sulla sua dotazione per il 2008, che ammonta a 315 milioni. Il Senato ha anche rinunciato all'aumento di 5,5 milioni del suo bilancio per il 2009, proponendosi di fare lo stesso nel 2010.\nNel contempo, Larcher ha provveduto a una cospicua riduzione delle spese del proprio gabinetto: \n- 44,45 % rispetto al primo semestre 2009 (547\u00a0329 euro di spese). In particolare, le spese di trasferta sono scese del 64 % per il gabinetto e dell'80 % per il presidente. Le spese di rappresentanza sono calate del 14 %. Il personale del gabinetto \u00e8 diminuito di sei unit\u00e0, e tutti i suoi membri sono tenuti pagare il conto alla mensa.\nCuriosit\u00e0.\nEletto per la prima volta presidente del Senato a 59 anni, e molto giovane se paragonato ai suoi predecessori Alain Poher, Ren\u00e9 Monory e Christian Poncelet, che sono rimasti in carica fino ad un'et\u00e0 molto avanzata nonostante fossero molto malati."}
{"id": "2006471", "revid": "73843", "url": "https://it.wikipedia.org/wiki?curid=2006471", "title": "GOG.com", "text": "GOG.com (precedentemente un acronimo di Good Old Games, abbreviato GOG) \u00e8 un sito web che si occupa di distribuzione digitale di videogiochi per PC. Il sito \u00e8 di propriet\u00e0 di CD Projekt.\nStoria.\nOrientato inizialmente alla ricommercializzazione di classici del passato, a partire dal 27 marzo 2012 il sito ha iniziato a offrire la vendita di giochi pi\u00f9 recenti, come \"\", \"Alan Wake\", \"Assassin's Creed\" e molti altri.\nNell'ottobre 2012 GOG.com ha iniziato a supportare giochi senza sistemi di protezione \"DRM\" anche per Mac, a partire da \"The Witcher\" e \"\", entrambi realizzati da CD Projekt. Ad agosto 2013 sono presenti oltre 600 titoli in catalogo, appartenenti a vari distributori tra cui Activision, Apogee, Atari, Codemasters, Electronic Arts, Interplay, Revolution Software, Sierra Entertainment, Square Enix, Team17, TopWare e Ubisoft.\nNel 2016 ha lanciato l'iniziativa GOG Connect per importare alcuni titoli del catalogo Steam.\nCaratteristiche.\nPer l'acquisto dei prodotti, l'utente non ha bisogno installare nessun client o altro software specifico per scaricare o utilizzare i giochi; tuttavia il parco giochi si concentra su titoli piuttosto datati e su videogiochi indipendenti, sebbene il prezzo sia abbastanza contenuto.\nSpesso, ai videogiochi offerti sono applicate delle patch per essere compatibili con le versioni pi\u00f9 moderne dei sistemi operativi; quelli supportati sono Microsoft Windows, Apple Macintosh, Ubuntu e Linux Mint. Inoltre, a differenza di servizi come Steam, il software scaricato non \u00e8 protetto da sistemi di \"Digital Rights Management\"."}
{"id": "2006473", "revid": "767487", "url": "https://it.wikipedia.org/wiki?curid=2006473", "title": "Elrathia", "text": "L'elratia (gen. Elrathia) \u00e8 un artropode estinto appartenente ai trilobiti. Visse nel Cambriano medio (circa 505 milioni di anni fa) e i suoi resti fossilizzati sono stati ritrovati esclusivamente in Nordamerica.\nDescrizione.\nLo scudo cefalico di questo trilobite era relativamente piccolo in confronto al torace; la parte centrale (glabella) era piccola e a forma di bocciolo, mentre gli occhi erano centrali ed erano presenti due strutture ai lati del cephalon (spine genali). Il torace era composto da 13 segmenti, con asse stretto e parti laterali allargate e leggermente appuntite. La parte terminale del corpo (pigidio) era corta. In totale il corpo non superava la lunghezza media di due centimetri.\nHabitat.\nQuesto animale era diffusissimo lungo i fondali della piattaforma continentale che ora costituisce gran parte del Nordamerica. L'elratia non era un buon nuotatore e probabilmente si spostava sul fondo nutrendosi di minuscoli organismi.\nCommercializzazione.\nData l'estrema diffusione fossile, Elrathia kingi \u00e8 una delle specie di trilobiti pi\u00f9 commercializzate, e molti esemplari vengono venduti su EBay. \nCollegamenti esterni.\nhttp://www.fossilmuseum.net/Fossil_Galleries/UtahTrilobites/Elarathia-kingii/Elrathia-kingii.htm Pagina sull'elratia"}
{"id": "2006476", "revid": "287204", "url": "https://it.wikipedia.org/wiki?curid=2006476", "title": "Robert Moore Williams", "text": "La sua prima opera pubblicata fu \"Zero as a Limit\", apparsa sulla rivista \"Astounding Science Fiction\" nel 1937 e firmata come Robert Moore. Prolifico scrittore, il suo ultimo romanzo \u00e8 del 1972."}
{"id": "2006482", "revid": "24823", "url": "https://it.wikipedia.org/wiki?curid=2006482", "title": "Polinomi di Chebyshev", "text": ""}
{"id": "2006484", "revid": "1318658", "url": "https://it.wikipedia.org/wiki?curid=2006484", "title": "Pontiac Firebird", "text": "La Pontiac Firebird \u00e8 un'autovettura, della categoria pony, costruita dalla Pontiac, divisione della General Motors, in quattro serie tra il 1967 e il 2002.\n\u00c8 stata introdotta nello stesso anno della cugina Chevrolet Camaro, con cui condivide la piattaforma. Nel 1967 usc\u00ec anche la Mercury Cougar, che condivide la sua piattaforma con un'altra auto della categoria pony, la Ford Mustang.\nLa prima generazione \u00e8 stata prodotta dal 1967 al 1969, la seconda dal 1970 al 1981, la terza dal 1982 al 1992 e la quarta, nonch\u00e9 ultima, serie dal 1993 al 2002.\nPrima generazione (1967-1969).\nLa prima Firebird venne messa sul mercato nel 1967, cinque mesi dopo la messa in commercio della Chevrolet Camaro. Con quest'ultima condivideva il telaio e alcune sezioni della carrozzeria, come il paraurti anteriore, le portiere e paraurti posteriori. \nInizialmente, erano disponibili 5 diversi propulsori a 6 e 8 cilindri:\nI motori 230 erano gestiti da cambi manuali a tre o quattro marce o automatici a due velocit\u00e0. I restanti tre utilizzavano gli stessi cambi manuali ma l'automatico era a tre rapporti.\nNel 1968, la Firebird \u00e8 stata lievemente modificata al livello estetico. Al livello meccanico, gli ammortizzatori posteriori sono stati migliorati e la gamma dei motori \u00e8 stata ritoccata con l'introduzione del propulsore Ram Air II da 340 CV. Gli altri motori hanno ricevuto anche loro diversi potenziamenti.\nNel 1969 la vettura venne sottoposta a un largo restyling che comprendeva maggiormente il design della carrozzeria piuttosto che gli interni. In questo model year venne introdotta per la prima volta la versione Trans-Am, equipaggiata con un propulsore 303 V8 per poter partecipare alle competizioni della SCCA. Erano verniciate di bianco con decalcomanie e strisce da gara blu. Il cofano aveva delle nuove prese d'aria e posteriormente venne posizionato uno spoiler.\nDurante gli anni di produzione della prima generazione della Firebird, venne anche proposta la versione convertibile della vettura, dotata delle medesime caratteristiche tecniche dei modelli coperti.\nSeconda generazione (1970-1981).\nNel 1970 venne creata la seconda versione della Firebird. Rispetto alla generazione precedente, la vettura aveva una linea pi\u00f9 pulita ed aerodinamica. Le sospensioni vennero ricalibrate e fu aggiunta una barra stabilizzatrice per migliorare la manovrabilit\u00e0. Era disponibile in 4 motori diversi, gestiti o da un cambio manuale Hurst a 4 rapporti o 3 rapporti o, da un cambio automatico-sequenziale a tre rapporti Turbo Hydra-matic, TH350 o Powerglide:\nIl modello Trans-Am era dotato di un maggior numero di prese d'aria per migliorare il raffreddamento delle varie componenti della vettura e di pi\u00f9 appendici aerodinamiche per garantire un miglior carico aerodinamico. Alcuni esemplari furono dotati di un motore Ram-Air V da 350 CV.\nNel 1971 si ebbero delle modifiche per quanto riguarda i propulsori per adattarsi alla legge che imponeva l'uso alle automobili di benzina senza piombo per contenere le emissioni nocive. Venne introdotto un nuovo propulsore 400 V8 da 300 CV ma vennero ritirati tutti i propulsori Ram Air, i quali furono sostituiti da modelli 455 V8 da 325 e 335 CV. Il 455 HO rimase disponibile solo per la Trans-Am e univa le testate del Ram Air II con il collettore di aspirazione del Ram Air IV.\nNel 1973 furono introdotti diversi accorgimenti aerodinamici e il nuovo propulsore Super Duty 455 V8 da 370 CV dotato di albero a camme speciali, pistoni in alluminio e valvole maggiorate. Questo Model Year fu il primo adessere inoltre decorato con il tipico uccello di fuoco sul cofano motore, che da ora in poi contraddistinguer\u00e0 tutte le Trans-Am.\nNel 1974, per adeguarsi nuovamente alle leggi sulla circolazione stradale, la carrozzeria della Firebird viene modificata introducendo un frontale in fibra di vetro a forma di cuneo e paraurti in plastica. L'intera gamma dei motori venne depotenziata.\nNel 1975 la Firebird venne nuovamente modificata esteticamente tanto da implementare un nuovo frontale pi\u00f9 pulito e un lunotto posteriore che permetteva una maggiore visibilit\u00e0. .\nNel 1976 la Trans-Am venne aggiornata con un nuovo frontale reso pi\u00f9 spigoloso e da una nuova livrea speciale bianco-oro.\nNel 1977 si ebbero numerose modifiche per quanto riguarda i propulsori disponibili e il design della sezione frontale della vettura sub\u00ec un ulteriore aggiornamento. Il successo di questa versione fece incrementare notevolmente le vendite nel 1978, tanto da far introdurre numerose versioni speciali.\nNel 1979 fu effettuato l'ennesimo restyling per la parte frontale e diversi altri elementi della vettura. Per festeggiare il decennale della creazione della Trans-Am ne venne realizzata una speciale versione con colorazione argentata.\nTra il 1980 e il 1981, a causa anche dell'eliminazione del propulsore modello 400, le vendite della Firebird subirono un crollo vertiginoso.\nTerza generazione (1982-1992).\nNel 1982 venne realizzata la terza generazione della Pontiac Firebird. Esteticamente ora differiva notevolmente dalla Chevrolet Camaro, ma la meccanica rimaneva in comune, in quanto i propulsori, al posto di essere prodotti dalla casa madre come in passato, ora erano di origine General Motors.\nIl design abbandonava lo stile muscle car per abbracciare una linea pi\u00f9 sportiva. Venne proposta nelle versioni Standard, Trans-Am ed S/E. La prima montava un propulsore Iron Duke OHV 2.5 4 cilindri da 90 CV di potenza, la seconda un 5.0 V8 da 145 CV e infine la terza un OHV V6 2.8 da 105 CV. Tutte erano gestite da cambi manuali a quattro marce o automatici a tre rapporti (Turbo Hydramatic TH350). Esisteva anche una versione speciale della Trans-Am che, sfruttando il Cross-Fire Injection abbinato al cambio automatico, erogava 165 CV.\nNel 1983 non vi furono modifiche estetiche, ma nella versione S/E venne introdotto un nuovo propulsore V6 da 125 CV. Nella versione Trans-Am venne invece aggiunto il motore L69 5.0 V8 da 190 CV di potenza.\nNel 1984 fu reintrodotto il propulsore L69 e fu realizzata una speciale versione Trans-Am bianca con finiture blu per commemorare i 15 anni di produzione della versione speciale ad alte prestazioni. Era dotata di sedili sportivi Recaro. Fu abbandonato il cambio TH350 per passare al pi\u00f9 moderno TH700r4 3 marce pi\u00f9 overdrive e lockup converter (fu aggiornato nella seconda met\u00e0 del 1987 con una seconda versione).\nNella seconda met\u00e0 del 1984 fu testato tra le strade di Detroit il nuovo body style (ovvero quello della GTA disponibile fino al 1990) che, visto il successo riscontrato, fu adottato sul Model Year 1985.\nNel 1985 la vettura sub\u00ec un restyling per la parte frontale e per i fanali posteriori, furono introdotti nuovi gruppi ottici posteriori e per la Trans-Am vennero inserite nuove appendici aerodinamiche per renderla pi\u00f9 aggressiva. Fu introdotta, sempre per quest'ultima, l'iniezione Tuned Port Injection abbinata al propulsore V8 5.0, con testate \"14101081\" a camera chiusa da 58 cc, il quale ora erogava la potenza di 215 CV.\nNel 1986 ci furono modifiche minime, come il terzo stop presente sulla sommit\u00e0 del vetro posteriore. Dal 1986 fu introdotto il \"peanut cam\" ovvero un albero a camme meno spinto per le 5.0 a cambio automatico per rientrare nella normative smog abbassando la potenza a 190 CV. Per le versioni a cambio manuale fu mantenuto l'albero camme pi\u00f9 spinto (equivalente a quello del motore L98)\nNel 1987 la strumentazione fu aggiornata con nuovo layout (Denso) e venne introdotto il nuovo propulsore 5.7 V8 da 210 CV disponibile solo sulla GTA e accoppiato esclusivamente al TH700r4. Vennero inoltre create le nuove versioni Formula 350 e GTA (disponibile anche con cambio manuale ma abbinato solamente al 5.0 a causa della coppia eccessiva di 450 Nm del 5.7 per il cambio T5. Questo fu l'unico anno a prevedere l'overhead console, ovvero la console sportiva che passava sul cielo della vettura. Nella Seconda met\u00e0 del 1987 il cambio TH700r4 fu aggiornato e rinforzato e i monoblocchi passarono da \"Flat Tappet Camshaft\" a \"Roller Camshaft\"\nNel 1988 le modifiche furono minime, in quanto furono introdotti solamente nuovi cerchi per le versioni Formula, un nuovo volante, sedili e un nuovo impianto radio. Solo per il 1988 fu inoltre disponibile una variante coup\u00e9 tre volumi della Trans Am GTA, denominata Notchback.\nNel 1989, per commemorare i 20 anni di produzione della Trans-Am, ne venne realizzato un modello speciale dotato di un propulsore Buick 3.8 V6 da 250 CV derivato dalla Buick GNX. Questo modello veniva spedito alla PAS come una Trans Am GTA classica per poi essere modificata. Questo motore prevedeva iniezione sequenziale e Garrett T3 abbinati ad un cambio THM200R4\nIl 1990 fu l'ultimo anno per il \"peanut cam\". Dal 1991 le 5.0 e le 5.7 TPI adottano lo stesso cam.\nNel 1991 venne introdotto un nuovo frontale ridisegnato, un paraurti pi\u00f9 bombato, minigonne pi\u00f9 avvolgenti e la nuova versione cabriolet, rimessa sul mercato dopo 22 anni. Fu abbandonato il MAF (debimetro) e fu adottato il MAP (Manifold Absolute Pressure)\nNel 1992 si chiuse la terza serie della Firebird, sostituita l'anno successivo con la quarta. Fu creato anche un modello ad alte prestazioni, denominato Firehawk su base Firebird Formula che equipaggiava sempre il famoso 5.7 litri ma elaborato fino a 350 CV abbinato a un cambio 6 rapporti e vantava altre migliorie meccaniche per migliorarne frenata e stabilit\u00e0. Questa versione era prodotta dalla SLP (Street Legal Performance) e furono prodotti solamente 25 esemplari.\nErano disponibili durante la seconda met\u00e0 della timeline della terza generazioni diversi RPO che prevedevano parti performanti:\nG80: Differenziale Autobloccante\nN10: (scarico performante con 2 catalizzatori)\nWS6: pacchetto sportivo per le sospensioni che prevedeva grosse barre anti-rollio, gomme 245/50 R16, scatola guida con 2.4 giri di sterzo lock to lock\nG92: Pacchetto che comprendeva:\n- LB9\u00a0305 TPI engine.\n- G80 differenziale Limited Slip\n- J65 freni a disco posteriori\n- KC4 radiatore olio motore\nFurono prodotte pochissime auto con il pacchetto 1LE per le competizioni che prevedevano freni pi\u00f9 performanti con dissipatore e due pistoncini, assenza negli interni di condizionatore, cruise control e altri optional.\nAlcuni modelli (si presume dal 1987) venivano vendute con il pacchetto SLP performance che prevedeva diversi upgrade tra cui l'aspirazione con condotti allargati.\nLa Pontiac Tojan, pensata come una \"Ferrari economica\", fu un'elaborazione stilistica della Trans Am GTA con carrozzeria in fibra di carbonio, realizzata in collaborazione con la Knudsen Automotive.\nQuarta generazione (1993-2002).\nLa Quarta generazione introdotta nel 1993 fu l'ultima della storia della storica muscle car. L'intera linea della vettura \u00e8 stata modificata, rendendola altamente aerodinamica con l'inserimento di paraurti in plastica per contenere il peso. Parte della meccanica deriva dalla precedente generazione, fatta eccezione per la nuova configurazione delle sospensioni anteriori. Erano disponibili le sole versioni base, Formula e Trans-Am dotate di propulsori 3.4 V6 da 160 CV e LT1 5.7 V8 da 275 CV gestiti da un cambio manuale a sei marce.\nNel 1994 venne reintrodotta la versione convertibile dotata di una speciale colorazione commemorativa blu/bianca per i 25 anni della Trans Am. Quest'ultima venne aggiornata con l'introduzione della versione GT, dotata di numerosi inserti di lusso.\nNel 1995 vennero eseguite poche modifiche alla vettura, tra cui l'introduzione del controllo di trazione.\nNel 1996 venne introdotto il \"Performance package 3008\" che includeva freni a disco, doppio terminale di scarico, differenziale a slittamento limitato e cerchi in lega. Venne reintrodotto inoltre, con il package WS6, il propulsore Ram Air 5.7 V8 da 305 CV di potenza. L'installazione di questo motore portava alla sostituzione del cofano motore base con una versione dotata di doppia presa d'aria per migliorare il raffreddamento dell'unit\u00e0 propulsiva.\nNel 1998 la Trans-Am ha ricevuto un restyling per la sezione frontale ed \u00e8 stato introdotto il nuovo propulsore LS1 di origine Chevrolet, impiegato per la prima volta sulla Corvette del 1997.\nNel 2002 si concluse la produzione della Firebird. Per commemorare l'evento e i 35 anni di produzione, venne commercializzata una versione speciale della Trans-Am con speciale livrea giallo-Nera chiamata \"Collector's Edition\".\nKITT (\"Supercar\").\nIn ambito televisivo, un'autovettura della terza generazione, pi\u00f9 precisamente una Firebird Trans Am del 1982 di colore nero, con T-Top, 5,0 litri di cilindrata V8 con interni Tan Parella \u00e8 stata la base per l'autovettura KITT della serie televisiva \"Supercar\" (titolo originale \"Knight Rider\")."}
{"id": "2006490", "revid": "228587", "url": "https://it.wikipedia.org/wiki?curid=2006490", "title": "Robert Moore", "text": ""}
{"id": "2006491", "revid": "767487", "url": "https://it.wikipedia.org/wiki?curid=2006491", "title": "Teoria dell'approssimazione", "text": "La Teoria dell'approssimazione \u00e8 quel settore della matematica applicata in cui i matematici si occupano di sviluppare la teoria e i metodi per approssimare generiche funzioni utilizzando altre funzioni che risultino pi\u00f9 \"semplici\" da trattare e/o regolari rispetto alle funzioni originarie, come ad esempio i polinomi algebrici o le serie di Fourier."}
{"id": "2006494", "revid": "116792", "url": "https://it.wikipedia.org/wiki?curid=2006494", "title": "Good Old Games", "text": ""}
{"id": "2006496", "revid": "101904821", "url": "https://it.wikipedia.org/wiki?curid=2006496", "title": "SS35", "text": ""}
{"id": "2006497", "revid": "77509945", "url": "https://it.wikipedia.org/wiki?curid=2006497", "title": "SS 35", "text": ""}
{"id": "2006499", "revid": "3732", "url": "https://it.wikipedia.org/wiki?curid=2006499", "title": "Page Description Language", "text": ""}
{"id": "2006500", "revid": "1543377", "url": "https://it.wikipedia.org/wiki?curid=2006500", "title": "Venecia (Antioquia)", "text": "Venecia \u00e8 un comune della Colombia facente parte del dipartimento di Antioquia.\nIl centro abitato venne fondato da un gruppo di coloni nel 1898, mentre l'istituzione del comune \u00e8 del 1909."}
{"id": "2006501", "revid": "339392", "url": "https://it.wikipedia.org/wiki?curid=2006501", "title": "Page Definition Language", "text": ""}
{"id": "2006502", "revid": "104265", "url": "https://it.wikipedia.org/wiki?curid=2006502", "title": "R. K. Narayan", "text": "\u00c8 tra i pi\u00f9 conosciuti e i pi\u00f9 letti scrittori indiani in lingua inglese. Fu varie volte candidato al premio Nobel per la letteratura e vinse il massimo riconoscimento letterario indiano, ovvero il National Prize della Sahitya Akademi, con \"The Guide\" (1958).\nL'opera e il successo in Occidente.\nAutore di quattordici romanzi e svariate raccolte di racconti e altri scritti, tutti in inglese, fu scoperto da Graham Greene che, entusiasta del suo primo romanzo \"Swami and friends\" (1935), s'adoper\u00f2 per trovargli un editore in Occidente. Greene gli rimase amico per una vita e ne decret\u00f2 il successo nel mondo anglosassone, ove Narayan fu per lungo tempo, prima del caso Salman Rushdie, forse il pi\u00f9 noto narratore di origini indiane.\nParagonato a Faulkner, ma anche definito un \"\u010cechov indiano\", ammirato tra gli altri da W.S. Maugham e John Updike, Narayan privilegia uno stile assai semplice e una scrittura realistica e molto scorrevole, che risulta di grande godibilit\u00e0 anche in traduzione. Notevole \u00e8 la sua capacit\u00e0 di evidenziare l'umorismo delle situazioni, in una societ\u00e0 provinciale in cui si agitano bottegai e avvocaticchi, ex mendicanti e affaristi, una piccola avida borghesia che vive frenetica accanto al vecchio statico mondo dei contadini e dei santoni.\nI suoi romanzi sono ambientati nella cittadina immaginaria di Malgudi, soprattutto nelle strade e negli ambienti popolari, un microcosmo dell'India Meridionale che riflette ancora i valori e le usanze del mondo rurale e arcaico indiano, ma insieme anche l'incontro/scontro con la modernizzazione che avanza inesorabile. Sennonch\u00e9 la cifra narrativa di Narayan \u00e8 quella dell'ironia, della distaccata ma acuta osservazione dei mutamenti in atto, piuttosto che quella della denuncia sociale o politica.\nNotevole \u00e8 anche il continuo riferimento dei suoi personaggi e ambienti al patrimonio letterario e religioso dell'India (i libri sacri, le tradizioni e i riti ind\u00f9), particolarmente amato e studiato dall'Autore, il che fa di Narayan il cantore di un mondo che, pur non chiudendosi al Moderno, resta sempre profondamente orgoglioso della propria identit\u00e0 e del proprio patrimonio culturale."}
{"id": "2006505", "revid": "729019", "url": "https://it.wikipedia.org/wiki?curid=2006505", "title": "Isole Barat Daya", "text": "Le Isole Barat Daya (indonesiano: \"Kepulauan Barat Daya\") \u00e8 un arcipelago situato nel Mar di Banda, a nord-est dell'isola di Timor, nella provincia di Maluku, in Indonesia. Le parole indonesiane \"Barat Daya\" significano \"a sud-ovest\", in riferimento alla posizione delle isole rispetto alla capitale della provincia di Maluku, Ambon. Sebbene geograficamente facciano parte del gruppo delle Piccole Isole della Sonda, le Isole Barat Daya formano una delle suddivisioni amministrative della provincia di Maluku.\nGeografia.\nL'isola di Wetar.\nWetar \u00e8 l'isola pi\u00f9 grande dell'arcipelago, che comprende anche le isole vulcaniche Romang e Damar. Wetar \u00e8 formata principalmente da crosta oceanica, spinta in superficie dalla collisione delle placche indo-australiana ed euroasiatica.\nLe altre isole.\nLe isole Barat Daya fanno parte di un arco vulcanico che comprende le Isole Banda, creato dalla collisione della placca indo-australiana e la placca euroasiatica.\nLe isole Barat Daya e Banda costituiscono un arco interno; l'arco esterno, che include Timor, le isole Tanimbar e le isole Kai, \u00e8 in gran parte costituito da crosta oceanica innalzata dalla collisione, e avvolge a sud e ad est l'arco interno. A nord di Wetar sorge il vulcano Gunungapi Wetar, uno stratovulcano che si innalza per circa 5000 metri, di cui solo 282 metri sopra il livello del mare. Sono state segnalate due forti eruzioni nel 1512 e 1699.\nLe Isole Barat Daya, insieme a Timor, Nusa Tenggara (Piccole Isole della Sonda), Sulawesi e la maggior parte delle Molucche, fanno parte di Wallacea, un'area che comprende varie piccole isole indonesiane separate da acque profonde sia dalla piattaforma continentale australiana che da quella asiatica. Le isole di Wallacea non hanno mai avuto una striscia di terra che le collegasse con l'Asia o l'Australia e, di conseguenza, presentano una fauna e una flora inusuale, a met\u00e0 strada tra quella dei due continenti.\nIl clima \u00e8 caldo e umido, con forti piogge stagionali sulla base dei monsoni. Le isole sono per la maggior parte ricoperte da foreste secche tropicali, con molti alberi che perdono le loro foglie nella stagione asciutta.\nPopolazione.\nLa maggioranza degli abitanti dell'arcipelago sono di discendenza papuana. Molti sono musulmani, ma altres\u00ec esiste una discreta minoranza cristiana.\nLe lingue parlate appartengono al ramo malese-polinesiana, appartenente al gruppo delle lingue austronesiane e sono simili a quelle di Timor.\nEconomia.\nL'economia si basa su un'agricoltura di sussistenza, in particolare la coltivazione di sago. I gusci di tartaruga sono un prodotto di esportazione. Wetar possiede molte miniere d'oro e le operazioni di estrazione stanno causando problemi ambientali."}
{"id": "2006512", "revid": "767487", "url": "https://it.wikipedia.org/wiki?curid=2006512", "title": "Ulderico Sacchella", "text": "Biografia.\nSposato, aveva due figlie.\nCarriera.\nGiocatore.\nClub.\nHa iniziato la carriera nel Brescia, con cui nel campionato 1956-1957 sfior\u00f2 la promozione piazzandosi al terzo posto in Serie B dopo la sconfitta nello spareggio con l'Alessandria a Milano. Qui tra il 1955 ed il 1959 gioca 95 partite segnando 24 reti.\nSuccessivamente passa al Palermo, con cui milita in Serie A nella stagione 1959-1960 collezionando 20 presenze e 2 reti.\nPassa quindi al , giocando in Serie B nel 1961-1962 e conquistando la promozione in Serie A nella stagione 1962-1963 in Serie B: le presenze saranno 16 per ciuscuna stagione (con 3 reti nella seconda), non venendo confermato per l'annata successiva in massima serie.\nDal 1963 al 1966 gioca nel collezionando 71 presenze ed 11 reti.\nChiude la carriera agonistica in Serie C: prima con la maglia del (con cui nel campionato 1967-1968 arriver\u00e0 quarto nel girone C di Serie C, totalizzando 7 reti in 71 presenze dal 1966 al 1969, poi al dove gioca dal 1969 al 1971.\nNazionale.\nNel 1955 esord\u00ec nella Nazionale Juniores in Spagna nel Campionato Europeo. Poi il 13 marzo 1960 gioc\u00f2 la sua prima ed unica partita con la Nazionale giovanile, Italia-Spagna (3-0). La partita fu disputata a Palermo, la citt\u00e0 della squadra in cui militava in quel momento.\nAllenatore.\nDopo un inizio come allenatore per squadre del sud Italia (nel 1982-1983 sostitu\u00ec a campionato in corso Bruno Jacoboni alla Gioiese, in Serie C2), diventa nella stagione 1986-1987 vice allenatore del suo ex compagno di squadra Eugenio Bersellini, all'inizio alla , per proseguire la collaborazione all', all' e al ; qui, mentre dirigeva una seduta di allenamento, muore d'infarto accasciandosi a terra vicino ai giocatori."}
{"id": "2006513", "revid": "1026699", "url": "https://it.wikipedia.org/wiki?curid=2006513", "title": "Bruno Segre", "text": "Biografia.\nNasce a Torino il 4 settembre 1918, ove frequenta l'Universit\u00e0 dal 1937 al 1940, ultimo allievo di Luigi Einaudi, di cui il padre era stato il primo nel 1901. Si laurea in legge il 15 giugno 1940, con una tesi di laurea dedicata a Benjamin Constant, fondatore del Liberalismo. C'erano per\u00f2 le leggi razziali fasciste e a Segre, figlio di un genitore ebreo, non era permesso di esercitare la professione di avvocato. In questi anni si guadagna da vivere dando lezioni private, compilando tesi di laurea e collaborando, con lo pseudonimo \"Sicor\", a settimanali di novelle, alla rivista \"L'Idea Naturista\" e a \"L'Igiene e la Vita\", quest'ultima tosto soppressa dal fascismo proprio in seguito a un suo articolo antirazzista.\nIl 21 dicembre 1942 Bruno Segre viene arrestato per disfattismo politico e trascorre oltre due mesi in carcere, mentre suo padre viene internato in Abruzzo.\nDal 1943 comincia un'esistenza clandestina con la propria famiglia in un paesino del cuneese tra Busca, Caraglio e Dronero.\nNel settembre 1944, a Torino, Segre tenta di sfuggire all'arresto da parte della Guardia Nazionale Repubblicana. Ne nasce una sparatoria dalla quale si salva grazie al portasigarette di metallo che portava nella giacca, che ferma la corsa di un proiettile. Viene tuttavia catturato e rinchiuso nella caserma di via Asti e poi trasferito nelle carceri giudiziarie Le Nuove, da dove fortunosamente riesce a uscire qualche tempo dopo, pagando un funzionario dell'U.P.I. Nell'estate del 1946 scriver\u00e0 un memoriale dedicato alle vicende di questa esperienza di prigionia, \"Quelli di via Asti\", che si decider\u00e0 a pubblicare solo nel 2013.\nEntra a far parte della Resistenza armata arruolandosi nella 1\u00aa divisione alpina \"Giustizia e Libert\u00e0\" a Pradleves (Val Grana) e prende parte alla liberazione di Caraglio.\nDopo la Liberazione, alla vigilia del referendum istituzionale, in un casuale incontro a Torino in piazza Castello con Umberto II (detto \"il Re di maggio\"), Bruno Segre gli chiede provocatoriamente se avrebbe votato per la Monarchia o la Repubblica: Umberto rimane di stucco e si allontana in fretta.\nLavora poi come cronista al quotidiano liberale \"L'Opinione\", che sostituiva al tempo \"La Stampa\" ed era diretto da Franco Antonicelli e Giulio De Benedetti. \u00c8 in questo ambiente che conosce Alcide De Gasperi, Ferruccio Parri, Gaetano Salvemini, Piero Calamandrei, Leo Valiani, Giuliano Vassalli e numerosi altri personaggi del mondo della cultura e della politica.\nDopo la chiusura de \"L'Opinione\", nel 1947 \u00e8 redattore del quotidiano socialdemocratico \"Mondo Nuovo\", diretto da Corrado Bonfantini. Cessate le pubblicazioni di questo giornale nel 1948, riprende la pratica legale. Supera l'esame di procuratore, pur continuando la collaborazione a \"Paese Sera\", \"Il Corriere di Trieste\", \"Corriere di Sicilia\" e altri giornali. Nel 1949 esce il primo numero de \"L'incontro\", un mensile indipendente che chiuder\u00e0 70 anni pi\u00f9 tardi, alla fine del 2018.\nNegli anni 1970 Bruno Segre, durante la sua campagna di stampa a favore del divorzio, noleggia un piccolo aereo da turismo dal quale vengono lanciati 50.000 manifestini su Torino con questo testo: \u201dIl divorzio non viene dal cielo, ma dalla legge dell'on. Fortuna che alle 18 parler\u00e0 al Teatro Gobetti\". Il comizio si svolge in un teatro pieno in ogni ordine di posti.\nDal 1958 al 1968 \u00e8 consigliere degli Ospedali Psichiatrici di Torino, Collegno, Grugliasco, poi consigliere dell'Ordine regionale Piemonte-Valle d'Aosta dei giornalisti e consigliere nazionale della Federazione Nazionale Stampa Italiana.\nDal 1975 al 1980 \u00e8 capogruppo del Partito Socialista Italiano nel Consiglio Comunale di Torino, ma esce dal Psi all'epoca di Bettino Craxi; dal 1980 al 1990 \u00e8 sindaco effettivo dell'Istituto Bancario San Paolo di Torino e consigliere di varie societ\u00e0 partecipate dall'Istituto.\nNel settembre 2018 ha festeggiato i 100 anni.\n\u00c8 presidente della Federazione provinciale torinese dell'Associazione Nazionale Perseguitati Politici Italiani Antifascisti (ANPPIA), presidente onorario della Associazione Nazionale del Libero Pensiero \"Giordano Bruno\u201d (del cui organo ufficiale, \"Libero pensiero\", \u00e8 stato per anni direttore) e presidente onorario della Consulta torinese per la laicit\u00e0 delle Istituzioni. \u00c8 anche vicepresidente della Societ\u00e0 per la Cremazione di Torino (SOCREM), dopo essere stato per 40 anni presidente della Federazione Italiana delle SOCREM, fondatore e direttore della rivista \"L'ara\".\nLe battaglie politiche e legali.\nIl 31 agosto 1949 Segre difese il primo obiettore di coscienza in Italia, Pietro Pinna, dinnanzi al Tribunale militare di Torino. Fu un giudizio clamoroso (testimoni Umberto Calosso e Aldo Capitini) cui seguirono centinaia di altri processi. Fino al 1972, anno in cui l'obiezione di coscienza fu riconosciuta dalla legge, Bruno Segre sostenne innumerevoli casi di obiettori, difendendo i giovani imputati innanzi ai tribunali militari di tutta Italia, impegnandosi anche con partecipazioni a conferenze, tavole rotonde, radio interviste, con la redazione di progetti di legge e con articoli giornalistici.\nUn'importante battaglia politico-legale \u00e8 stata anche quella per il divorzio, insieme all'on. Loris Fortuna. Condotta nelle strade, nei teatri, nei dibattiti sui giornali, con iniziative talora clamorose, come ad esempio quella organizzata assieme alla LID (Lega Italiana Divorzio) durante la quale avvenne il lancio di volantini dai palchi del Teatro Carignano di Torino durante un comizio antidivorzista presieduto dal democristiano Giuseppe Grosso.\nIl mensile \"L'incontro\".\nNel 1949 esce il primo numero de \"L'incontro\", un mensile indipendente contro l'intolleranza religiosa e il razzismo. Il giornale assume quello che sar\u00e0 sempre il suo formato (su 9 colonne) e veste tipografica (la testata in rosso) con il numero di gennaio 1951. Svilupper\u00e0 soprattutto le tematiche della pace, dei diritti civili e del laicismo, esordendo con la difesa di Pietro Pinna, battendosi poi per il riconoscimento del servizio civile, per il divorzio e per la laicit\u00e0 della scuola, combattendo contro i privilegi della Chiesa e del Concordato.\nIl mensile, sempre diretto da Segre, chiuder\u00e0 dopo 70 anni: l'ultimo numero porta la data di dicembre 2018 ed esce all'inizio di febbraio 2019. Nel suo commiato ai lettori, Segre ricorda che il giornale, aperto alla collaborazione di \"tutti gli uomini liberi, tutti cittadini del mondo\", era uscito con lo scopo di \"smascherare le cause della guerra e combattere le barriere economiche, sociali e ideologiche\". Nell'editoriale d'addio, dovuto anche alla sua et\u00e0 di centenario che lo costringe a fermarsi \"all'ultima tappa\", Segre rammenta che il giornale \"non ha mai chiesto n\u00e9 ricevuto contributi finanziari, geloso della propria assoluta indipendenza\". Ed auspica anche che qualcuno possa proseguire \"la nostra attivit\u00e0 giornalistica, acquistando la testata \"L'Incontro\" e rispettando la sua tradizionale funzione ispirata a un socialismo libertario, fedele agli ideali di Giustizia e Libert\u00e0 collaudati nella Resistenza\".\nL\u2019appello lanciato da Bruno Segre \u00e8 stato accolto da un gruppo di professionisti e imprenditori torinesi, che hanno fondato la Societ\u00e0 Editrice L\u2019Incontro srl, che si propone di ripensare la rivista online."}
{"id": "2006530", "revid": "287204", "url": "https://it.wikipedia.org/wiki?curid=2006530", "title": "Maria Savi-Lopez", "text": "Biografia.\nDa giovanissima si rifugi\u00f2 a Torino poich\u00e9 il padre era venuto in sospetto alla polizia borbonica. e l\u00ec spos\u00f2 nel 1875 il dottor Savi, che, per\u00f2, mor\u00ec pochi anni dopo nel 1882 lasciandole un figlio ancora piccolo da mantenere. La sua attivit\u00e0 letteraria fu abbondante ed a tratti quasi frenetica anche a causa delle precarie condizioni economiche.\nHa pubblicato numerosi testi, alcuni dei quali ripubblicati recentemente dalla casa editrice Sellerio. Lo stile delle sue opere di narrativa \u00e8 stato accostato a quello di Carlo Collodi e di Emilio Salgari, in particolare per l'interesse alla tematica del viaggio immaginario. Nella parte pi\u00f9 tarda della sua amplissima produzione ebbero un notevole peso i libri per l'infanzia."}
{"id": "2006535", "revid": "1318658", "url": "https://it.wikipedia.org/wiki?curid=2006535", "title": "Autodromo dell'Umbria", "text": "Lautodromo dell'Umbria \"Mario Umberto Borzacchini\" \u2013 conosciuto anche semplicemente come autodromo di Magione \u2013 \u00e8 un circuito automobilistico e motociclistico italiano. Si trova nella citt\u00e0 di Magione, in provincia di Perugia, pi\u00f9 precisamente in localit\u00e0 Bacanella.\nStoria.\nPrimi anni.\nL'autodromo \u00e8 nato agli inizi degli anni 1970 per volont\u00e0 di un gruppo di amici di Magione (Lorenzo Rondini, Giulio Capolsini, Umberto Mannocchi, Paolo Bietoloni, Gianni Moretti, Francesco Terradura e Giuseppe Tarpani) i quali, appassionati di motori e gi\u00e0 fondatori della Scuderia Carpine, vollero creare un piccolo circuito nel cuore dell'Italia per dar sfogo alla loro passione. La pista sorse vicino alla citt\u00e0, nella valle di Bacanella, in un terreno di propriet\u00e0 di uno degli amici, e venne inaugurata nel 1973 come \"autodromo di Magione\".\nAgli albori il tracciato era uno dei pi\u00f9 piccoli della penisola, con una lunghezza complessiva di appena metri; ci\u00f2 nonostante, la pista si caratterizz\u00f2 subito come molto tecnica, tant'\u00e8 che in poco tempo divenne un circuito di rilevanza nazionale anche per via della succitata posizione strategica nell'Italia Centrale, che lo rendeva facilmente raggiungibile da ogni parte del paese. Inoltre, nonostante l'iniziale carenza di strutture (soltanto una decina di box erano disponibili), l'autodromo poteva annoverare gi\u00e0 all'epoca una grande tribuna coperta, capace di ospitare circa spettatori.\nLa pista accolse indistintamente fin dall'inizio sia l'attivit\u00e0 automobilistica che quella motociclistica, diversificando molto i suoi eventi agonistici; in questi primi anni il tracciato fu teatro delle affermazioni di futuri campioni come Michele Alboreto, Elio De Angelis e Riccardo Patrese.\nL'impianto era gestito dalla stessa Scuderia Carpine, che ne delegava la direzione a Walter Berardi, uno degli uomini-simbolo dell'automobilismo umbro.\nNel 1979, a causa di alcuni problemi finanziari derivanti dai sempre pi\u00f9 alti costi gestionali del tracciato, la Scuderia Carpine si trov\u00f2 costretta a mettere in vendita il circuito. Dopo un paventato timore di vederla scomparire a causa della speculazione edilizia, una cordata guidata dall'Automobile Club di Perugia e composta dall'Automobile Club di Terni, dal comune magionese e dalla provincia perugina rilev\u00f2 la pista: la nuova gestione lo ribattezz\u00f2 \"autodromo dell'Umbria\" e decise di intitolarlo alla memoria del ternano Mario Umberto Borzacchini, uno dei pi\u00f9 famosi piloti automobilistici italiani del periodo interbellico.\nDagli anni 1980 a oggi.\nAlla fine degli anni 1980 furono apportate al circuito alcune varianti che ne riducevano la lunghezza, e che resero la pista idonea anche al karting; l'autodromo pot\u00e9 cos\u00ec ospitare anche diversi eventi internazionali legati alla categoria, ma in seguito questo tracciato fu ritenuto troppo veloce e pericoloso per l'attivit\u00e0 kartistica, e venne deciso di chiuderlo.\nA partire dagli anni 1990 l'impianto ha vissuto il suo maggior sviluppo: oltre a significative migliorie per quanto concerne la sicurezza della pista e l'accoglienza di un numero crescente di spettatori, l'intervento pi\u00f9 importante \u00e8 stato l'allungamento del tracciato, che a met\u00e0 del decennio ha raggiunto l'attuale percorso di metri; a questo si sono aggiunte la creazione di un nuovo paddock, l'ampliamento della zona box e la costruzione di una nuova palazzina che raccoglie al suo interno la direzione gara, la sala stampa e la cabina di cronometraggio.\nOggi, oltre all'attivit\u00e0 agonistica, l'autodromo ospita diversi corsi di guida italiani e stranieri per auto e moto, manifestazioni ed eventi pubblici e privati, e presentazioni comunque legate al mondo dei motori. Inoltre, dalla fine degli anni 1980 al 2010 l'impianto stato sede di una delle scuole di pilotaggio pi\u00f9 famose del mondo, quella dall'irlandese Henry Morrogh, che a Magione ha visto tra i suoi allievi anche Jacques Villeneuve, futuro campione del mondo di Formula 1.\nDescrizione.\nLa pista ha una lunghezza di metri e una larghezza media di 11 metri. Il senso di marcia \u00e8 orario, e dispone di 18 box. Caratteristica dell'autodromo \u00e8 la presenza di un lungo muro che costeggia una curva e il rettilineo principale, opposto alla linea di partenza.\nIl tracciato \u00e8 molto guidato. Le 11 curve in cui si snoda la pista risultano invece ognuna di diverso raggio. La curva pi\u00f9 famosa \u00e8 quella del \"Muro\", una svolta a destra cos\u00ec chiamata proprio per la presenza del muro a margine. Segue poi il lungo rettilineo principale che immette nel doppio \"Curvone\" a destra, tra le svolte pi\u00f9 difficili del tracciato. Altri punti degni di nota della pista sono il \"Tornantino\", una stretta curva a 180 gradi da percorrere a velocit\u00e0 molto ridotta, e la prima e seconda \"Esse\" che immettono sulla linea del traguardo.\nIncidenti.\nL'autodromo \u00e8 stato teatro degli incidenti mortali occorsi a Sandro Corsini il 13 aprile 1998 (giorno di pasquetta) durante una gara di Formula Junior e a Giovanni Olivieri il 26 aprile 2008 durante una prova della Coppa Italia di motociclismo Classe 600 Stock."}
{"id": "2006537", "revid": "399", "url": "https://it.wikipedia.org/wiki?curid=2006537", "title": "RAI UNO", "text": ""}
{"id": "2006538", "revid": "1543377", "url": "https://it.wikipedia.org/wiki?curid=2006538", "title": "XML Paper Specification", "text": "XML Paper Specification (XPS, dall'inglese Specifiche per la carta in XML), nome in codice Metro \u00e8 una serie di specifiche per un Page Description Language e un formato di documento sviluppato da Microsoft. Come indicato dal nome, \u00e8 un linguaggio basato su XML (su XAML pi\u00f9 precisamente), che consente la creazione di documenti di tipo vettoriale che hanno il vantaggio di essere gestibili indipendentemente dal tipo di periferica e di risoluzione scelti.\nIl formato XPS \u00e8 stato introdotto da Microsoft in .NET Framework 3.0 e Windows Vista, nel quale \u00e8 integrato un programma per la visualizzazione e la creazione di documenti XPS. Il sistema operativo supporta nativamente la stampa su file di questi documenti da parte di qualsiasi word processor tramite una stampante virtuale, e la visualizzazione dei documenti tramite XPS Viewer (visualizzatore di immagini fornito con il sistema). Anche altri software di visualizzazione immagini supportano la lettura di file XPS.\nEstensione.\nNei sistemi Windows l'estensione associata a questo formato \u00e8 .xps\nTecnologia.\nUn documento XPS \u00e8 un contenitore basato sul sistema di archiviazione ZIP avente al suo interno una serie di fogli XML che definiscono il \"layout\" delle pagine, il contenuto e il loro aspetto, oltre a fornire informazioni sulla gestione, il rendering, l'archiviazione e la stampa del documento e, infine, informazioni sul digital rights management.\nSomiglianze con PDF e PostScript.\nCome il PDF di Adobe Inc., XPS \u00e8 un formato a layout fisso progettato per preservare la fedelt\u00e0 del documento, fornendo un aspetto di esso indipendente dal dispositivo. PDF \u00e8 un database di oggetti che possono essere creati da PostScript o generati direttamente dalle applicazioni, mentre XPS \u00e8 basato su XML. Entrambi i formati sono compressi , sebbene utilizzando metodi diversi. Anche l'architettura della pipeline del filtro di XPS \u00e8 simile a quella utilizzata nelle stampanti che supportano il linguaggio di descrizione della pagina PostScript. PDF include funzionalit\u00e0 dinamiche volutamente non supportate dal formato XPS. \nVisualizzazione e creazione di documenti XPS.\nWindows Vista e versioni successive supportano sia la creazione che la visualizzazione di XPS. Inoltre, l'architettura di stampa di Windows Vista utilizza XPS come formato di spooler. \nHardware.\nXPS aveva il supporto di societ\u00e0 di stampa come Konica Minolta, Sharp, Canon, Epson, Hewlett-Packard, Xerox e societ\u00e0 di software e hardware come CSR (ex Zoran), e Global Graphic. Le stampanti XPS native furono introdotte da Canon, Konica Minolta, Toshiba e Xerox.Nei dispositivi a livello \"Certified for Windows\" di \"Windows Logo Conformance\" la certificazione era richiesta per avere driver XPS per la stampa dal 1 giugno 2007. \nLicenza.\nMicrosoft ha rilasciato XPS con una licenza di brevetto esente da royalty chiamata \"Community Promise for XPS\", consentendo agli utenti di creare implementazioni della specifica che leggono, scrivono ed eseguono il rendering di file XPS a condizione che includano un avviso all'interno della fonte che le tecnologie implementate possono essere gravate da brevetti detenuti da Microsoft. Esso ha inoltre richiesto alle organizzazioni \"impegnate nel business dello sviluppo di scanner che producono documenti XPS; stampanti che consumano documenti XPS per produrre copie cartacee; o driver di stampa o prodotti software per immagini raster o loro componenti che convertono i documenti XPS allo scopo di produrre output cartaceo, [...] non far\u00e0 causa a Microsoft o ai suoi licenziatari ai sensi delle specifiche XML Paper o ai clienti per violazione di qualsiasi brevetto derivato dalle specifiche XML Paper (come definito di seguito) su conto di qualsiasi fabbricazione, uso, vendita, offerta in vendita, importazione o altra disposizione o promozione di qualsiasi implementazione di XML Paper Specification\". La specifica stessa \u00e8 stata rilasciata con una licenza di copyright esente da royalty, che ne consente la distribuzione gratuita.\nIl 13 settembre 2011, Monotype Imaging ha annunciato di aver concesso in licenza i suoi filtri di conversione vettoriale da XPS a PCL 6 e XPS a PostScript a Microsoft per l'utilizzo nella prossima versione di Windows. "}
{"id": "2006544", "revid": "399", "url": "https://it.wikipedia.org/wiki?curid=2006544", "title": "RAI DUE", "text": ""}
{"id": "2006545", "revid": "399", "url": "https://it.wikipedia.org/wiki?curid=2006545", "title": "RAI TRE", "text": ""}
{"id": "2006546", "revid": "291412", "url": "https://it.wikipedia.org/wiki?curid=2006546", "title": "RETE 4", "text": ""}
{"id": "2006547", "revid": "291412", "url": "https://it.wikipedia.org/wiki?curid=2006547", "title": "CANALE 5", "text": ""}
{"id": "2006549", "revid": "291412", "url": "https://it.wikipedia.org/wiki?curid=2006549", "title": "ITALIA 1", "text": ""}
{"id": "2006552", "revid": "767487", "url": "https://it.wikipedia.org/wiki?curid=2006552", "title": "Lungo come la quaresima", "text": "Lungo come la quaresima, \u00e8 un proverbio che si riferisce alla durata del periodo di penitenza. Il periodo, lungo 40 giorni, viene interrotto dalla cosiddetta mezza quaresima, ossia da una festivit\u00e0 che cade al ventesimo giorno e che viene celebrata in alcune regioni d'Italia.\nIn Toscana e in Emilia vige la tradizione del rituale denominato \"Segar la vecchia\", durante il quale dal grembo della vecchia escono fuori delizie e prelibatezze atte a saziare il popolo.\nVigilia e quaresima.\nAltri proverbi si riferiscono alla lunga durata della penitenza, tra i quali, uno romagnolo afferma:\n(\"Meglio fare una vigilia che una quaresima\"). Il senso di questo proverbio \u00e8 racchiuso nel confronto fra la vigilia di alcune feste, che richiedono una penitenza molto breve invece dei canonici 40 giorni."}
{"id": "2006560", "revid": "196390", "url": "https://it.wikipedia.org/wiki?curid=2006560", "title": "REPUBBLICA TV", "text": ""}
{"id": "2006563", "revid": "291412", "url": "https://it.wikipedia.org/wiki?curid=2006563", "title": "FR 24", "text": ""}
{"id": "2006564", "revid": "161374", "url": "https://it.wikipedia.org/wiki?curid=2006564", "title": "SARDEGNA 1", "text": ""}
{"id": "2006566", "revid": "281779", "url": "https://it.wikipedia.org/wiki?curid=2006566", "title": "Biblioteca di papa Agapito I", "text": "La Biblioteca di papa Agapito I, citata in una lettera di Cassiodoro, \u00e8 stata indicata in un edificio sul Clivus Scauri (\"Clivo di Scauro\") a Roma, adiacente e pertinente al complesso di San Gregorio al Celio.\nSi tratta di un'aula absidata in muratura, che per tecnica dimostra una datazione molto tarda (papa Agapito regn\u00f2 dal 535 al 536), collocata dietro l'oratorio di Sant'Andrea al Celio. Di questa biblioteca resta menzione anche in un'iscrizione dedicatoria ormai perduta ma copiata dall'Anonimo di Einsiedeln:\nUn altro edificio poco pi\u00f9 avanti sulla stessa strada, con facciata a filo della carreggiata, appartenne probabilmente allo stesso complesso della biblioteca."}
{"id": "2006579", "revid": "124123", "url": "https://it.wikipedia.org/wiki?curid=2006579", "title": "Hermann Heinrich Gossen", "text": "Pu\u00f2 essere considerato come il fondatore della teoria neoclassica del consumatore (economia neoclassica). Le sue leggi del consumatore sono presentate nel suo libro pubblicato nel 1854. La prima legge di Gossen dice che il consumo di un'unita supplementare di un bene aumenta l'utilit\u00e0 di un valore sempre pi\u00f9 piccolo. In altre parole, l'utilit\u00e0 marginale \u00e8 decrescente. Questa legge \u00e8 forse esatta ma non pu\u00f2 essere verificata. D'altronde, non \u00e8 necessaria per la teoria del consumatore.\nLa seconda legge di Gossen dice che l'ultima unit\u00e0 di moneta utilizzata per l'acquisto dei diversi beni deve dare la medesima soddisfazione. In altre parole, l'utilit\u00e0 marginale, divisa per il prezzo, deve essere uguale per tutti i beni acquistati. Questa legge \u00e8 fondamentale. Pu\u00f2 essere ottenuta massimizzando l'utilit\u00e0 tenendo conto del budget del consumatore."}
{"id": "2006580", "revid": "114345439", "url": "https://it.wikipedia.org/wiki?curid=2006580", "title": "Palermo (California)", "text": "Palermo \u00e8 un census-designated place (CDP) degli Stati Uniti d'America della contea di Butte nello Stato della California. La popolazione era di 5,382 persone al censimento del 2010.\nGeografia fisica.\nSecondo lo United States Census Bureau, ha un'area totale di 29.176 miglia quadrate (75.566\u00a0km\u00b2).\nStoria.\nDeve il suo nome alla citt\u00e0 di Palermo, capoluogo della Sicilia, grazie al suo clima eccellente per la coltivazione delle olive. Il primo ufficio postale \u00e8 stato creato nel 1888. L'area un tempo possedeva un country club, due stazioni ferroviarie, miniere d'oro, un cortile di mattone, una biblioteca, un negozio, una scuola e alcune squadre semi-professionistiche di baseball. Il ricco terreno argilloso ha aumentato la produzione delle olive e degli aranceti oltre che a una fiorente industria per la zucche e i meloni.\nIl ricco magnate George Hearst acquist\u00f2 700 acri nel 1888, e successivamente li suddivise.\nC'\u00e8 un festival annuale che si tiene ogni anno a settembre al centro di Palermo Park per aiutare a raccogliere i fondi per sostenere lo sceriffo sottostazione della Palermo Community Council's Sheriff Substation.\nSociet\u00e0.\nEvoluzione demografica.\nSecondo il censimento del 2010, c'erano 5,382 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 72,5% di bianchi, lo 0,7% di afroamericani, il 4,1% di nativi americani, il 4,6% di asiatici, lo 0,1% di oceanici, l'11,9% di altre etnie, e il 6,1% di due o pi\u00f9 etnie. Ispanici o latinos di qualunque etnia erano il 23,8% della popolazione."}
{"id": "2006583", "revid": "291412", "url": "https://it.wikipedia.org/wiki?curid=2006583", "title": "Conto TV", "text": ""}
{"id": "2006589", "revid": "1573940", "url": "https://it.wikipedia.org/wiki?curid=2006589", "title": "Chiesa di Santa Maria ad Agnone", "text": "La chiesa di Santa Maria ad Agnone era un edificio monumentale di Napoli, ubicato nell'omonimo vicolo, nel cuore del centro antico.\nSecondo un'antica tradizione medievale, nel luogo dove ora sorgono le strutture, girovagava un serpente estremamente velenoso che da tempo terrorizzava gli abitanti della zona.\nNell'833 d.C., un uomo chiamato Gismondo riusc\u00ec a passare indenne per questi luoghi, grazie ad un prodigioso intervento della Madonna. Pi\u00f9 tardi, costui inaugur\u00f2 la costruzione del monastero dedicandolo a Santa Maria ad Agnone. La sua vecchia sede, oggi, \u00e8 riscontrabile con l'antico edificio che affaccia sullo slargo di vico della Serpe.\nFino al 1530, il complesso fu abitato prevalentemente da Benedettine e, in seguito, dai Padri Ospedalieri, che vi risiedettero fino al 1587. Infine, le strutture furono affidate ad una congrega che dedic\u00f2 il luogo di culto a Santa Maria dell'Arco.\nDi qui a poco, la struttura religiosa venne ammodernata secondo lo stile barocco in voga all'epoca; successivamente, con l'allontanamento della congrega, il monastero divenne carcere femminile (XIX secolo).\nLa chiesa fu distrutta dalle conseguenze di un'incursione aerea nel 1943. Nell'interno era conservata una tavola della \"Vergine\" risalente al XV secolo.\nLe scoperte dei recenti scavi archeologici della zona hanno svelato particolari interessanti circa i profondi cambiamenti dell'area, soprattutto quelli che abbracciano un arco temporale che va dal XIV al XVI secolo: tra i reperti rinvenuti, si ricorda un impianto di produzione artigianale del periodo spagnolo. Oggi il complesso \u00e8 occupato dalla CISA (Centro Interdipartimentale di Servizi di Archeologia)."}
{"id": "2006592", "revid": "899609", "url": "https://it.wikipedia.org/wiki?curid=2006592", "title": "Flabello egizio", "text": "I flabelli erano ventagli cerimoniali in uso presso gli egizi quali simbolo dell'autorit\u00e0 e della regalit\u00e0 rappresentanti l'Oriente e cos\u00ec importanti da essere essi stessi dei geroglifici.&lt;br&gt;\nDall'Egitto, il flabello pass\u00f2 poi in uso alla liturgia cristiana.\nStoria.\nPresso gli egizi erano in uso diverse tipologie di ventagli cerimoniali: alcuni fatti con le foglie del loto oppure con quelle di palma, altri, pi\u00f9 appariscenti, erano quelli con le piume di struzzo.&lt;br&gt;\nVenivano agitati per rinfrescare il sovrano, per tener lontano gli insetti o per proteggerlo dai cocenti raggi solari come parasole. Avevano soprattutto un significato divino poich\u00e9 rappresentavano l'ombra, una delle componenti dell'essere umano, ed erano raffigurati in associazione con l'uccello Ba. Nella iconografia funebre simboleggiavano il soffio generatore di vita per il defunto e l'aria per poter respirare nella Duat.&lt;br&gt;\nIl flabello era conosciuto anche con il termine \"nefet\" che significa \"Colui che soffia\" e gli Egizi credevano che le piene del Nilo fossero causate dallo spostamento dell'aria che spingeva ovunque le acque per fertilizzare la terra. Avevano un manico a forma di fior di loto che indicava rinascita e per questo erano associati al culto del dio Min.\nIl flabello cerimoniale era sorretto da un nobile che aveva il titolo di \"Portatore dei flabelli alla destra del re\".\nTipologie.\nBehet.\nIl \"Behet\" era il ventaglio regale per eccellenza, formato da un lungo bastone con in cima un fiore di loto ed una piastra a forma di mezza luna nel cui bordo venivano inserire le piume di struzzo. Era un vero e proprio emblema di regalit\u00e0 che veniva portato solo da chi aveva il titolo di \"Flabellifero regale\", o \"Portaventagli di Sua Maest\u00e0\", carica di corte molto ambita e prestigiosa.\nPosto sempre alle spalle del sovrano, il \"behet\" aveva anche la magica funzione di protezione ed i sacerdoti agitavano i ventagli al fine di scacciare gli influssi nefasti. Questo flabello ornava anche le barche sacre durante le cerimonie religiose come la Festa di Opet e serviva anche a proteggere le sacre statue dai raggi solari.\nFlabelli in oro, molto decorativi sono stati trovati nella tomba di Tutankhamon dove su di uno di essi \u00e8 riprodotta proprio la scena di caccia allo struzzo e venivano anche rappresentati nel monili, come nel pettorale di Amenemhat III.\nKhu.\nIl \"Khu\" era un flabello dal manico corto, costituito da un'unica piuma di struzzo, e seguiva sempre il sovrano donando con il suo movimento, simbolicamente, \"un soffio di vita\". Si riscontra spesso nella iconografia funebre dei giovani principi come nella tomba QV44 di Khaemwaset e nella tomba QV55 di Amonherkhepshef, entrambi figli di Ramses III."}
{"id": "2006594", "revid": "107513959", "url": "https://it.wikipedia.org/wiki?curid=2006594", "title": "Club de F\u00fatbol Universidad de Costa Rica", "text": "L'Asociaci\u00f3n Deportiva Filial Club de F\u00fatbol Universidad de Costa Rica (Club de F\u00fatbol Universidad de Costa Rica), \u00e8 un ente sportivo costituito per legge. Fu fondato per decreto presidenziale nel 1941, a seguito dell'iniziativa dell'allor presidente della Repubblica, il Dr. Rafael \u00c1ngel Calder\u00f3n Guardia.\nNel calcio professionistico costaricano \u00e8 l'unica squadra di calcio che oltre ad essere stata creata dal decreto esecutivo, rappresenta un'universit\u00e0 pubblica: l'Universidad de Costa Rica; istituzione di gran prestigio accademico, con 6781 funzionari (impiegati e docenti) e 29, 000 studenti attivi.\nStoria del club.\nNel 1943 guadagn\u00f2 la promozione nel campionato nazionale. Nel 1956, discese di categoria per diverse ragioni. Un altro dei momenti pi\u00f9 importanti per l'istituzione fu la promozione, nuovamente, alla Prima Divisione nel 1973 in cui rimase fino all'anno 1976.\nDa allora, il club si mantenne nella seconda categoria del calcio nazionale. Negli ultimi anni la squadra recuper\u00f2 il suo prestigio trasformandosi in un forte concorrente all'interno della Liga de Ascenso (LIFUSE). Nei tornei 1996-1997, 1998-1999 e 2002-2003 si classific\u00f2 alle fasi esagonali e tanto nel 1996 come in maggio del 2003 vinse il sub-campionato della Seconda Divisione.\nDopo 64 anni dalla sua fondazione, il Club de F\u00fatbol Universidad de Costa Rica si conferm\u00f2 come una delle squadre con maggior potenziale per la promozione in Prima Divisione, riuscendovi nel maggio del 2007."}
{"id": "2006598", "revid": "23117", "url": "https://it.wikipedia.org/wiki?curid=2006598", "title": "Seydou Ke\u00efta", "text": ""}
{"id": "2006618", "revid": "121448841", "url": "https://it.wikipedia.org/wiki?curid=2006618", "title": "Franco Pavoni", "text": "Carriera.\nHa militato prevalentemente nelle serie minori, giocando in Serie A con il nel corso della stagione 1971-1972, totalizzando 23 presenze, e disputando inoltre con la il campionato di Serie B 1966-1967, collezionando 25 presenze. Entrambi i campionati si sono chiusi con la retrocessione."}
{"id": "2006629", "revid": "767487", "url": "https://it.wikipedia.org/wiki?curid=2006629", "title": "MICKEY", "text": "MICKEY (acronimo di \"Mutual Irregular Clocking KEYstream generator\") \u00e8 un cifrario a flusso simmetrico scritto da Steve Babbage e Matthew Dodd nel 2005 per partecipare al progetto eSTREAM, e qui inserito nel portafoglio crittografico come algoritmo ottimizzato per le implementazioni hardware (\"Profilo 2\"). MICKEY non \u00e8 brevettato ed il suo uso \u00e8 libero.\nMICKEY lavora con chiavi lunghe 80 bit, come da specifiche del progetto eSTREAM: ne esiste comunque una versione operante con chiavi lunghe 128 bit denominata MICKEY-128.\nDescrizione.\nMICKEY opera generando un keystream di 240 bit partendo da una chiave lunga 80 bit ed un vettore di inizializzazione (VI) lungo anch'esso 80 bit. Il generatore di \"keystream\" \u00e8 composto da 2 registri di 100 bit l'uno, uno operante in maniera lineare (registro R) e l'altro operante in maniera non lineare (registro S).\nPrima di iniziare ad utilizzarlo, l'algoritmo va inizializzato inserendo nei registri R ed S il VI e la chiave ed eseguendo poi 100 volte la funzione di generazione del \"keystream\". Solo dopo questi passaggi si inizia cifratura o decifratura eseguendo una semplice operazione di XOR tra i bit del \"keystream\" ed i bit del messaggio.\nLa versione originale dell'algoritmo, attualmente identificata come MICKEY 1.0, utilizzava registri da 80 bit. Jim Hong e Woo-Hwan Kim trovarono alcune debolezze nella struttura dell'algoritmo tali che gli autori proposero una versione rivista del cifrario con i registri espansi a 100 bit. Questa versione, nota come MICKEY 2.0, \u00e8 la versione inserita nel portafoglio dell'eSTREAM.\nCollegamenti esterni.\nMICKEY 1.0\nMICKEY 2.0\nMICKEY-128"}
{"id": "2006633", "revid": "1457847", "url": "https://it.wikipedia.org/wiki?curid=2006633", "title": "Coppa del Mondo di scacchi", "text": "La Coppa del Mondo di scacchi \u00e8 un torneo scacchistico a eliminazione diretta, organizzato dalla FIDE, che fa parte del ciclo di qualificazione per il campionato del mondo di scacchi. La forma e l'importanza della competizione sono cambiate nel corso degli anni. \nIl grande maestro indiano Viswanathan Anand e il grande maestro armeno Lewon Aronyan sono nell'agosto del 2021 gli unici due ad aver vinto il trofeo per pi\u00f9 di una volta.\nStoria.\nNel 2000 e nel 2002 la FIDE organizz\u00f2 la \"First Chess World Cup\" e la \"Second Chess World Cup\". Questi erano tornei di alto livello, ma non erano collegati direttamente al mondiale. Entrambi gli eventi, il primo disputato a Shenyang dall'1 al 13 settembre 2000 e il secondo disputato a Hyderabad dal 9 al 20 ottobre 2002, vennero vinti da Anand.\nDal 2005, un altro evento con lo stesso nome \u00e8 divenuto parte delle qualificazioni al Campionato del Mondo. Tale evento si tiene ogni due anni, ed \u00e8 un torneo con 128 partecipanti. Selezionati in maniere diverse (punteggio Elo, tornei continentali, campioni del mondo juniores, scelti dal Presidente FIDE, nominati dall'organizzatore locale) i partecipanti si affrontano in match ad eliminazione diretta, nello stile dei campionati del mondo tra il 1998 e il 2004. A seconda del regolamento delle diverse edizioni, alcuni dei primi qualificati ottengono il diritto di partecipare al successivo Torneo dei candidati."}
{"id": "2006635", "revid": "536103", "url": "https://it.wikipedia.org/wiki?curid=2006635", "title": "San Michele", "text": ""}
{"id": "2006638", "revid": "124123", "url": "https://it.wikipedia.org/wiki?curid=2006638", "title": "Adele Bianchi", "text": "Figlia di Luigi e Carolina Pagliarini, nonch\u00e9 sorella maggiore dell'esploratore Gustavo Bianchi ucciso in Dancalia nel 1884, si occup\u00f2 di cartografia e di nomi territoriali. \nPubblic\u00f2 studi a carattere storico-geografico, in particolare sul periodico \u00abLa Geografia\u00bb edito, fra il 1912 e il 1930, dall'Istituto Geografico De Agostini di Novara. \nFra questi vanno ricordati la monografia corografica \"La Ciocieria\" del 1916, i saggi sul lago di Lennestadt e sulla grafia e la pronunzia dei nomi dei comuni della Provincia di Como, rispettivamente del 1917 e del 1918, e le quattro lezioni su \"L'Africa\" che furono pubblicate tra il 1918 e il 1919."}
{"id": "2006639", "revid": "113252197", "url": "https://it.wikipedia.org/wiki?curid=2006639", "title": "Massiccio Dolent-Argenti\u00e8re-Trient", "text": "Il Massiccio Dolent-Argenti\u00e8re-Trient \u00e8 un massiccio montuoso delle Alpi del Monte Bianco. Il massiccio interessa tre nazioni: la Svizzera, la Francia e l'Italia. La vetta principale \u00e8 l'Aiguille d'Argentiere che raggiunge il 3.902\u00a0m.\nCollocazione.\nIl massiccio costituisce la parte nord-orientale delle Alpi del Monte Bianco. Si colloca in modo preponderante in territorio svizzero; abbastanza ampia \u00e8 la porzione francese mentre \u00e8 minima quella italiana.\nLimiti geografici.\nRuotando in senso orario i limiti geografici sono: Col Petit Ferret, Val Ferret, Ghiacciaio di Pr\u00e9 de Bar, Col du Dolent, Ghiacciaio d'Argentiere, Colle des Montets, torrente Eau Noire, fiume Trient, Rodano, Martigny, fiume Drance, fiume Drance de Bagnes, Sembrancher, fiume Drance d'Entremont, Orsi\u00e8res, fiume Drance de Ferret, Col du Petite Ferret.\nSuddivisione.\nSecondo la SOIUSA il massiccio \u00e8 suddiviso in tre gruppi e dieci sottogruppi:\nLa \"Catena Dolent-Tour Noir-Argenti\u00e8re\" occupa la parte sud del massiccio; la \"Catena del Tour\" si trova nella parte centro-occidentale e, infine, il \"Massiccio del Trient\" si trova a nord.\nVette.\nLe vette principali del massiccio sono:\nGhiacciai.\nI principali ghiacciai che contornano il massiccio sono:\nRifugi.\nI principali rifugi che si trovano nel massiccio sono:"}
{"id": "2006641", "revid": "731511", "url": "https://it.wikipedia.org/wiki?curid=2006641", "title": "Grigorij \u017dislin", "text": "Biografia.\nGrigorij \u017dislin studi\u00f2 con Jurij Jankelevi\u010d presso il Conservatorio di Mosca. Nel 1967, all'et\u00e0 di 22 anni, vinse il Primo Premio al Concorso Paganini di Genova, e la Medaglia d'Argento al Concorso Regina Elisabetta di Bruxelles.\nCome solista, \u017dislin si esib\u00ec con le Filarmoniche di S. Pietroburgo e Mosca, Orchestra della RAI di Milano e Torino, RBC Orchestras (Australia), Staatskapelle Dresden, Gewandhausorchester Leipzig, Vienna Symphonic, Sinfonia Varsovia, Warsaw National Philharmonic, Krakow Philharmonic, Stockholm Radio Orchestra. Suon\u00f2 sotto la direzione di Herbert Blomstedt, Aldo Ceccato, Eric Klass, Karl \u00d6sterreicher, Kirill Kondra\u0161in, Dmitrij Kitaenko, Aleksandr Lazarev, Arvid Jansons, Jurij Temirkanov, Mariss Jansons, Woldemar Nelsson, Sauilus Sondeckis, Tadeusz Strugala, Natan Rachlin, Neeme J\u00e4rvi, Vladimir Fedoseev.\nFu ospite dei pi\u00f9 prestigiosi festival, quali Moscow Stars, Warsaw Autumn, Primavera di Praga, Maggio Musicale Fiorentino, Kuhmo Chamber Music Festival e Festival Pablo Casals di Porto Rico. Fu membro della giuria dei concorsi internazionali di violino Premio Paganini di Genova, \"Wieniawski\" in Polonia, \"Citt\u00e0 di Brescia\", \"David Oistrakh\" di Mosca e \"Yehudi Meuhin\" in Inghilterra.\nCollabor\u00f2 con i compositori Alfred Schnittke, Edison Denisov, Sofia Gubaidulina e Krzysztof Penderecki. Fu il primo violinista ad eseguire il Concerto per violino di Penderecki in Russia, con lo stesso compositore incise anche l'integrale delle opere per violino e per viola. Nel 1983, dietro richiesta del compositore, \u017dislin inizi\u00f2 a suonare la viola, per poter eseguire in prima assoluta il suo Concerto per viola (1983). Lo stesso Penderecki ha dedicato la sua \"Cadenza per viola sola\" (1984) a \u017dislin.\n\u017dislin fu docente di violino e viola presso il Royal College of Music di Londra, e in seguito docente di violino presso la Hochschule f\u00fcr Musik di W\u00fcrzburg, in Germania. Insegn\u00f2 in Finlandia, Norvegia e Polonia. Inoltre, tenne corsi di perfezionamento in Germania, Croazia, Stati Uniti, Polonia, Italia, Francia e Spagna.\nFra i suoi allievi pi\u00f9 conosciuti a livello internazionale, si ricordano Il'ja Grubert, Dmitrij Sitkoveckij, Nicolas Koeckert, Daniel Hope e Sergej Khachatryan."}
{"id": "2006644", "revid": "287204", "url": "https://it.wikipedia.org/wiki?curid=2006644", "title": "Honore de Balzac", "text": ""}
{"id": "2006646", "revid": "203101", "url": "https://it.wikipedia.org/wiki?curid=2006646", "title": "Cavalieri del Tau", "text": ""}
{"id": "2006648", "revid": "287204", "url": "https://it.wikipedia.org/wiki?curid=2006648", "title": "Honor\u00e8 de Balzac", "text": ""}
{"id": "2006654", "revid": "19285434", "url": "https://it.wikipedia.org/wiki?curid=2006654", "title": "Spedale di Altopascio", "text": ""}
{"id": "2006655", "revid": "196543", "url": "https://it.wikipedia.org/wiki?curid=2006655", "title": "Eccidio di Massignano", "text": "L'eccidio di Massignano \u00e8 una strage nazista avvenuta a Marina di Massignano domenica 18 giugno 1944 in cui dodici civili vennero uccisi per rappresaglia dalle truppe naziste.\nLo scenario.\nLe truppe tedesche della Wehrmacht erano in ritirata. Nella zona, lungo il tratto costiero tra i fiumi Tesino e Aso, operava la 24\u00aa Banda del raggruppamento \u201cGran Sasso\u201d comandata dal sottotenente Terisio Pignatti.\nGli avvenimenti.\nDurante la piovosa mattina del 18 giugno, un soldato nazista di una truppa di artiglieria tedesca venne ferito ad una gamba, quasi certamente durante uno scontro a fuoco con alcuni elementi della Banda del Pignatti, scoperti mentre erano in ritirata.\nIn seguito a ci\u00f2, il comandante Hilmar Potente, alloggiato presso la Villa del conte Zeno Vinci, ordin\u00f2 di rastrellare la zona e di prendere i ribelli.\nDodici civili innocenti vennero seviziati ed uccisi. Tra le vittime, quasi tutte contadine del luogo, anche un ragazzo di 16 anni col proprio padre e tre \u201csbandati\u201d campani, reduci di guerra."}
{"id": "2006661", "revid": "110157", "url": "https://it.wikipedia.org/wiki?curid=2006661", "title": "Coppa del Mondo di scacchi 2005", "text": "La Coppa del Mondo di scacchi 2005 fu un torneo di scacchi organizzato dalla FIDE, nell'ambito delle qualificazioni al campionato del mondo del 2007. Venne organizzata sotto forma di torneo ad eliminazione diretta con 128 giocatori, fra il 27 novembre e il 17 dicembre 2005, presso Chanty-Mansijsk, in Russia. Il trofeo \u00e8 stato vinto da Lewon Aronyan.\nLa formula prevedeva che i primi dieci giocatori di questo torneo si qualificassero per il torneo degli sfidanti che avrebbe assegnato quattro posti per il mondiale del 2007. Uno di essi, \u00c9tienne Bacrot, essendosi qualificato al torneo dei candidati per il suo rating Elo, liber\u00f2 la posizione per l'undicesimo giocatore della World Cup, Vladimir Malachov.\nI primi quattro classificati nel campionato del mondo 2005 (Topalov, Anand, Svidler e Morozevi\u010d), essendo qualificati di diritto per il successivo campionato del mondo, non parteciparono a questo torneo.\nCondizioni di gioco.\nIl torneo era nello stile dei campionati del mondo tra il 1998 e il 2004: il torneo era ad eliminazione diretta, e il vincitore di ogni sfida era determinato da due partite seguite, in caso di parit\u00e0, da spareggi con meno tempo a disposizione. Nei primi tre turni i perdenti erano eliminati, mentre nei successivi il tabellone prevedeva incontri per determinare tutte le prime 16 posizioni.\nIl tempo previsto per ogni partita era di 90 minuti per le prime 40 mosse e 15 minuti per finire, con 30 secondi aggiunti dopo ogni mossa. Gli spareggi prevedevano invece partite con minor tempo di riflessione: prima due partite a gioco rapido (25 minuti per ogni giocatore pi\u00f9 10 secondi a mossa), poi in caso di persistente parit\u00e0 due partite lampo (5 minuti pi\u00f9 10 secondi a mossa). Se neppure questi erano sufficienti a rompere le parit\u00e0 si ricorreva alla cosiddetta \"partita Armageddon\", una partita nella quale il Bianco ha a disposizione 6 minuti contro i 5 del Nero, ma in caso di patta \u00e8 quest'ultimo a prevalere.\nQualificazione.\nI seguenti giocatori si qualificarono per la Coppa del mondo:\nPartecipanti.\nTutti i partecipanti sono Grandi Maestri, eccetto dove espressamente indicato; sono ordinati secondo la media Elo tra luglio 2004 e gennaio 2005 (indicata loro accanto).\nTurni 1-4.\nIn grassetto \u00e8 indicato il giocatore che ha passato il turno."}
{"id": "2006665", "revid": "768068", "url": "https://it.wikipedia.org/wiki?curid=2006665", "title": "Nero Wolfe (serie televisiva 1969)", "text": "Nero Wolfe \u00e8 stata una serie televisiva italiana girata in forma di sceneggiato televisivo, prodotta dalla RAI e trasmessa fra il 1969 e il 1971 in parte sul Programma Nazionale e, per il resto, sul Secondo Programma.\nDedicata a Nero Wolfe, personaggio letterario nato dalla penna dello scrittore Rex Stout, e quasi completamente girata in studio, era articolata in dieci telefilm di circa due ore. A interpretarla furono chiamati noti attori.\nNei ruoli dei principali personaggi: Tino Buazzelli, nei panni dell'investigatore di origine montenegrina, Paolo Ferrari, in quelli dell'assistente Archie Goodwin, e Pupo De Luca, come Fritz Brenner, cuoco e maggiordomo di casa Wolfe.\nLa regia televisiva era curata da Giuliana Berlinguer.\nLa camminata dell'imponente Nero Wolfe era sottolineata dal commento musicale elettronico di Romolo Grano, generando un voluto effetto umoristico.\nNel corso di un'intervista televisiva, Paolo Ferrari afferm\u00f2 che Rex Stout era stato molto soddisfatto dalla riuscita del programma, indicandolo come esemplare, specie se paragonato alle produzioni americane sul medesimo soggetto. Durante la stessa intervista, Ferrari afferm\u00f2 anche che lo stesso Stout e Giuliana Berlinguer avevano trattato i diritti d'autore in latino.\nPersonaggi.\nAltri interpreti ricorrenti nella serie erano Renzo Palmer, nelle vesti dell'Ispettore Cramer (tranne nel nono episodio \"Sfida al cioccolato\", dove \u00e8 sostituito da Attilio Cucari) e gli attori che impersonavano il gruppo di investigatori privati occasionalmente al servizio di Wolfe: Mario Righetti (Orrie Carter, anzich\u00e9 Cather come nei romanzi di Stout), Roberto Pistone (Saul Panzer) e Gianfranco Varetto (Fred Durkin, in \"Sfida al cioccolato\" denominato Fred Darkin).\nIn ogni episodio - girato in bianco e nero - la distribuzione del cast era completata da diversi attori ospiti (per lo pi\u00f9 interpreti di teatro) che impersonavano i personaggi al centro della vicenda. La regia dei telefilm - che ebbero un successo di critica e di pubblico - era di Giuliana Berlinguer (autrice anche di un paio delle riduzioni dai romanzi gialli di Stout portate sul piccolo schermo), mentre diversi autori furono chiamati ad elaborare la sceneggiatura dei diversi episodi. Gli episodi erano suddivisi in due puntate, eccetto l'ultimo, pi\u00f9 breve (70 min.), composto da un'unica puntata.\nTitoli della serie.\nQuesti i titoli dei telefilm:"}
{"id": "2006672", "revid": "110157", "url": "https://it.wikipedia.org/wiki?curid=2006672", "title": "Betulia (Antioquia)", "text": "Betulia \u00e8 un comune della Colombia facente parte del dipartimento di Antioquia.\nIl centro abitato venne fondato da Juan Bautista, Manuel Mar\u00eda e Jos\u00e9 Mar\u00eda Mesa Ruiz nel 1849, mentre l'istituzione del comune \u00e8 del 28 gennaio 1884."}
{"id": "2006673", "revid": "256896", "url": "https://it.wikipedia.org/wiki?curid=2006673", "title": "Itala Interlingvistika Centro", "text": ""}
{"id": "2006675", "revid": "486946", "url": "https://it.wikipedia.org/wiki?curid=2006675", "title": "Gruppo Sportivo Gioia Tauro", "text": ""}
{"id": "2006676", "revid": "7969", "url": "https://it.wikipedia.org/wiki?curid=2006676", "title": "Wsbk", "text": ""}
{"id": "2006680", "revid": "486946", "url": "https://it.wikipedia.org/wiki?curid=2006680", "title": "Solbiatese Arnocalcio", "text": ""}
{"id": "2006687", "revid": "110157", "url": "https://it.wikipedia.org/wiki?curid=2006687", "title": "Coppa del Mondo di scacchi 2007", "text": "La Coppa del Mondo di scacchi 2007 \u00e8 stata un torneo di qualificazione al Campionato del mondo di scacchi 2009. Si \u00e8 tenuta sotto forma di torneo ad eliminazione diretta con 128 partecipanti, tra il 24 novembre ed il 16 dicembre 2007, presso Chanty-Mansijsk, in Russia.\nIn un evento al quale hanno partecipato i migliori giocatori del mondo, \u00e8 emerso come vincitore lo statunitense Gata Kamskij. Kamskij \u00e8 rimasto imbattuto nel torneo, arrivando al tie-break solo contro lo spagnolo Aleksej \u0160irov, battuto per 2,5\u20131,5 in finale. Due diciassettenni, Sergej Karjakin e Magnus Carlsen, hanno raggiunto le semifinali.\nIn qualit\u00e0 di vincitore, Kamskij \u00e8 qualificato al torneo degli sfidanti per il mondiale del 2009; i primi quattro del torneo hanno inoltre accesso diretto al FIDE Grand Prix 2008-2009, evento valido per le qualificazioni al mondiale del 2012.\nGiocatori non partecipanti.\nTra i migliori giocatori del mondo, Vladimir Kramnik e Veselin Topalov non hanno preso parte al torneo, in quanto erano gi\u00e0 qualificati per il campionato mondiale. Neppure Viswanathan Anand, che giocher\u00e0 il mondiale del 2008, ha partecipato.\nP\u00e9ter L\u00e9k\u00f3, Aleksandr Morozevi\u010d e Boris Gelfand, tre dei giocatori che hanno preso parte al campionato mondiale del 2007 hanno deciso di non partecipare. In particolare, L\u00e9k\u00f3 e Morozevich hanno spiegato questa decisione come una forma di protesta contro i privilegi previsti nel ciclo del campionato mondiale a Kramnik e Topalov.\nL'unico altro giocatore tra i migliori 30 al mondo a non aver partecipato \u00e8 stata Judit Polg\u00e1r.\nCondizioni di gioco.\nIl torneo era nello stile dei campionati del mondo della FIDE tra il 1998 e il 2004; il torneo era ad eliminazione diretta, e il vincitore di ogni sfida era determinato da due partite seguite, in caso di parit\u00e0, da spareggi con meno tempo a disposizione. L'unica eccezione era la finale, nella quale erano giocate quattro partite con tempo di riflessione da torneo prima degli spareggi.\nIl tempo previsto per ogni partita era di 90 minuti per le prime 40 mosse e 30 minuti per finire, con 30 secondi aggiunti dopo ogni mossa. Gli spareggi prevedevano invece partite con minor tempo di riflessione: prima due partite a gioco rapido (25 minuti per ogni giocatore pi\u00f9 10 secondi a mossa), poi in caso di persistente parit\u00e0 due partite lampo (5 minuti pi\u00f9 10 secondi a mossa). Se neppure questi erano sufficienti a rompere le parit\u00e0 si ricorreva alla cosiddetta partita Armageddon, nella quale il Bianco ha a disposizione 6 minuti contro i 5 del Nero, ma in caso di patta \u00e8 quest'ultimo a prevalere.\nI premi previsti variavano da 6.000 dollari per i giocatori eliminati al primo turno agli 80.000$ per il finalista sconfitto e 120.000$ per il vincitore.\nQualificazione.\nI seguenti giocatori si qualificarono per la coppa del Mondo:\nPartecipanti.\nTutti i giocatori sono Grandi Maestri, eccetto dove espressamente indicato; sono ordinati secondo la media Elo tra luglio 2006 e gennaio 2007 (indicata loro accanto).\nTurni 1-4.\nIn grassetto sono indicati i giocatori che hanno passato il turno."}
{"id": "2006695", "revid": "1318658", "url": "https://it.wikipedia.org/wiki?curid=2006695", "title": "Al-J\u0101\u1e25i\u1e93", "text": "Fu scrittore di opere in prosa in lingua araba e autore di testi di letteratura araba in particolare di adab, biologia e zoologia, storia, filosofia islamica, psicologia islamica, teologia mutazilita e di polemica politico-religioso.\nBiografia.\nGiovent\u00f9.\nNon si sa molto della prima parte della vita di al-J\u0101\u1e25i\u1e93, ma sicuramente proveniva da una famiglia molto povera. \"Mawl\u0101\" della trib\u00f9 araba dei Ban\u016b Kin\u0101na, forse di origine abissina, J\u0101\u1e25i\u1e93 ebbe questo suo soprannome a causa della conformazione dei suoi bulbi oculari sporgenti.\nPer aiutare la sua famiglia, era solito vendere pesce lungo uno dei canali di Basra. Tuttavia, nonostante le difficolt\u00e0 economiche, continu\u00f2 a cercare di raggiungere un buon livello di istruzione. Si incontrava nel Mirbad con un gruppo di giovani (tra cui al-A\u1e63ma\u02bf\u012b, Ab\u016b Zayd o Ab\u016b \u02bfUbayda), presso la moschea di Ba\u1e63ra, per discutere di vari argomenti scientifici. Assistette inoltre a diverse letture tenute da eruditi su argomenti filologici, lessicografici e poetici.\nLa formazione.\nAl-J\u0101\u1e25i\u1e93 continu\u00f2 i propri studi e, nei successivi venticinque anni, divent\u00f2 esperto di poesia araba, filologia araba, storia dell'Arabia e della Persia prima dell'avvento dell'Islam, oltre ad aver studiato il Corano e i \"\u1e25ad\u012bth\". Lesse anche testi tradotti di filosofia greca ed ellenistica, soffermandosi soprattutto su quelli di Aristotele. I suoi studi furono facilitati dal fatto che il Califfato abbaside attraversava un momento di forti cambiamenti culturali e intellettuali. I libri erano diventati pi\u00f9 facilmente disponibili e questo, naturalmente, agevolava la possibilit\u00e0 di leggere e studiare.\nLa carriera.\nMentre si trovava ancora a Ba\u1e63ra, al-J\u0101\u1e25i\u1e93 scrisse un testo che parlava dell'istituzione del Califfato. Si dice che tale testo abbia rappresentato l'inizio della sua carriera di scrittore, che sarebbe poi diventata la sua professione. La leggenda vuole che sua madre una volta gli avesse donato un vassoio ricolmo di quaderni, dicendogli che si sarebbe guadagnato da vivere per mezzo della scrittura. A partire da quel momento scrisse duecento libri sugli argomenti pi\u00f9 vari. Il numero effettivo \u00e8 incerto, ma ne sono giunti fino a noi una trentina.\nIl trasferimento a Baghdad.\nNell'816 si trasfer\u00ec a Baghdad, all'epoca la capitale del Califfato arabo-islamico, dal momento che il Califfo abbaside al-Ma\u02bem\u016bn favoriva scienziati e studiosi e aveva appena fondato la \"Casa della Sapienza\". Grazie al sostegno del Califfo, al-J\u0101\u1e25i\u1e93 pot\u00e9 soddisfare il proprio desiderio di raggiungere un uditorio pi\u00f9 vasto e farsi riconoscere come \"\u02bf\u0101lim\", e si stabil\u00ec quindi a Baghdad (e in seguito a Samarra), dove scrisse gran parte dei suoi trattati. Il Califfo al-Ma\u02bem\u016bn voleva che al-J\u0101\u1e25i\u1e93 diventasse l'insegnante dei suoi figli, ma poi fin\u00ec per cambiare idea quando i bambini si spaventarono per la severit\u00e0 del suo sguardo (\u062c\u0627\u062d\u0638 \u0627\u0644\u0639\u064a\u0646\u064a\u0646, \"J\u0101\u1e25i\u1e93 al-\u02bfaynayni\"), e si dice che fu in questa occasione che gli venne affibbiato il suo soprannome, anche se in realt\u00e0 prevale l'ipotesi che esso gli derivasse dall'avere occhi sporgenti.\nOpere.\n\"Kit\u0101b al-\u1e25ayaw\u0101n\" (\"Libro degli animali\").\nIl \"Kit\u0101b al-\u1e25ayaw\u0101n\" \u00e8 un'enciclopedia in sette volumi di aneddoti, descrizioni poetiche e proverbi che descrivono pi\u00f9 di 350 specie animali, oltre a una serie di altri esseri (anche fantasiosi ma comunque accettati dalla tradizione islamica) come i \"jinn\", visti come \"creature viventi\". \u00c8 considerata l'opera pi\u00f9 importante di al-J\u0101\u1e25i\u1e93.\nNel suo \"Bestiario\", al-J\u0101\u1e25i\u1e93 per primo fa congetture sull'influenza dell'ambiente naturale sugli animali, sviluppando una sorta di antica teoria dell'evoluzione. Al-J\u0101\u1e25i\u1e93 valuta l'importanza che l'ambiente ha sulla probabilit\u00e0 di un animale di sopravvivere, e per primo descrive la lotta per la sopravvivenza, teoria collegata a quella della selezione naturale. Le idee che al-J\u0101\u1e25i\u1e93 esprime riguardo alla lotta per l'esistenza sono riassumibili in questo modo:\nAl-J\u0101\u1e25i\u1e93 fu anche il primo a parlare di catena alimentare e ne scrisse questo esempio:\nFu anche uno dei primi sostenitori del determinismo ambientale e spieg\u00f2 che l'ambiente pu\u00f2 determinare le caratteristiche fisiche degli appartenenti a una certa comunit\u00e0. Si serv\u00ec delle proprie teorie sulla selezione naturale e sul determinismo ambientale per spiegare l'origine dei diversi colori della pelle della specie umana, in particolare della pelle nera, che credeva essere frutto dell'ambiente. Cit\u00f2 una regione del Najd settentrionale ricca di pietre di basalto nero, come sostegno alla propria tesi:\nNell'XI secolo al-Kha\u1e6d\u012bb al-Baghd\u0101d\u012b accus\u00f2 al-J\u0101\u1e25i\u1e93 di aver copiato parti del suo \"Kit\u0101b al-\u1e24ayaw\u0101n\" ispirato da Aristotele, ma gli studiosi contemporanei hanno notato che nell'opera di al-J\u0101\u1e25i\u1e93 l'influenza di Aristotele \u00e8 presente in maniera piuttosto limitata e che al-Kha\u1e6d\u012bb al-Baghd\u0101d\u012b potrebbe non aver conosciuto a fondo le opere di Aristotele sulla materia. In particolare, non si ravvisa alcun precedente in Aristotele in teorie di al-J\u0101\u1e25i\u1e93, come la selezione naturale, il determinismo ambientale e la catena alimentare.\n\"Kit\u0101b al-bukhal\u0101\u02be\" (\"Il libro degli avari\").\nSi tratta di una raccolta di racconti aventi come tema l'avarizia. Il testo, a carattere umoristico e satirico, \u00e8 il miglior esempio della prosa di al-J\u0101\u1e25i\u1e93. \u00c8 un'arguta analisi della psicologia umana. J\u0101\u1e25i\u1e93 ridicolizza insegnanti, mendicanti, cantanti e scribi per il loro comportamento dettato dall'avarizia. Tuttora diverse di queste storie continuano ad essere ristampate su riviste in tutto il mondo arabo. Il libro \u00e8 considerato uno dei migliori di al-J\u0101\u1e25i\u1e93.\n\"Kit\u0101b al-bay\u0101n wa al-taby\u012bn\" (\"Il libro dell'eloquenza e della dimostrazione\").\nAl-J\u0101\u1e25i\u1e93 \u00e8 considerato uno dei pi\u00f9 prolifici scrittori di tutti i tempi, giacch\u00e9 si crede che nel corso della sua vita abbia scritto circa 360 libri. \"Al-bay\u0101n wa al-taby\u012bn\", che letteralmente significa \"eloquenza e dimostrazione\" \u00e8 uno dei suoi ultimi lavori, nel quale affronta diversi argomenti, come rivelazioni, discorsi retorici, capi di sette religiose e principi, oltre a mettere in ridicolo gli sciocchi e i pazzi. In questo libro inoltre affronta le similitudini e le convergenze tra l'abilit\u00e0 nell'uso del linguaggio e l'eloquenza, tra l'arte del silenzio e quella della poesia.\n\"Kit\u0101b muf\u0101kharat al-jaw\u0101r\u012b wa l-ghilm\u0101n\" (\"Il libro delle lodi sulle concubine e gli efebi\").\nIn lingua araba la parola \"jaw\u0101r\u012b\" \u00e8 il plurale di \"j\u0101riya\", che significa serva, ma nell'accezione che al giorno d'oggi indicherebbe una concubina o un'amante. Esistevano due generi di servitrici: la \"j\u0101riya\" - colei che gestisce la casa e sbriga le faccende quotidiane - era il primo tipo. Il secondo tipo veniva invece chiamato \"qina\". Si trattava di una \"j\u0101riya\" abile nel canto, capacit\u00e0 che ne aumentava il valore di mercato rispetto alle altre. Questo particolare tipo di schiava poteva valere grosse somme, di conseguenza divennero sostanzialmente un lusso che potevano permettersi solo principi o ricchi mercanti.\nL'altra parola del titolo, \"ghilm\u0101n\", \u00e8 il plurale di \"ghul\u0101m\", che potrebbe tradursi con \"paggio\", \"eunuco\" o \"efebo\". Secondo la maggior parte degli studiosi, questo testo \u00e8 un libro che esprime una sfrenata sensualit\u00e0, e per mezzo del quale al-J\u0101\u1e25i\u1e93 affascina il lettore con racconti erotici che rivelano come veniva percepita la sessualit\u00e0 alla sua epoca.\n\"Ris\u0101lat muf\u0101kharat al-s\u016bd\u0101n \u02bfal\u0101 al-bay\u1e0d\u0101n\" (\"Lettera sulla superiorit\u00e0 dei neri sui bianchi\").\nAl-J\u0101\u1e25i\u1e93, riguardo alle persone di pelle nera scrisse:\nAltre opere.\nAl-J\u0101\u1e25i\u1e93 scrisse i primi testi di psicologia sociale e animale, oltre ad un certo numero di opere che parlano dell'organizzazione sociale delle formiche e del modo di comunicare degli animali.\nLa morte.\nDopo aver trascorso pi\u00f9 di cinquant'anni a Baghdad, al-J\u0101\u1e25i\u1e93 torn\u00f2 a Ba\u1e63ra, dove mor\u00ec nell'869. Non si conosce con precisione la causa della sua morte, ma la leggenda popolare dice che sia stato vittima di un curioso incidente: i libri che riempivano la sua biblioteca privata un giorno crollarono gi\u00f9 dalla libreria e finirono per schiacciarlo, uccidendolo. Aveva 93 anni. Un'altra versione della storia della sua morte dice che si sia invece ammalato e sia morto nel mese di Muharram del 255E./dicembre 868-gennaio 869."}
{"id": "2006696", "revid": "287204", "url": "https://it.wikipedia.org/wiki?curid=2006696", "title": "Al-Jahiz", "text": ""}
{"id": "2006698", "revid": "298055", "url": "https://it.wikipedia.org/wiki?curid=2006698", "title": "Thorne Forrester", "text": ""}
{"id": "2006702", "revid": "838137", "url": "https://it.wikipedia.org/wiki?curid=2006702", "title": "Pallacanestro Broni 93 2008-2009", "text": "La Pallacanestro Broni 93 nella stagione 2008-2009 ha preso parte al campionato di Serie A2. La comunitaria \u00e8 la tedesca Katharina Fikiel. Si classifica al decimo posto al termine della stagione regolare, dovendo cos\u00ec disputare i play-out. Al primo turno viene sconfitta 2-0 da San Martino di Lupari. Al secondo turno \u00e8 sconfitta 2-1 da Biassono, retrocedendo cos\u00ec in Serie B."}
{"id": "2006706", "revid": "1456895", "url": "https://it.wikipedia.org/wiki?curid=2006706", "title": "Gata Kamskij", "text": "Carriera.\nKamskij nacque col nome di Gataulla Sabirov a Novokuzneck, in Siberia, nell'oblast' di Kemerovo, da famiglia tatara.\nVinse il campionato sovietico under 20 due volte prima del 1989 e a dodici anni batt\u00e9 il grande maestro veterano Mark Tajmanov in una partita di torneo.\nKamskij fu probabilmente il pi\u00f9 giovane giocatore a battere un grande maestro. Ottenne in quell'anno anche il titolo di maestro. Si trasfer\u00ec negli USA nel 1989 con il padre R\u00f6st\u00e4m (scritto anche Rustam).\nIl cognome Kamskij deriva dal soprannome dei suoi nonni quando facevano parte della compagnia teatrale girovaga tatara.\nNel 1990, all'et\u00e0 di sedici anni e senza titolo, gioc\u00f2 nel torneo interzonale a 64 giocatori, il primo passo verso il campionato del mondo di scacchi. Concluse con 5,5/13.\nNel 1990 la FIDE assegn\u00f2 a Kamskij il titolo di Grande maestro internazionale e nel 1991 Kamskij vinse il campionato statunitense. Ottenne buoni risultati anche negli altri tornei prestigiosi, vincendo nel 1994 il torneo di Las Palmas.\nHa vinto per 5 volte il campionato statunitense di scacchi: 1991, 2010, 2011, 2013, 2014 .\nNella lista FIDE di luglio 2013 ha 2.763 punti Elo, proprio record personale, 11\u00ba al mondo e secondo tra i giocatori statunitensi dopo Hikaru Nakamura.\nTorneo dei candidati al mondiale (1993-1996).\nNel 1993 sia la FIDE che la PCA organizzarono i tornei interzonali. Kamskij gioc\u00f2 in entrambi e si qualific\u00f2 in tutti e due i tornei dei candidati, che vennero ampiamente dominati da Kamskij e Anand.\nNel primo turno del torneo dei candidati della FIDE Kamskij batt\u00e9 Paul van der Sterren (+3=3\u22121). Gioc\u00f2 i quarti di finale contro Anand, tenutisi nel luglio e agosto del 1994 a Sanghi Nagar (India): essi furono meno facili e dopo due patte nelle prime due partite, Anand ebbe la meglio nella terza e nella quarta, passando in testa per 3-1. La quinta partita fin\u00ec patta e Kamskij realizz\u00f2 4,5 punti nelle successive cinque partite, vincendo il match per 6-4. In semifinale, giocate sempre a Sanghi Nagar nel febbraio 1995, Kamskij ebbe la meglio su Valerij Salov per 5,5\u20131,5 (4=3\u22120).\nKamskij gioc\u00f2 un match di venti partite contro Karpov per il mondiale della FIDE del 1996, presso \u0116lista, in Calmucchia, perdendo per 7,5-10,5 (3 vittorie, 9 patte e 6 sconfitte).\nNel torneo dei candidati della PCA del 1994-1995, Kamskij batt\u00e9 Vladimir Kramnik nei quarti di finale a New York, nel giugno del 1994. A settembre dello stesso anno, Kamskij sconfisse Nigel Short nelle semifinali a Linares, in Spagna. Nella finale, giocata nel marzo del 1995 a Las Palmas contro Anand, fu il campione indiano ad avere la meglio per 6,5 a 4,5 (con 1 vittoria di Kamskij, 7 pareggi e 3 vittorie di Anand), rovesciando il risultato del torneo FIDE.\nNel match contro Short (settembre 1994) ci fu un acceso confronto tra il padre di Kamskij, Rustam, e lo stesso Short.\nInattivit\u00e0 (1996-2004).\nDopo la sconfitta contro Karpov, Kamskij si prese una pausa dagli scacchi. Si diplom\u00f2 al Brooklyn College nel 1999, frequent\u00f2 un anno alla facolt\u00e0 di medicina, dopo il quale pass\u00f2 a legge, laureandosi al Touro Law Center di New York.\nLa successiva partita valida per il punteggio Elo venne giocata nel 1999, quando Kamskij torn\u00f2 a giocare nel mondiale FIDE a Las Vegas. Affront\u00f2 il futuro vincitore dell'evento Aleksandr Chalifman in un match di due partite, in cui vinse la prima, ma perse la seconda e lo spareggio lampo.\nIl ritorno (dal 2004).\nKamskij non disput\u00f2 pi\u00f9 partite ufficiali fino al 15 giugno 2004, quando partecip\u00f2 alla 106\u00aa edizione del New York Master, giocando quattro partite in un giorno con controllo del tempo a 30 minuti. Le due vittorie e le due patte che ottenne in quella occasione furono sufficienti per consentirgli di giungere al primo posto a pari merito con altri quattro giocatori.\nIn seguito partecip\u00f2 a diverse altre edizioni dell'evento settimanale con alterne fortune, prima di tornare al professionismo nel Campionato statunitense del 2005, che si tenne tra novembre e dicembre del 2004, dove fece registrare un rispettabile ma non esaltante 5,5 su 9. Raggiunse nell'aprile del 2005 il 19\u00ba posto nella classifica mondiale FIDE con un Elo di 2.700; conserv\u00f2 tale posizione fino al luglio dello stesso anno quando sal\u00ec di una posizione grazie all'imbattibilit\u00e0 che riusc\u00ec a mantenere in una serie di incontri al torneo HB Global Challenge del maggio del 2005, che si tenne a Minneapolis.\nDa allora Kamskij \u00e8 presente nel circuito internazionale ottenendo un notevole secondo posto dietro a Veselin Topalov nel M-Tel Masters. Subito dopo guid\u00f2 la squadra statunitense alla medaglia di bronzo nelle Olimpiadi degli scacchi del 2006 a Torino. Il 4 luglio 2006 si aggiudic\u00f2 il fortissimo World Open di Filadelfia, vincendo circa 7.000 dollari.\nNel novembre-dicembre del 2007, Kamskij ha vinto la Coppa del mondo. In finale ha battuto Aleksej \u0160irov (+1-0=3), guadagnandosi l'accesso ad un match degli sfidanti contro Veselin Topalov, il cui vincitore avrebbe affrontato il campione del mondo in carica, Viswanathan Anand, nel mondiale del 2009. Tale match, dopo una lunga ed incerta attesa, \u00e8 stato confermato e si \u00e8 disputato 16 e il 26 febbraio 2009. Gata Kamskij \u00e8 stato sconfitto dal campione bulgaro, dovendo rinunciare cos\u00ec alla finale del campionato mondiale.\nNel 2008 ha vinto il bronzo a squadre con la squadra americana alle olimpiadi di Dresda.\nPartecipa al Grand Prix FIDE 2008-2009, valido per le qualificazioni al torneo dei candidati per il campionato del mondo del 2011. In seguito a modifiche del regolamento, risulta per\u00f2 gi\u00e0 qualificato a tale torneo come perdente del match con Topalov del febbraio 2009.\nNel gennaio 2010 ha vinto, per spareggio tecnico su Zolt\u00e1n Alm\u00e1si, il 52\u00ba torneo di Capodanno di Reggio Emilia.\nNel febbraio 2016 ha vinto con 7,5 punti la 32\u00aa edizione del torneo open di Cappelle-la-Grande.\nNel 2021 vince il Torneo di Biel-Bienne.\nPartita di esempio.\nQui Kamskij, col nero, batte il futuro campione del mondo Kramnik nel loro match degli sfidanti nel 1994.\nKramnik \u2013 Kamskij, \"quarti di finale del campionato del mondo, New York 1994\"\nDifesa nimzo-indiana \u00a0\u2013 codice_1 il bianco permette al nero di rovinare la sua struttura pedonale, e presto sacrifica uno dei suoi pedoni deboli in c. Spera che i suoi due alfieri possano compensare a sufficienza, ma constater\u00e0 di non riuscire ad usarli effettivamente.\ntentando di spostare il gioco sull'ala di re, ma i pezzi di Kamskij ora invadono l'ala di donna.\nse 18.\u2026Cxe4 19.Df4 f5 20.g4 aprendo le linee per i pezzi del bianco\nil bianco \u00e8 profondamente disturbato. Se ora 24.exd5? Te8 vince\nsfruttando la traversa debole del bianco. Ora il bianco sacrifica materiale per un attacco formidabile contro g7, ma Kamskij l'ha calcolato esattamente.\nse 27.Rg2?, allora 27\u2026Af1+ 28.Rg1 Axh3#\nse 29.Rxg1? segue 29\u2026Dd1+ 30.Rg2 Df1#\na 32.Rg5? segue 32\u2026Dg4#\nse 33.gxf4 Tg4+ 34.Rh3 Tg5+! 35.Rh4 Th5+ guadagna la donna\nora l'attacco del bianco \u00e8 finito e i pedoni neri si uniscono nell'attacco al re bianco, minacciando ...g5+.\nse 35.Dxh6? allora 35.\u2026Txh2+\nse 38.Dxg1 segue 38\u2026Aa4 e il nero promuove\ncon 39.\u2026Af1+ si guadagnerebbe la donna bianca."}
{"id": "2006707", "revid": "671029", "url": "https://it.wikipedia.org/wiki?curid=2006707", "title": "Diciassette Province", "text": "Le Diciassette Province (indicate storiograficamente anche con il nome di Paesi Bassi asburgici) furono un'unione personale di stati dei Paesi Bassi dal XV al XVI secolo, che comprendevano gli attuali Paesi Bassi, Belgio, Lussemburgo, buona parte del Nord della Francia (Artois, Nord), e una piccola parte della Germania dell'Ovest.\nLe Diciassette Province erano originariamente amministrate dai Duchi di Borgogna della Casa di Valois e successivamente dagli Asburgo, nella linea spagnola prima e poi in quella austriaca. Dal 1512 le Province fecero parte della Provincia Borgognona del Sacro Romano Impero.\nComposizione.\nAlle indicazioni sulla mappa corrispondono le seguenti province:\nIn anni successivi la Contea di Zutphen divenne parte del Ducato di Gheldria, e il Ducato di Limburgo divenne dipendente dal Ducato di Brabante. Inoltre, vi era un certo numero di feudi in questa regione che non erano parte delle Diciassette Province. Il pi\u00f9 grande di questi era il Principato-Vescovile di Liegi.\nLa scelta precisa del numero 17, secondo alcuni storici, sarebbe da ricondurre a una certa simbologia cristiana.\nStoria.\nLe Diciassette Province si originarono dai Paesi Bassi borgognoni. I duchi di Borgogna sistematicamente divennero signori di un numero sempre maggiore di province olandesi. Maria I di Valois, Duchessa di Borgogna fu l'ultima reggente della Casa di Borgogna.\nQuando ella spos\u00f2 Massimiliano I d'Asburgo, le province passarono alla Casa d'Asburgo, nel 1482. Suo nipote e successore, Carlo V, un\u00ec tutte le diciassette province sotto il proprio controllo, l'ultima della quale fu il Ducato di Gheldria che venne unito nel 1543.\nGran parte di queste province erano feudi del Sacro Romano Impero. Due province, la Contea delle Fiandre e la Contea di Artois, erano originariamente feudi francesi, ma la sovranit\u00e0 venne ceduta all'Impero grazie al Trattato di Cambrai del 1529.\nLa Prammatica Sanzione del 1549 determin\u00f2 che le province dovessero rimanere unite nel futuro ed ereditate dallo stesso monarca come uno stato compatto. Per ribadire questo concetto Carlo V fond\u00f2 il titolo di \"Heer der Nederlanden\" (\"Signore dei Paesi Bassi\"), che per\u00f2 pot\u00e9 essere utilizzato solo da lui stesso e da suo figlio.\nAll'abdicazione di Carlo V, nel 1556, i suoi domini vennero divisi tra il figlio, Filippo II di Spagna, e suo fratello, Ferdinando I, Imperatore del Sacro Romano Impero. Le Diciassette Province vennero affidate a Filippo II.\nI numerosi conflitti tra Filippo II e gli olandesi portarono alla guerra degli ottant'anni, che inizi\u00f2 nel 1568. Le sette province del Nord, a maggioranza olandofona e protestante, firmatarie dell'unione di Utrecht, ottennero l'indipendenza \u201cde facto\u201d nel 1579 e si costituirono in repubblica, denominandosi Repubblica delle Sette Province Unite. Essa era costituita da:\nOltre alle sette province vennero annessi anche la parte pi\u00f9 settentrionale del Brabante e la parte a nord della Mosa del Limburgo.\nIn opposizione all'unione di Utrecht, le province meridionali, a maggioranza francofona e cattolica costituirono l'unione di Arras e contesero alle province del nord il controllo delle province restanti, a maggioranza fiamminga, ma ancora cattoliche. Infine le province meridionali tornarono al governo spagnolo grazie al talento politico e militare di Alessandro Farnese, duca di Parma e Piacenza, che oper\u00f2 specialmente ad Anversa nel famoso assedio cittadino. Queste province vennero definite Paesi Bassi spagnoli e in seguito, con il trattato di Rastatt, i Paesi Bassi meridionali passarono a Carlo VI d'Asburgo, prendendo il nome di Paesi Bassi austriaci. Inoltre tra il XVII e il XVIII secolo l'Artois e parte delle Fiandre e dell'Hainaut vennero cedute alla Francia. La Spagna riconobbe l\u2019indipendenza della Repubblica olandese solo nel 1648.\nEconomia.\nDalla met\u00e0 del XVI secolo, il Margraviato di Anversa, che era parte del Ducato di Brabante, divenne il pi\u00f9 importante centro politico, economico e culturale dell'area dei Paesi Bassi e la sua capitale venne spostata da Malines a Bruxelles.\nMentre Bruges, situata nella Contea delle Fiandre, aveva gi\u00e0 da molto tempo perso la propria posizione prominente come potenza economica nel nord dell'Europa a favore delle citt\u00e0 dell'Olanda, che crebbero notevolmente tra XV e XVI secolo.\nLa guerra degli ottant'anni, che condusse all'indipendenza olandese, e la chiusura della navigazione sul fiume Schelda consent\u00ec l'emigrazione di molte persone dalle province sud verso la repubblica del nord e le Fiandre. In particolare l'affluenza si concentrava nelle citt\u00e0 di Bruges, Anversa, Gand e Bruxelles, nelle Fiandre e ad Amsterdam, L'Aia e Rotterdam, per quanto riguarda la Repubblica delle Sette Province Unite."}
{"id": "2006708", "revid": "204012", "url": "https://it.wikipedia.org/wiki?curid=2006708", "title": "Malformazione congenita", "text": ""}
{"id": "2006710", "revid": "1305772", "url": "https://it.wikipedia.org/wiki?curid=2006710", "title": "Cyclopyge", "text": "Il ciclopige (gen. Cyclopyge) \u00e8 un artropode estinto appartenente ai trilobiti. Visse nell'Ordoviciano (circa 450 milioni di anni fa); i suoi resti sono stati ritrovati in Europa e in Nordamerica orientale.\nDescrizione.\nQuesto minuscolo animale, lungo meno di un centimetro, era uno dei trilobiti pi\u00f9 atipici. Il capo era enorme e dotato di due occhi dalle dimensioni inusitate rispetto al resto dell'animale. Il corpo stesso, insieme al pigidio poco sviluppato, superava di poco la lunghezza del capo; il torace era costituito da soli sei segmenti, dotati di pleure moderatamente spinose. Il pigidio era costituito da un solo elemento in cui il rachide era segmentato, mentre le pleure erano fuse insieme e solo leggermente striate. \nStile di vita.\n\u00c8 molto probabile che il ciclopige fosse un nuotatore attivo, al contrario di gran parte degli altri trilobiti. Gli enormi occhi di questo animale potevano vedere praticamente in tutte le direzioni; alcuni studiosi ritengono che questo animale rimanesse nascosto nelle tane durante il giorno e fosse attivo esclusivamente durante la notte, emettendo luce propria attraverso i grandi organi tondeggianti.\nCollegamenti esterni.\n Ricostruzione di ciclopige"}
{"id": "2006711", "revid": "78273", "url": "https://it.wikipedia.org/wiki?curid=2006711", "title": "Roberto Moore", "text": ""}
{"id": "2006714", "revid": "729019", "url": "https://it.wikipedia.org/wiki?curid=2006714", "title": "Guglielmo dei Pazzi di Valdarno", "text": "Biografia.\nEra figlio di Ranieri dei Pazzi, anche lui un capo della parte ghibellina e Vicario Imperiale del territorio aretino. Era altres\u00ec imparentato con il vescovo di Arezzo, Guglielmino Ubertini.\nNel 1268 i Pazzi di Valdarno erano in guerra contro Firenze, le cui truppe assalirono i castelli di Montefortino, Poggitazzi, Ristruccioli. Dopo lunghi assedi furono infine sconfitti e privati di gran parte dei loro possedimenti.\nQueste esperienze di combattimento fecero acquisire fama tra i Ghibellini a Guglielmo Pazzo, il quale ne divenne un capitano. Si rec\u00f2 in Romagna a combattere per i Ghibellini di quella terra insieme a Guido di Montefeltro.\nNel 1287 si un\u00ec ai Ghibellini di Arezzo e partecip\u00f2 alla difesa della citt\u00e0 nel corso dei vari assedi che sub\u00ec. Nel 1288 fu tra i comandanti dell'esercito aretino alle Giostre del Toppo.\nL'anno successivo combatt\u00e9 la battaglia di Campaldino. I resoconti tradizionali raccontano che Guglielmo tent\u00f2 di proteggere il proprio vescovo e comandante scambiando con lui le insegne attirando cos\u00ec gli attacchi dei Guelfi. Entrambi, tuttavia, furono uccisi."}
{"id": "2006715", "revid": "9498", "url": "https://it.wikipedia.org/wiki?curid=2006715", "title": "FIDE Grand Prix 2008-2010", "text": "Il FIDE Grand Prix 2008-2010 \u00e8 stato una serie di sei tornei scacchistici organizzati dalla FIDE, validi per le qualificazioni al campionato del mondo di scacchi 2012. Lewon Aronyan, che ha vinto il Grand Prix con un torneo di anticipo, e Teymur R\u0259c\u0259bov, che \u00e8 arrivato secondo, si sono qualificati per un torneo dei candidati a otto giocatori, che ha poi determinato lo sfidante del campione in carica, Viswanathan Anand.\nIl Grand Prix ha sofferto di una serie di problemi organizzativi: tre delle sei citt\u00e0 destinate ad ospitare uno dei tornei si sono ritirate dopo l'inizio della serie, costringendo la FIDE a rimpiazzarle e a modificare il calendario (l'ultimo torneo, previsto per il 2009, si \u00e8 svolto a maggio 2010); questo ha provocato anche l'esclusione di alcuni giocatori che si erano qualificati come invitati delle citt\u00e0 poi ritiratesi, mentre altri giocatori, tra cui Magnus Carlsen, si sono ritirati a causa del cambiamento del regolamento relativo al campionato del mondo, anch'esso avvenuto nel corso del Grand Prix.\nScopo.\nOriginariamente era previsto che il vincitore del Grand Prix giocasse un match nel 2010 contro il vincitore della coppa del Mondo di scacchi 2009: chi avrebbe avuto la meglio in tale match sarebbe stato lo sfidante del mondiale di scacchi del 2011; in seguito \u00e8 stato deciso che invece i primi due classificati si sarebbero qualificati ad un torneo a otto giocatori insieme a due giocatori provenienti dalla coppa del Mondo 2009 e i due sconfitti nel mondiale 2010 (allora programmato per il 2009); tale cambiamento ha provocato diverse lamentele da parte di alcuni giocatori, tra cui Aleksej \u0160irov e Magnus Carlsen, provocando l'abbandono della competizione da parte di quest'ultimo dopo due tornei. L'11 dicembre, tre giorni prima dell'inizio del terzo torneo, anche Michael Adams ha annunciato il suo abbandono.\nFormato.\nIl Grand Prix ha coinvolto 21 giocatori in sei tornei, disputati tra il 2008 e il 2010. Ogni torneo si \u00e8 svolto con la formula del girone all'italiana tra 14 giocatori; ogni scacchista partecipa a quattro di questi tornei.\nAlla fine di ogni torneo, i giocatori che vi hanno partecipato ricevono dei punti: 180 il vincitore, 150 il secondo classificato, 130 il terzo, 110 il quarto, 100 il quinto eccetera, diminuendo di 10 punti ogni posizione. In caso di parit\u00e0, i punti vengono divisi. La classifica finale \u00e8 determinata dai tre migliori risultati ottenuti da ciascun giocatore.\nIn caso di parit\u00e0, gli spareggi applicati sono, in ordine:\nDate e luoghi.\nI sei tornei si svolgono in sei localit\u00e0 differenti: in origine erano previsti:\nNel novembre 2008, la federazione qatariota ha per\u00f2 ritirato la disponibilit\u00e0 ad organizzare il torneo, mentre il torneo di Montreaux \u00e8 stato annullato per insufficiente finanziamento e al suo posto si \u00e8 candidata Nal'\u010dik, in Russia. Al posto del torneo di Doha \u00e8 stato deciso di anticipare quello di \u0116lista, mentre la federazione armena si \u00e8 offerta di organizzare il quinto torneo, programmandolo prima a Erevan, e poi a Jermuk. Questo ha provocato anche l'esclusione dal ciclo di tornei di Mohamad Al-Modiahki e Yannick Pelletier, invitati rispettivamente dagli organizzatori di Doha e da quelli di Montreaux. Il calendario finale \u00e8 stato quindi:\nCondizioni di gioco.\nIl tempo concesso a ogni giocatore \u00e8 di due ore per le prime 40 mosse, un'ora per le successive 20 e 15 minuti per finire, pi\u00f9 30 secondi a mossa dalla sessantunesima.\nSpeciali regole sono previste per le patte: essendo proibito per i giocatori parlarsi l'un l'altro durante la partita, non \u00e8 possibile che questi concordino la patta. Di conseguenza, questa pu\u00f2 essere dichiarata solo dall'arbitro, solamente in caso di:\nQualificazioni.\nLe qualificazioni prevedevano che partecipassero:\nPartecipanti.\nInizialmente erano previsti i seguenti partecipanti:\nDei giocatori originariamente qualificati, Viswanathan Anand, Vladimir Borisovi\u010d Kramnik e Veselin Topalov (invitati come contendenti per il campionato del mondo) non hanno partecipato, cos\u00ec come Aleksej \u0160irov, Aleksandr Morozevi\u010d e Judit Polg\u00e1r. L'unico di loro a spiegare pubblicamente la non partecipazione \u00e8 stato Morozevi\u010d, che ha annunciato di boicottare il Grand Prix in quanto il processo era troppo lungo, ingombrante e disorganizzato. Sostenne che anche Anand, Kramnik e Topalov stavano boicottando il Grand Prix, mentre \"The Week in Chess\" scrisse che Kramnik e Topalov avevano rinunciato a causa dell'insufficiente montepremi.\nMohamad Al-Modiahki e Yannick Pelletier si ritirarono in seguito al ritiro di Doha e Montreaux ad ospitare la manifestazione, mentre David Navara \u00e8 stato rimosso in seguito al ritiro di Karlovy Vary. Vladimir Hakobyan \u00e8 stato scelto in seguito dagli organizzatori del torneo di Jermuk.\nRisultati.\nDi seguito \u00e8 riportata la classifica finale del Grand Prix; tra parentesi \u00e8 indicato il risultato non influente ai fini della classifica..\nIn verde chiaro sono segnalati i giocatori che si sono qualificati per il Torneo dei Candidati con altri mezzi (Kamskij avendo partecipato al mondiale 2010, Carlsen per il rating, Gelfand vincendo la Coppa del Mondo 2009.\nBaku.\nIl primo torneo si \u00e8 svolto a Baku dal 20 aprile al 5 maggio 2008. \u00c8 stato di categoria XIX (media Elo 2717).\nSo\u010di.\nIl secondo torneo si \u00e8 svolto a So\u010di tra il 31 luglio e il 4 agosto 2008. \u00c8 stato di categoria XIX (media Elo 2708).\n\u0116lista.\nIl terzo torneo si \u00e8 svolto a \u0116lista tra il 14 e il 28 dicembre 2008.. \u00c8 stato un torneo di categoria XIX (media Elo 2713).\nNal'\u010dik.\nIl quarto torneo si \u00e8 svolto a Nal'\u010dik tra il 14 e il 29 aprile 2009. \u00c8 stato di categoria XX (media Elo 2725).\nJermuk.\nIl quinto torneo si \u00e8 svolto a Jermuk tra l'8 e il 23 agosto 2009. \u00c8 stato un torneo di categoria XIX, con una media Elo di 2712.\nIl torneo \u00e8 stato dedicato alla memoria del campione del mondo Tigran Vartani Petrosyan, in occasione degli ottant'anni dalla sua nascita.\nAstrachan'.\nIl sesto torneo si \u00e8 svolto nel maggio del 2010."}
{"id": "2006722", "revid": "1632387", "url": "https://it.wikipedia.org/wiki?curid=2006722", "title": "Ph.D. (gruppo musicale)", "text": "I Ph.D. sono stati un gruppo musicale britannico formato nel 1981.\nStoria.\nComposto inizialmente dall'inglese Simon Phillips (Batteria), dallo scozzese Jim Diamond (voce) e dall'inglese Tony Hymas (tastiere), e successivamente solo da Diamond e Hymas, il gruppo ha conosciuto all'inizio degli anni ottanta un buon successo commerciale che l'ha visto protagonista in tutta l'Europa.\nIl loro primo singolo \"I Won't Let You Down\" del 1981, tratto dall'album \"Ph.D.\", \u00e8 entrato nelle classifiche, cos\u00ec come due anni dopo \u00e8 accaduto a \"I Didn't Know\" e \"Fifth of May\", tratti dal loro secondo album \"Is It Safe?\" ed entrambi pubblicati nel 1983.\nIl brano \"Little Suzi's on the up\" \u00e8 stato il 5\u00b0 video trasmesso da MTV nel suo primo giorno assoluto di programmazione.\nIl nome del gruppo corrisponde alle iniziali dei tre componenti della formazione originaria: Phillips, Hymas e Diamond, componendo cos\u00ec il termine \"Ph.D\" che in inglese significa \"dottorato di ricerca\".\nIl gruppo si \u00e8 riformato nel 2006 per il terzo e ultimo album \"Three\", uscito nel 2009, e nel 2015 si \u00e8 definitivamente sciolto a causa della morte del cantante Jim Diamond."}
{"id": "2006723", "revid": "235890", "url": "https://it.wikipedia.org/wiki?curid=2006723", "title": "Incredible String Band", "text": ""}
{"id": "2006728", "revid": "1632387", "url": "https://it.wikipedia.org/wiki?curid=2006728", "title": "Before the Dawn (gruppo musicale)", "text": "I Before the Dawn sono stati un gruppo musicale gothic metal/melodic death metal originario di Nastola, Finlandia.\nStoria.\nNel 1999 il musicista polistrumentista Tuomas Saukkonen produsse in autonomia la demo \"To Desire Part 1\" decidendo poi di coinvolgere un amico per suonare le parti di batteria, formando cos\u00ec il primo abbozzo della band.\nIl 10 gennaio 2013, dopo 7 album e 14 anni di carriera, Saukkonen annuncia l'intenzione di sciogliere i Before the Dawn e le sue altre band attive (Black Sun Aeon e RoutaSielu) per potersi concentrare interamente sul suo nuovo progetto Wolfheart."}
{"id": "2006736", "revid": "767487", "url": "https://it.wikipedia.org/wiki?curid=2006736", "title": "Hoelderlin", "text": "Gli Hoelderlin (il cui nome \u00e8 stato H\u00f6lderlin fino al 1973) sono una progressive folk band tedesca, attiva dal 1972."}
{"id": "2006742", "revid": "81103", "url": "https://it.wikipedia.org/wiki?curid=2006742", "title": "Pescatori di corallo italiani", "text": ""}
{"id": "2006744", "revid": "767487", "url": "https://it.wikipedia.org/wiki?curid=2006744", "title": "Ougenweide", "text": "Gli Ougenweide sono una progressive folk band tedesca, precisamente di Amburgo, attiva dal 1970 al 1985."}
{"id": "2006745", "revid": "767487", "url": "https://it.wikipedia.org/wiki?curid=2006745", "title": "Los Jaivas", "text": "Los Jaivas sono un gruppo musicale cileno formato nel 1963 di genere progressive folk."}
{"id": "2006747", "revid": "466539", "url": "https://it.wikipedia.org/wiki?curid=2006747", "title": "Esigenza Triangolo", "text": "Esigenza Triangolo era il nome di un piano di contingenza italiano predisposto al fine di impartire alle forze armate linee guida coordinate nel caso di un'insurrezione armata interna. Non \u00e8 noto a quando ne risalga la stesura.\nEra conservato in ogni caserma dell'esercito e dei carabinieri, in buste sigillate.\nStoria.\nSecondo il racconto di Amos Spiazzi, tenente colonnello di artiglieria, l'apertura delle buste fu ordinata col fonogramma \"attuate Esigenza Triangolo\" alle ore 20:45 del 7 dicembre 1970, in seguito al tentativo di colpo di Stato noto oggi come \"Golpe Borghese\". Il fonogramma era preceduto dalla parola d'ordine e, nota lo Spiazzi, non era seguito dalla parola \"esercitazione\"; fu perci\u00f2 interpretato come operativo e ne fu diramata conferma dalla catena gerarchica. Il fonogramma per\u00f2 non giunse attraverso la ordinaria procedura dei vertici militari, ma direttamente dal SID. Spiazzi fece muovere il suo reparto, il II Gruppo artiglieria da 105/22 dell'11\u00ba Reggimento artiglieria da campagna, dalla Caserma \"G. Duca\" di Montorio Veronese, dov'era di stanza, in direzione di Sesto San Giovanni. Il piano fu interrotto a notte fonda, mentre era in piena attuazione, con le forze armate nazionali gi\u00e0 mobilitate (anche all'Accademia militare di Modena e all'Arsenale di Venezia testimoni riferirono l'allestimento di postazioni di mitragliatrice).\nSpiazzi, che era peraltro membro del Fronte Nazionale, era stato informato da fonti monarchiche (era anche simpatizzante di questa fazione) che per l'8 dicembre il FN aveva organizzato una manifestazione di protesta per la visita di Tito in Italia; sospett\u00f2 trattarsi di una trappola e tramite un comune conoscente richiese un contatto con Junio Valerio Borghese per avvertirlo dei suoi sospetti, ma egli non diede peso alla segnalazione. Analoga telefonata Borghese ricevette dal colonnello Giuseppe Claudio Cond\u00f2, giudice del tribunale militare e collaboratore del SID. Dopo la telefonata di Cond\u00f2, Borghese spieg\u00f2 ai suoi uomini che il golpe non sarebbe stato portato a compimento perch\u00e9 mancava il sostegno delle forze armate. Quasi contemporaneamente, verso la mezzanotte il piano fu annullato ed i reparti furono fatti rientrare col fonogramma \"esercitazione\"."}
{"id": "2006749", "revid": "33689", "url": "https://it.wikipedia.org/wiki?curid=2006749", "title": "Soemo", "text": "Biografia.\nSoemo era principe di Emesa, discendente degli Achemenidi e degli Arsacidi, senatore romano e console.\nTra il 140 e il 144 fu messo sul trono del Regno di Armenia dall'imperatore romano Antonino Pio. Fu rovesciato all'inizio degli anni 160 dai Parti di re Vologase IV, ma a seguito delle campagne partiche di Lucio Vero risal\u00ec sul trono armeno nel 163.\nFu nuovamente rovesciato dal satrapo Tiridate all'inizio degli anni 170, ma i Romani intervennero nuovamente e Soemo sal\u00ec per la terza volta sul trono armeno nel 172 (con una nuova capitale, \"Caenepolis\" (Valarshapat).\nA Soemo succedette Vologase II (Vologase V di Partia) nel 180. Scelse di farsi seppellire a Garni, invece che nella necropoli reale arsacide di Ani (Kemah): la sua tomba \u00e8 stata identificata in un edificio greco-romano ionico, precedentemente ritenuto un tempio di Mitra."}
{"id": "2006750", "revid": "253269", "url": "https://it.wikipedia.org/wiki?curid=2006750", "title": "Marcel Dalio", "text": "Biografia.\nFiglio di una coppia di rumeni di religione ebraica, Marcel Dalio aveva iniziato la propria carriera negli anni venti nella rivista e nel music-hall, debuttando sul grande schermo nel 1932 con piccole parti di contorno. Nel 1937, la sua partecipazione al film \"Il bandito della Casbah\", nel ruolo di vigoroso meticcio/antagonista che diverr\u00e0 un suo cavallo di battaglia, lo avvi\u00f2 definitivamente a una promettente carriera nel cinema francese, e nei due anni successivi l'attore cre\u00f2 due dei suoi personaggi pi\u00f9 memorabili, quello di Rosenthal, il piccolo prigioniero di guerra ebreo in fuga con il luogotenente Mar\u00e9chal (Jean Gabin) ne \"La grande illusione\" (1937), e il mondano marchese de La Chesnaye ne \"La regola del gioco\" (1939), entrambi film cult di Jean Renoir.\nPer sfuggire alle persecuzioni naziste nella Francia occupata, dopo lo scoppio della seconda guerra mondiale Dalio si trasfer\u00ec a Hollywood con la sua seconda moglie, l'attrice Madeleine LeBeau. Accolto in California dallo scrittore e sceneggiatore Jacques Thery, che lo present\u00f2 al celebre agente Charles Feldman, l'attore si avvi\u00f2 a diventare uno dei pi\u00f9 noti caratteristi dell'epoca, specializzato in ruoli di stranieri melliflui e, in generale, di personaggi tendenzialmente ambigui. L'esilio forzato in America si apr\u00ec con l'ingaggio da parte di Josef von Sternberg per \"I misteri di Shanghai\" (1941), noir di ambientazione esotica in cui Dalio ebbe la parte di un croupier. Con classe e disinvolta autorevolezza, egli interpret\u00f2 il medesimo ruolo al tavolo da gioco del celebre Rick's Caf\u00e9 in \"Casablanca\" (1942), il capolavoro di Michael Curtiz in cui apparve anche la stessa moglie di Dalio, Madeleine LeBeau, nel ruolo di Yvonne, la \"bella\" del locale di Rick (Humphrey Bogart).\nSotto contratto con la 20th Century Fox dal 1942, Dalio interpret\u00f2 numerosi film sulla guerra e la Resistenza, tra i quali \"Paris After Dark\" (1943) di L\u00e9onide Moguy, e diede vita a tutta una variegata serie di personaggi, dal cantoniere al maitre d'hotel, dall'impiegato italiano al pescatore bretone, fino al politico francese Georges Clemenceau in \"Wilson\" (1944) di Henry King, biografia del 28\u00ba Presidente degli Stati Uniti d'America Thomas Woodrow Wilson. In \"Acque del sud\" (1944) di Howard Hawks, l'attore si ritrov\u00f2 a recitare con Humphrey Bogart e interpret\u00f2 il ruolo di G\u00e9rard, detto \"Frenchy\", il proprietario dell'hotel in Martinica che chiede a Harry \"Steve\" Morgan (Bogart) di noleggiargli il suo natante da pesca per trasportare alcuni membri della Resistenza francese.\nAl termine del conflitto, nel 1945 Dalio rientr\u00f2 in Francia ma fatic\u00f2 a ritrovare ruoli degni del successo che aveva ottenuto alla fine degli anni trenta, pur con eccezioni come nel caso di \"D\u00e9d\u00e9e d'Anvers\" (1947) di Yves All\u00e9gret, al fianco di Simone Signoret. Rimasto sotto contratto con la Fox, nel 1950 l'attore torn\u00f2 in America, divenuta la sua seconda patria, e riprese a pieno ritmo la carriera di interprete caratterista, partecipando a molti dei pi\u00f9 celebri film hollywoodiani dell'epoca, come \"Le nevi del Chilimangiaro\" (1952), \"Gli uomini preferiscono le bionde\" (1953), \"Sabrina\" (1954), \"Il sole sorger\u00e0 ancora\" (1957), \"Il diavolo alle 4\" (1961), \"I cinque volti dell'assassino\" (1963). In uno dei suoi ultimi film americani, \"Comma 22\" (1970), commedia antimilitarista di Mike Nichols, Dalio interpret\u00f2 il ruolo del patron italiano di una casa chiusa.\nDurante gli anni settanta, ultimo decennio della sua carriera, Dalio torn\u00f2 a lavorare per il cinema francese, interpretando film quali \"Le folli avventure di Rabbi Jacob\" (1973) di G\u00e9rard Oury, \"Che la festa cominci...\" (1975) di Bertrand Tavernier, \"L'ala o la coscia?\" (1976) di Claude Zidi, \"La prima comunione di Julien\" (1977) di Ren\u00e9 F\u00e9ret.\nAlla morte nel 1983, la sua salma \u00e8 stata inumata nel cimitero parigino di Bagneux."}
{"id": "2006752", "revid": "3082", "url": "https://it.wikipedia.org/wiki?curid=2006752", "title": "Vologase II di Armenia", "text": ""}
{"id": "2006753", "revid": "27767", "url": "https://it.wikipedia.org/wiki?curid=2006753", "title": "Bario solfato", "text": ""}
{"id": "2006755", "revid": "62004", "url": "https://it.wikipedia.org/wiki?curid=2006755", "title": "Fabio Eduardo Cribari Binho", "text": ""}
{"id": "2006761", "revid": "3082", "url": "https://it.wikipedia.org/wiki?curid=2006761", "title": "Sohaemus", "text": ""}
{"id": "2006762", "revid": "2039251", "url": "https://it.wikipedia.org/wiki?curid=2006762", "title": "Viktor Borisovi\u010d Christenko", "text": "Dal 2004 al 2012 \u00e8 stato Ministro per l'Industria e l'Energia. \u00c8 sposato con la politica Tat'jana Golikova."}
{"id": "2006764", "revid": "3082", "url": "https://it.wikipedia.org/wiki?curid=2006764", "title": "Vologase IV di Partia", "text": ""}
{"id": "2006771", "revid": "19286877", "url": "https://it.wikipedia.org/wiki?curid=2006771", "title": "Agasia", "text": ""}
{"id": "2006773", "revid": "7969", "url": "https://it.wikipedia.org/wiki?curid=2006773", "title": "WSBK", "text": ""}
{"id": "2006774", "revid": "278830", "url": "https://it.wikipedia.org/wiki?curid=2006774", "title": "Street Sharks", "text": ""}
{"id": "2006777", "revid": "36426", "url": "https://it.wikipedia.org/wiki?curid=2006777", "title": "Arco di Dolabella", "text": ""}
{"id": "2006780", "revid": "89688", "url": "https://it.wikipedia.org/wiki?curid=2006780", "title": "Madam Butterfly", "text": ""}
{"id": "2006792", "revid": "1568601", "url": "https://it.wikipedia.org/wiki?curid=2006792", "title": "Gunungapi Wetar", "text": "Gunungapi Wetar \u00e8 un'isola vulcanica isolata, situata a nord dell'Isola Wetar nel Mar di Banda, Indonesia. Lo stratovulcano si eleva solo 282 metri sopra il livello del mare, ma la sua altezza totale dal fondo dell'oceano supera i 5000 metri. Le eruzioni esplosive del 1512 e 1699 sono le uniche attivit\u00e0 note del vulcano in tempi recenti."}
{"id": "2006794", "revid": "6923", "url": "https://it.wikipedia.org/wiki?curid=2006794", "title": "Agatarco", "text": "Biografia.\nAgatarco, figlio di Eudemo di Samo, forse era isolano di nascita anch'egli, ma visse ad Atene.\nNon si conosce la formazione di Agatarco, ma Vitruvio, nella prefazione al settimo libro, ne ricorda le scenografie eseguite per Eschilo. Altre fonti ne ricordano i virtuosistici, ma decorativi, dipinti eseguiti per la casa di Alcibiade.\nI rapporti con il drammaturgo e l'uomo politico ne delineano gli estremi biografici e l'attivit\u00e0, bench\u00e9 di quest'ultima si riesca a dedurre poco.\nOpere.\nA proposito delle scenografie, il pittore avrebbe compilato un trattato che sarebbe poi servito di esempio ad Anassagora e Democrito per i loro libri sulla prospettiva."}
{"id": "2006796", "revid": "767487", "url": "https://it.wikipedia.org/wiki?curid=2006796", "title": "Stretto di Wetar", "text": "Lo stretto di Wetar (indonesiano: \"Selat Wetar\") \u00e8 un braccio di mare che separa la parte orientale dell'isola di Timor dall'isola Wetar. Esso si trova quindi tra gli Stati dell'Indonesia, a nord, e di Timor Est, a sud. \nA ovest dello stretto si trova l'isola Atauro, mentre ad est l'isola di Kisar. Nel suo punto pi\u00f9 stretto, misura 36 km di larghezza."}
{"id": "2006801", "revid": "1519373", "url": "https://it.wikipedia.org/wiki?curid=2006801", "title": "Message authentication code", "text": "In crittografia un message authentication code (MAC) \u00e8 un piccolo blocco di dati utilizzato per garantire l'autenticazione e integrit\u00e0 di un messaggio digitale, generato secondo un meccanismo di crittografia simmetrica: un algoritmo MAC accetta in ingresso una chiave segreta e un messaggio da autenticare di lunghezza arbitraria, e restituisce un MAC (alle volte chiamato anche \"tag\"). In ricezione il destinatario operer\u00e0 in maniera identica sul messaggio pervenuto in chiaro ricalcolando il MAC con lo stesso algoritmo e la stessa chiave: se i due MAC coincidono si ha autenticazione e integrit\u00e0 del messaggio inviato.\nIl valore MAC protegge dunque sia l'integrit\u00e0 dei dati del messaggio sia la sua autenticit\u00e0 permettendo al destinatario dello stesso (che deve anch'egli possedere la chiave segreta) di rilevare qualsiasi modifica al messaggio: ecco perch\u00e9 dovrebbe essere chiamato \"Message Authentication and Integrity Code\", MAIC.\nCome si desume quindi dalla descrizione, l'algoritmo MAC protegge solo da integrit\u00e0 dei dati, autenticit\u00e0 del mittente del messaggio, ma non dalla confidenzialit\u00e0 delle informazioni contenute nello stesso.\nPu\u00f2 per\u00f2 essere utilizzato insieme a un algoritmo di crittografia simmetrica che crittografa tutto il messaggio formula_1 con una chiave formula_2, verr\u00e0 effettuato quindi il MAC del messaggio formula_1 crittografato con formula_2 usando la chiave formula_5.\nVerr\u00e0 poi crittografato con un algoritmo di crittografia simmetrica (usando la chiave formula_2) il messaggio formula_1 e il suo MAC preparato con chiave formula_5.\nVerranno quindi inviati al destinatario: formula_9, formula_10 e formula_11\nLe due chiavi formula_2 (usata nella crittografia simmetrica) e formula_5 (usata nella creazione del MAC) non dovranno per\u00f2 essere uguali.\nGli algoritmi di MAC possono essere realizzati anche partendo da altre primitive crittografiche, come le funzioni crittografiche di hash (vedi l'HMAC) o i cifrari a blocchi (one-key MAC, CBC-MAC e PMAC).\nMessage integrity code.\nL'espressione \"message integrity code\" (MIC) \u00e8 usata frequentemente come sinonimo di MAC, soprattutto nell'ambito delle telecomunicazioni, dove l'acronimo MAC tradizionalmente si riferisce all'indirizzo MAC del dispositivo.\nTuttavia, alcuni autori usano \"MIC\" per indicare un \"message digest\", che \u00e8 differente da un MAC, poich\u00e9 non usa chiavi segrete ed \u00e8 ottenuto tramite funzione crittografica di hash. Questo tipo di codifica non fornisce autenticazione e, in linea di principio, neppure l'integrit\u00e0 dei dati (poich\u00e9 chiunque pu\u00f2 generare un digest di un messaggio differente tramite la stessa funzione di hash). L'integrit\u00e0 \u00e8 garantita solo se l'algoritmo MIC viene usato assieme a una funzione crittografica (come AES), che per\u00f2 a sua volta richiede l'utilizzo di una chiave. D'altro canto, un MAC, che di per s\u00e9 gi\u00e0 utilizza una chiave segreta, non necessita di essere cifrato per offrire lo stesso livello di sicurezza del MIC.\nNella RFC 4949 della IETF si sconsiglia l'utilizzo dell'espressione \"message integrity code\" e si raccomanda invece di usare termini pi\u00f9 specifici come \"checksum\", \"error detection code\", \"hash\", \"keyed hash\", \"message authentication code\" o \"protected checksum\".\nHashing.\nNonostante le funzioni di MAC siano simili alle funzioni crittografiche di hash, esse hanno differenti requisiti di sicurezza. Per essere ritenuta sicura, una funzione di MAC deve resistere alla falsificazione esistenziale quando viene sottoposta a un attacco con testo in chiaro scelto. Questo significa che anche se un attaccante avesse accesso a una macchina a oracolo che possiede la chiave segreta e genera i MAC dei messaggi scelti dall'attaccante, egli non potrebbe indovinare il MAC di nessun messaggio che non ha ancora chiesto all'oracolo di autenticare, se non facendo un improponibile quantitativo di calcoli.\nFirme digitali.\nI MAC differiscono dalle firme digitali in quanto sono sia generati che verificati utilizzando la stessa chiave segreta. Questo implica che il mittente e il destinatario del messaggio devono scambiarsi la chiave prima di iniziare le comunicazioni, come nel caso della crittografia simmetrica.\nPer questa ragione i MAC non forniscono la propriet\u00e0 del non ripudio offerta dalle firme digitali: qualunque utente che pu\u00f2 verificare un MAC \u00e8 anche capace di generare MAC per altri messaggi. Invece una firma digitale \u00e8 generata utilizzando la chiave privata di una coppia di chiavi (crittografia asimmetrica). Dato che la chiave privata \u00e8 nota solo al suo possessore, una firma digitale prova che un documento \u00e8 stato firmato esattamente dal suo proprietario e da nessun altro. Ecco che le firme digitali offrono la propriet\u00e0 del non ripudio.\nEsempio.\nIl mittente deve inviare un messaggio a un destinatario. Prima di effettuare l'operazione si accorda col destinatario su una chiave segreta.\nStabilita la chiave, utilizza una funzione di MAC per calcolare il MAC del messaggio e infine invia entrambi al destinatario. Questi calcola il MAC del messaggio ricevuto e poi lo confronta con il MAC allegato al messaggio stesso: se coincidono, il messaggio \u00e8 integro, altrimenti qualcosa \u00e8 andato storto."}
{"id": "2006806", "revid": "1305772", "url": "https://it.wikipedia.org/wiki?curid=2006806", "title": "Agatemero", "text": "Biografia.\nSi ritiene che Agatemero sia vissuto nel III secolo d.C., sicuramente dopo Claudio Tolomeo, che cita di frequente e prima della costruzione di Costantinopoli, nel 328 d.C., poich\u00e9 si limita a menzionare solo il sito dell'antica Bisanzio.\nUlteriore appiglio cronologico sarebbe la menzione di Albione come \u1f10\u03bd \u1f97 \u03c3\u03c4\u03c1\u03b1\u03c4\u03cc\u03c0\u03b5\u03b4\u03b1 \u1f35\u03b4\u03c1\u03c5\u03c4\u03b1\u03b9, ossia riferentesi alla costruzione del vallo di Settimio Severo, all'inizio del III secolo d.C..\nOpera.\nAutore di un \"Abbozzo di geografia\" (), che ci \u00e8 pervenuto, ha in parte come fonte Artemidoro di Efeso. Agatemero, comunque, non \u00e8 che un compilatore, che si limita a \"cucire\" insieme estratti, appunto, da Tolomeo ed Artemidoro, comunque fornendo preziose notizie sulla geografia precedente e sul metodo di misurazione stadiometrico.\nGeograficamente il trattato \u00e8 pre-tolemaico e comparabile con quelli di Pomponio Mela e Dionigi il Periegeta. I tre sono di portata analoga, ma il trattatello di Agatemero \u00e8 di minore rilevanza e senza pretese letterarie, anche perch\u00e9 la maggior parte del suo lavoro \u00e8 composto, come detto, da brani letterali e in parte di semplici nomi e numeri."}
{"id": "2006815", "revid": "1875018", "url": "https://it.wikipedia.org/wiki?curid=2006815", "title": "Schola (unit\u00e0)", "text": "La schola palatina o Schola (, al plurale Scholae; , al plurale \u03a3\u03c7\u03bf\u03bb\u03b1\u03af, \"Schola\u00ed\") era una dell'esercito del tardo Impero romano e impero romano d'Oriente, al diretto comando dell'imperatore e di cui costituivano un elemento della sua guardia palatina.\nLe \"scholae palatinae\" furono istituite all'inizio del IV secolo, per opera di Diocleziano o di Costantino I, il quale sciolse l'antica guardia imperiale dei Pretoriani. Le \"scholae\" furono poi divise tra l'Impero romano d'Occidente e d'Oriente: le prime, in quanto guardia imperiale, furono sciolte da Teodorico il Grande (continuarono ad esistere, forse come guardie cittadine di Ravenna, fino al VI-VII secolo), le seconde sopravvissero fino al tardo XI secolo, quando scomparvero durante il regno di Alessio I Comneno.\nNell'impero romano d'Oriente erano presenti nel VI secolo 7 unit\u00e0 di \"Scholae\" (portate a 11 da Giustino I e riportate a 7 da Giustiniano I) composte da 500 uomini ciascuna.\nIl nome si deve alle grandi sale del palazzo imperiale in cui si radunavano (le \"scholae\") e l'ammissione era soltanto a pagamento.\nCome unit\u00e0 dell'Impero romano.\nPrima del 312 esistevano gi\u00e0 unit\u00e0 come la \"schola gentilium\", che potrebbe essere stata creata dall'imperatore romano Diocleziano. Alternativamente, le \"scholae\" potrebbero essere state formate da Costantino I: dopo la battaglia di Ponte Milvio (312), infatti, Costantino sciolse la Guardia pretoriana, in quanto questa si era schierata con il suo avversario Massenzio.\nIl termine \"schola\" era comunemente usato agli inizi del IV secolo per indicare i corpi organizzati del seguito imperiale, sia civili che militari, e derivava dal fatto che occupavano determinate stanze all'interno del palazzo. Ogni \"schola\" era una unit\u00e0 di cavalleria, composta, all'epoca di Giustiniano I (VI secolo), da 500 cavalieri, reclutati soprattutto tra le trib\u00f9 germaniche: Franchi e Alamanni nella parte occidentale dell'impero e Goti in quella orientale.\nOgni \"schola\" era comandata da un tribuno, poi successivamente al V secolo da un \"comes scholarorum\", che aveva sotto il suo diretto comando un certo numero di ufficiali anziani detti \"domestici\" o \"protectores\". Nell'ambito civile le \"scholae\" furono alla fine poste sotto la direzione di un \"magister officiorum\". Se all'inizio erano tre unit\u00e0, nel V secolo la \"Notitia dignitatum\" elenca sette \"scholae\" nella parte orientale dell'Impero e cinque in quella occidentale.\nAl tempo di Giustiniano, ma forse anche prima, le \"scholae\" furono dislocate nelle citt\u00e0 della Tracia e della Bitinia, servendo nel palazzo a rotazione .\nIn virt\u00f9 del loro status di guardie gli \"scholares\" godevano di una paga e di privilegi maggiori rispetto ai semplici soldati.\nCol tempo, per\u00f2, le \"scholae\" andarono perdendola loro importanza e le proprio funzioni originarie, tant'\u00e8 che nella parte orientale furono rimpiazzate con gli \"excubitores\" dall'imperatore Leone I, mentre in quella occidentale furono sciolti da Teodorico il Grande. Sotto Zenone divennero delle truppe da parata.\nSebbene nel VI secolo rivestissero ormai un ruolo meramente cerimoniale, nel IV secolo le quattro \"scholares\" dette \"candidati\" formavano la guardia personale dell'imperatore e lo accompagnavano nelle spedizioni militari, cos\u00ec come accadde per quelle in Persia di Giuliano.\nLe \"scholae\" come \"tagmata\".\nLe \"scholae\", insieme agli \"excubitores\", continuarono a esistere fino al VII secolo/VIII secolo, anche se diminuite in grandezza, come semplici unit\u00e0 cerimoniali. Tuttavia, attorno al 743, dopo aver sedato la grande rivolta delle truppe dei thema, Costantino V riform\u00f2 la vecchia guardia di Costantinopoli nei nuovi reggimenti noti come \"tagmata\", che avrebbero dovuto fornire uno zoccolo duro di truppe professionali e fedeli. I \"tagmata\" erano unit\u00e0 professionali di cavalleria, stanziate dentro e intorno a Costantinopoli, che formavano la riserva centrale del sistema militare bizantino e il cuore dei corpi di spedizione imperiale. Fungevano anche da importanti trampolino di lancio per la carriera militare dei giovani aristocratici.\nSi discute sull'esatta grandezza dei \"tagmata\", che viene individuata tra i 1.000 e i 4.000 uomini. La loro struttura era uniforme. I \"scholai\" erano comandati dal \"domestikos t\u014dn schol\u014dn\", attestato per la prima volta nel 767. Questo ufficio crebbe gradualmente di importanza, al punto che a partire dal X secolo era divenuto di fato l'ufficiale anziano dell'intera armata, cio\u00e8 una specie di comandante in capo (Generalissimo che rispondeva solo all'imperatore. Attorno al 959, ci fu la divisione tra il \"domestikos t\u014dn schol\u014dn t\u0113s Anatol\u0113s\" (nella parte orientale) e il \"domestikos t\u014dn schol\u014dn t\u0113s Dys\u0113s\" in quella occidentale.\nIl \"domestikos\" aveva ai suoi comandi due luogotenenti (i \"topot\u0113r\u0113t\u0113s\"), ognuno dei quali comandava met\u00e0, un segretario (il \"chartoularios\") e un messaggero capo (il \"proex\u0113mos\"). Il \"tagma\" fu diviso in 20 unit\u00e0 pi\u00f9 piccole (I \"banda\") comandate da conti (\"kom\u0113s\"). Dal tardo X secolo compaiono 15 \"banda\" per ogni met\u00e0 degli \"scholai\", cosa che indica un aumento numerico e di grandezza Ogni \"kom\u0113s\" comandava cinque \"domestikoi\". C'erano anche 40 portabandiere (i \"bandophoroi\"), raggruppati in quattro categorie: \"prot\u0113ktores\" (\"protectors\", che derivavano dai \"protectores\"), \"eutychophoroi\", \"sk\u0113ptrophoroi\" e \"axi\u014dmatikoi\"."}
{"id": "2006816", "revid": "1573940", "url": "https://it.wikipedia.org/wiki?curid=2006816", "title": "Ceratosolen arabicus", "text": "Ceratosolen arabicus , \u00e8 un insetto imenottero della famiglia Agaonidae.\n\u00c8 l'insetto impollinatore di \"Ficus sycomorus\" e \"Ficus mucuso\"."}
{"id": "2006820", "revid": "2113959", "url": "https://it.wikipedia.org/wiki?curid=2006820", "title": "O\u017eujsko", "text": "La birra O\u017eujsko (in croato \"O\u017eujsko pivo\") \u00e8 una birra croata, che viene prodotta dalla \"Zagreba\u010dka pivovara\" (\"Birrificio di Zagabria\") dal 1892.\nViene chiamata colloquialmente \"\u017duja\" (Gjuja) e il suo nome non \u00e8 che la tradizione croata del termine m\u00e4rzen.\nLa O\u017eujsko \u00e8 una delle birre pi\u00f9 diffuse e popolari del Paese insieme alla Karlova\u010dko e quindi probabilmente la m\u00e4rzen con la maggior quota di mercato nel proprio paese al mondo.\n\u00c8 inoltre attualmente lo sponsor ufficiale della nazionale croata di calcio e (fino al 2009) della massima serie del campionato di calcio croato (\"Prva HNL\")."}
{"id": "2006822", "revid": "287204", "url": "https://it.wikipedia.org/wiki?curid=2006822", "title": "Ozujsko", "text": ""}
{"id": "2006825", "revid": "295581", "url": "https://it.wikipedia.org/wiki?curid=2006825", "title": "Message authentication Code", "text": ""}
{"id": "2006827", "revid": "767487", "url": "https://it.wikipedia.org/wiki?curid=2006827", "title": "To Kill", "text": "I To Kill si formano nel 2004 a Roma, come gruppo di amici appartenenti a formazioni musicali dello stesso genere, quali Face The Fact, The Difference, The King. . Hanno suonato al fianco di band del calibro di Parkway Drive, Suicide Silence e Bury Your Dead. Dopo il demo cd registrato con l'etichetta Still Life Records presso l'Hombrelobo Studio escono con l'album di debutto con l'etichetta American Catalyst Records, poi firmano con la GSR Music. I To Kill fanno parte della scena Straight Edge, i cui temi si possono ritrovare nei testi delle canzoni, e i cui simboli (quali le X sulle mani) si notano nelle esecuzioni dal vivo.\nIl 7 maggio 2010 la band ha annunciato sul suo profilo MySpace di aver intenzione di sciogliersi, dopo la pubblicazione del nuovo cd \"Antarctica\" e una serie di show che li porter\u00e0 in Europa e in Italia. \nNel 2019 la band ha annunciato che terr\u00e0 un ultimo show di reunion per dare l'addio definitivo ai fans, aggiungendo che non seguiranno altri concerti o altre pubblicazioni discografiche dei To Kill. Lo show si tiene l'11 Maggio 2019 in occasione della settima edizione del Venezia Hardcore Festival, presso il CS Rivolta di Marghera (Ve). La band pubblica inoltre un nuovo EP di inediti intitolato \"Unbowed\", che viene stampato sotto forma di LP 7\" in numero di copie limitate."}
{"id": "2006831", "revid": "1543377", "url": "https://it.wikipedia.org/wiki?curid=2006831", "title": "Ubuntu Live USB creator", "text": "Ubuntu Live USB creator (usb-creator) \u00e8 uno strumento ufficiale per creare Live USBs di Ubuntu da un CD Live o un'immagine ISO. Lo strumento \u00e8 incluso nei repository ufficiali di Ubuntu a partire dalla pubblicazione 8.04. Un'interfaccia per KDE \u00e8 stata pubblicata con Ubuntu 8.10 ed \u00e8 attualmente inclusa nell'installazione di base di Kubuntu."}
{"id": "2006832", "revid": "919135", "url": "https://it.wikipedia.org/wiki?curid=2006832", "title": "Pentacontagono", "text": "Un pentacontagono \u00e8 un qualsiasi poligono con 50 lati ed altrettanti vertici ed angoli; il pentacontagono regolare \u00e8 caratterizzato da angoli e lati tutti congruenti tra loro.\nPropriet\u00e0 geometriche.\nIl numero delle diagonali \"D\" di un pentacontagono \u00e8 il risultato della seguente formula, dove \"l\" \u00e8 il numero dei suoi lati:\nmentre la somma dei suoi angoli interni, essendo pari a tanti angoli piatti quanti sono i suoi lati meno due, vale:\nPentacontagono regolare.\nCiascun angolo interno, per quanto detto precedentemente, vale:\ninvece l'area \"A\" di un pentacontagono regolare di lato \"a\" \u00e8 ricavabile dalla seguente formula:"}
{"id": "2006833", "revid": "767487", "url": "https://it.wikipedia.org/wiki?curid=2006833", "title": "Robert Mallet", "text": "Mallet in Italia.\nIn Italia la sua fama \u00e8 da collegarsi al grave sisma che colp\u00ec la Basilicata ed il Cilento, il cui epicentro fu localizzato a Montemurro. Fu a capo di una spedizione scientifica inviata dalla Royal Society of London allo scopo di studiare gli effetti del terremoto e migliorare lo stato delle conoscenze di sismologia. Nel suo lavoro fu affiancato, tra gli altri, dal fotografo francese Alphonse Bernoud, il quale immortal\u00f2 le rovine dei paesi della Val d'Agri e del Vallo di Diano colpiti dal terremoto.\nCollegamenti esterni.\nLaboratorio Mallet"}
{"id": "2006842", "revid": "1149807", "url": "https://it.wikipedia.org/wiki?curid=2006842", "title": "Grande Catena Divisoria", "text": "La Grande Catena Divisoria (o \"altopiano orientale\"), \u00e8 la pi\u00f9 grande catena montuosa australiana, la quarta pi\u00f9 lunga del mondo. Si estende per pi\u00f9 di 3.500\u00a0km (2.175 miglia), con una larghezza che varia da circa 160 a pi\u00f9 di 300 chilometri, da Dauan Island fino all'estremit\u00e0 nordorientale del Queensland, percorrendo l'intera costa orientale attraverso il Nuovo Galles del Sud, poi nel Victoria e svoltando ad ovest, prima di perdersi completamente nella pianura centrale nel Victoria occidentale.\nLa grande differenza tra i bassopiani costieri e gli altopiani orientali ha influenzato il clima australiano, principalmente dovuto a precipitazioni orografiche, e queste aree di maggior rilievo si sono rivelate un paesaggio impressionante di burroni.\nStoria.\nLe catene erano originalmente occupate da trib\u00f9 aborigene australiane. In alcuni luoghi rimangono evidenti prove della loro occupazione da grotte decorate, villaggi e sentieri usati per viaggiare tra le regioni costiere e quelle interne.\nDopo l'insediamento europeo nel 1788, le catene furono un ostacolo all'esplorazione e all'insediamento dei coloni Britannici. Nonostante non fossero molto alte, parte degli altopiani era molto aspra.\nNel 1813, una strada utilizzabile fu finalmente scoperta direttamente ad ovest di Sydney attraverso le Blue Mountains a Bathurst da parte di Gregory Blaxland, che comprendeva William Lawson e William Charles Wentworth. (Le citt\u00e0 nelle Blue Mountain furono in seguito chiamate con il nome di questi uomini.) Questo fu l'inizio dello sviluppo dei distretti dell'agricoltura del Nuovo Galles del Sud interno. Furono trovate strade pi\u00f9 comode per raggiungere l'interno del Nuovo Galles del Sud verso Goulburn fino al sudovest, e ad ovest da Newcastle.\nFurono condotte esplorazioni successive attraverso e intorno alle catene montuose da Allan Cunningham, John Oxley, Hamilton Hume, Ludwig Leichhardt e Thomas Mitchell. Questi esploratori avevano l'obiettivo principale di trovare nuove terre per l'agricoltura.\nNei tardi anni trenta dell'Ottocento furono esplorati i pi\u00f9 fertili pascoli adiacenti alle catene montuose e alcuni insediamenti. Questi ultimi comprendevano le regioni di Gippsland e Riverina al sud, fin su alle pianure di Liverpool e alle depressioni del Darling al nord.\nFurono successivamente stabilite numerose strade e ferrovie attraverso numerose parti delle catene, anche se molte aree rimangono tuttora remote. Per esempio, nel Victoria orientale esiste solo una grande strada che attraversa gli altopiani da nord a sud.\nDescrizione.\nLa Catena Divisoria non consiste di una singola catena montuosa: \u00e8 costituita da un complesso di catene montuose, altopiani, regioni montuose e scarpate con una storia geologica complessa e molto antica. Il nome della divisione fisiografica per la massa montagnosa \u00e8 chiamata \"Cordigliera Australiana Orientale\".\nIl crinale della catena \u00e8 definito dallo spartiacque o confine tra il bacino di drenaggio tra i fiumi che sboccano direttamente verso est nell'Oceano pacifico, o a Sud nel Bass Strait, e quei fiumi che sboccano nel sistema fluviale Murray-Darling a ovest e nord. Al nord, i fiumi nel versante occidentale della catena sboccano verso il Golfo di Carpentaria.\nLe parti pi\u00f9 aspre e alte della \"catena\" non formano necessariamente parte del crinale della catena, ma possono essere diramate e ramificarsi da esse. Il termine \"Gran Catena Divisoria\" pu\u00f2 riferirsi specificamente al crinale di drenaggio della catena, o all'intero sistema di tavolati comprendendo tutti quelle colline e montagne della costa orientale dell'Australia e le pianure centrali e i bassopiani. Notevoli catene e altre caratteristiche che costituiscono parte del complesso montuoso hanno nomi distinti.\nCaratteristiche.\nAlcune parti degli altopiani che consistono di terre relativamente piane e ben irrigate secondo gli standard australiani furono sviluppate a fini agricoli o pastorali. Queste aree comprendono il tavolato di Atherton e i bassopiani di Darling nel Queensland e i tavolati settentrionali, gli altopiani e i tavolati meridionali nel Nuovo Galles del Sud. Altre parti dei tavolati sono troppo impervie per essere coltivate e sono state usate per silvicoltura. Molte parti degli altopiani che non sono stati sviluppati a fini agricolo-pastorali ora costituiscono parchi nazionali.\nTutte le aree alpine dell'Australia, comprendenti le proprie montagne pi\u00f9 alte, il monte Kosciuszko (2.228\u00a0m s.l.m.), fanno parte di questa catena montuosa. Le aree pi\u00f9 alte nel Nuovo Galles del Sud meridionale e del Victoria orientale sono conosciute col nome di Alpi australiane.\nIl cuore centrale della Gran Catena Divisoria \u00e8 punteggiato da centinaia di cime ed \u00e8 circondato da catene montuose pi\u00f9 basse o speroni, \"canyon\", valli e pianure di significanza regionale. Alcune delle pi\u00f9 grandi pianure comprendono le Pianure Alte dell'Australia sud-orientale, gli altopiani meridionali, gli altopiani centrali e gli altopiani Bogong nel Victoria. Altri tavolati considerati facenti parte della Grande Catena Divisoria sono gli altopiani Atherton, la regione del vino di Canberra e gli altopiani meridionali.\nLe catene Dandenong, le Bunya Mountains, le Blue Mountains, la catena Liverpool, le catene McPherson e la catena Moonbi sono alcuni degli speroni e delle catene montuose pi\u00f9 piccole che formano la catena divisoria pi\u00f9 grande. Altre catene e tavolati notevoli che costituiscono parte della Grande Catena Divisoria comprendono la catena Liverpool, la catena di Mount Royal e il Monaro. Nonostante alcune cime degli altopiani raggiungano altezze rispettabili di poco pi\u00f9 di 2.000 metri, l'et\u00e0 della catena montuosa e la sua erosione dimostrano che la maggior parte delle montagne non sono molto ripide, e ipoteticamente tutte le cime possono essere raggiunte senza equipaggiamento da alpinismo.\nIn alcune aree, come nelle Snowy Mountains, nelle Alpi Victoriane, nel Scenic Rim e nelle scarpate orientali della Nuova Inghilterra, gli altopiani formano una barriera significativa. La scarpata orientale \u00e8 sito di alcune cascate spettacolari che si formarono da fiumi che cadevano dai tavolati. In altre aree le pendici discendono lievemente e in alcuni luoghi la catena montuosa \u00e8 a mala pena percettibile.\nAlcuni rinomati valichi della catena montuosa comprendono il Coxs Gap, il Cunnigham Gap, il Dead Horse Gap, il Nowlands Gap e lo Spicers Gap.\nCitt\u00e0 degne di nota situare negli altopiani della catena montuosa sono Atherton, Toowoomba, Armidale, Oberon, Goulburn, Canberra, Walcha e Omeo. Molti altri paesi e citt\u00e0 sono poste nelle pianure e ai piedi delle colline adiacenti agli altopiani. C'\u00e8 una forte storia naturale e un attaccamento culturale alla regione della Catena Divisoria in paesi e in talvolta remote propriet\u00e0 terriere."}
{"id": "2006853", "revid": "1711941", "url": "https://it.wikipedia.org/wiki?curid=2006853", "title": "Erba pipa", "text": ""}
{"id": "2006856", "revid": "111990166", "url": "https://it.wikipedia.org/wiki?curid=2006856", "title": "Delfine", "text": "Nella mitologia greca, Delfine () era il nome di due draghi divini che vengono usati rispettivamente da Tifone e Apollo.\nIl mito.\nSotto tale nome ritroviamo:"}
{"id": "2006858", "revid": "486946", "url": "https://it.wikipedia.org/wiki?curid=2006858", "title": "Galenas", "text": ""}
{"id": "2006859", "revid": "295581", "url": "https://it.wikipedia.org/wiki?curid=2006859", "title": "Testamento di Liebig", "text": ""}
{"id": "2006861", "revid": "1745361", "url": "https://it.wikipedia.org/wiki?curid=2006861", "title": "Delfo (mitologia)", "text": "Nella mitologia greca, Delfo era il nome di uno degli eroi della citt\u00e0 di Delfi, di cui \u00e8 visto come il leggendario fondatore.\nNella mitologia.\nSecondo varie versioni, la sua discendenza \u00e8 comunque eroica\u02d0 alcuni lo indicano come figlio di Poseidone e Melanto (figlia di Deucalione), che per giacere con lei il dio dei mari si trasform\u00f2 in un delfino. \nAltri autori, invece, ne fanno un figlio di Apollo e di una donna non bene identificata\u02d0 ad esempio, Celeno, figlia di Hyamus e nipote di Lycorus, e, secondo altri, da Tia, la figlia dell'autoctono Castalio, o da Melaina, la figlia di Cefisso. In un'altra versione, sua madre \u00e8 Melanis, una figlia di Hyamus e Melantea, e il padre non \u00e8 menzionato.\nSi dice che Delfo abbia ereditato il regno di suo nonno nei pressi del monte Parnaso, che abbia sposato Castalia e che abbia avuto due figli, un figlio Castalio e una figlia Femonoe, la prima persona a scrivere esametri; un'altra versione aggiunge come figlio Pythis, che governava il paese sul monte Parnaso e da cui l'oracolo ricevette il nome di Pytho (Pizia). Suo nipote tramite Castalio era Lafrio, e il suo bisnipote Noutio."}
{"id": "2006862", "revid": "124123", "url": "https://it.wikipedia.org/wiki?curid=2006862", "title": "Marc Segar", "text": "Avendo lui stesso tale sindrome, ha deciso di scrivere una sorta di \"manuale di sopravvivenza\", con lo scopo di migliorare la qualit\u00e0 della vita degli Asperger e degli autistici.\nI suoi lavori, divenuti popolari all'inizio degli anni novanta, sono stati tra i primissimi scritti ad offrire una prospettiva pi\u00f9 approfondita su tale condizione vista dall'interno.\nMarc Segar si \u00e8 diplomato in biochimica e sarebbe deceduto a seguito di un incidente stradale. In altre fonti tuttavia si parla di suicidio."}
{"id": "2006863", "revid": "1555966", "url": "https://it.wikipedia.org/wiki?curid=2006863", "title": "Motore immobile (album)", "text": "Motore immobile \u00e8 il primo album in studio del musicista italiano Giusto Pio, pubblicato nel 1979.\nDescrizione.\nIl disco \u00e8 prodotto da Franco Battiato, che presta la sua voce per la prima traccia, sotto lo pseudonimo di Martin Kleist. Inizialmente la parte vocale era stata affidata a Demetrio Stratos, che per\u00f2 non pot\u00e9 partecipare a causa della sua anemia.\nL'album si caratterizza per un tappeto sonoro monolitico costituito da organo, voce, piano e violino che si intrecciano uno sull'altro. Il titolo, di matrice aristotelica, viene cos\u00ec spiegato da Pio: \u00abImmaginiamo i meccanismi rotanti di un qualsiasi motore: man mano che ci si sposta dalla periferia al centro, verso il perno della ruota, diminuisce il movimento. Cos\u00ec spostandoci verso il centro di un suono diminuisce la sensazione dinamica, finch\u00e9 da un massimo di staticit\u00e0 si sprigiona un massimo di energia.\u00bb Il secondo brano, \"Ananta\", quasi-citazione all'\u0100nanda induista, segue lo stile de \"L'Egitto prima delle sabbie\" di Battiato, con un alternarsi di arpeggi al pianoforte e lunghe pause con risonanze.\n\"Motore immobile\" \u00e8 stato ristampato in CD nel 1996 e nel 2004, sempre su etichetta Cramps, e in LP dalla Soave nel 2017, in due edizioni in vinile nero e trasparente."}
{"id": "2006865", "revid": "1442080", "url": "https://it.wikipedia.org/wiki?curid=2006865", "title": "Jos\u00e9 Manuel Moreno", "text": "Soprannonimato \"El Charro\", ha legato il suo nome a la M\u00e1quina ed \u00e8 considerato uno dei giocatori pi\u00f9 completi della storia del calcio argentino e il 5\u00ba giocatore sudamericano pi\u00f9 forte di tutti i tempi, dopo Pel\u00e9, Maradona, Di Stefano e Garrincha.\nCarriera.\nNazionale.\nCon la Nazionale argentina ha vinto due Coppa America; nel 1941 e nel 1947. In una sola partita di Coppa America, contro l'Equador, segn\u00f2 5 gol ancora oggi record della manifestazione."}
{"id": "2006866", "revid": "125385026", "url": "https://it.wikipedia.org/wiki?curid=2006866", "title": "Comitati d'Azione per l'Universalit\u00e0 di Roma", "text": "I Comitati d'Azione per l'Universalit\u00e0 di Roma (CAUR) furono un'organizzazione politica italiana avente lo scopo di coltivare l'unione fra tutti i partiti fascisti presenti nel mondo, una \"Internazionale fascista\" sul modello del sovietico Komintern.\nStoria.\nA partire dalla fine degli anni venti il regime fascista inizi\u00f2 a rivolgere lo sguardo oltre frontiera. La stagione dell'universalismo fascista fu sostenuta da numerosi gerarchi ed intellettuali e, infine, appoggiata dal Duce.\nNel luglio 1933 vennero quindi costituiti da Benito Mussolini i Comitati d'Azione per l'Universalit\u00e0 di Roma (CAUR) su ispirazione di Asvero Gravelli e affidati poi alla presidenza di Eugenio Coselschi. Quest'ultimo, militare ed ex-attendente di Gabriele D'Annunzio a Fiume, gett\u00f2 le basi dell'organizzazione con il sostegno di Fulvio Suvich e Dino Alfieri.\nVenne in questo modo creata la base di un'Internazionale fascista, per molti aspetti speculare al Komintern comunista, con una struttura organizzata e composta da ispettori itineranti, intelligence, attivit\u00e0 ai limiti della cospirazione, propaganda.\nI CAUR ebbero inizialmente il compito di inquadrare i simpatizzanti stranieri residenti in Italia e, in prospettiva, di preparare il terreno all'estero mediante la creazione di una rete di rapporti tra il partito-guida italiano ed i suoi epigoni.\nObbiettivo di fondo e principio ispiratore di Gravelli era per\u00f2 quello di creare una sorta di panfascismo, ossia una sorta di unione e collaborazione tra tutti i movimenti e le esperienze fasciste europee, in modo da creare un'unit\u00e0 continentale fascista opposta a quella dei pensatori di fazione democratica. In quest'ottica, i Comitati d'Azione per l'Universalit\u00e0 di Roma dovevano mostrare ed affermare la superiorit\u00e0 del fascismo nei confronti delle dottrine avversarie, liberalcapitalismo e marxismo, in modo da aggregare i movimenti e gli intellettuali fascisti europei attorno al fascismo italiano, al mito della latinit\u00e0 e alla figura del Duce.\nEssi si trovarono subito di fronte alla difficolt\u00e0 di dare una definizione univoca di \"fascismo\", date le grandi differenze riscontrate nei partiti che si definivano tali, inoltre furono a volte accusati di costituire una vera e propria organizzazione di \"intelligence\" per l'infiltrazione del fascismo all'estero.\nNel 1934 organizzarono il Congresso Fascista di Montreux. E a Montreux si tenne anche la seconda conferenza mondiale nell'aprile 1935.\nNel settembre del 1938, durante il messaggio rivolto all'\"Internazionale fascista\" di Erfurt, il presidente dei CAUR Eugenio Coselschi si richiamava tra l'altro alla \"saggezza del Corano\", in opposizione alle \"nefaste dottrine che propongono l'assoggettamento di tutte le nazioni e di tutte le razze alla tirannia di un'unica razza sottomessa alle prescrizioni del Talmud\". Si fanno insomma sempre pi\u00f9 frequenti, nel corso degli anni trenta, i richiami ad una \"costruttiva collaborazione fra due inestimabili forze spirituali quali il Fascismo e l'Islamismo.\nFurono sciolti nel 1939.\nIdeologia.\nRifacendosi all'esperienza italiana, l'internazionale accettava qualsiasi variante del fascismo (compreso il nazionalsocialismo)."}
{"id": "2006870", "revid": "1983214", "url": "https://it.wikipedia.org/wiki?curid=2006870", "title": "New England (disambigua)", "text": ""}
{"id": "2006871", "revid": "118481458", "url": "https://it.wikipedia.org/wiki?curid=2006871", "title": "Alfabeti kazaki", "text": "La lingua kazaka viene trascritta con tre alfabeti: latino, cirillico e arabo.\nL'alfabeto cirillico \u00e8 tuttora utilizzato in Kazakistan e in Mongolia, anche se un decreto presidenziale dell'ottobre 2017 ha imposto la transizione completa verso l'alfabeto latino entro il 2025.\nStoria.\nIl Kazakistan \u00e8 uno Stato parzialmente europeo (circa 1/7 del suo territorio si trova ad ovest del fiume Ural) ed \u00e8 la nazione dell'Asia centrale che maggiormente risente di influssi dall'Europa, specialmente dalla Russia negli ultimi secoli. Come nel caso dell'alfabeto e della lingua russa, presente nella lingua kazaka in molti modismi linguistici.\nRecentemente si sta manifestando nel governo di Astana, la nuova capitale, una nuova influenza dall'Europa: l'alfabeto latino.\nGi\u00e0 dal febbraio 1926, al Primo Plenum del Congresso turcologico del Comitato centrale per il nuovo alfabeto turco nell'Unione Sovietica, fu deciso di usare l'alfabeto latino per la lingua Kazaka, grazie specialmente ai linguisti Polivanov e Jakovlev, che promossero l'uso dell'Alfabeto latino negli Stati turchi dell'Unione sovietica.\nDal 1927 al 1940 nel Kazakistan sovietico fu usato l'alfabeto latino, anche a seguito della decisione di Kemal Atat\u00fcrk -appoggiata da quasi tutto il mondo accademico delle popolazioni turche- di occidentalizzare gli Stati turchi anche nel sistema di scrittura.\nFu usato specificamente l\"'alfabeto uniforme turco\" fino al 1940 quando Stalin lo fece sostituire con il cirillico, allo scopo di russificare i Kazaki (detti storicamente \"Cosacchi\"). All'interno dell'Unione Sovietica il linguaggio Kazaco us\u00f2 obbligatoriamente l'alfabeto cirillico fino alla crisi del sistema comunista sul finire degli anni ottanta.\nSituazione attuale.\nSoltanto dopo l'indipendenza del Kazakistan nel 1991 le autorit\u00e0 locali cercarono di sostituire il cirillico, anche allo scopo di rovesciare l'egemonia russa nel nuovo Stato indipendente. Infatti nei primi anni novanta erano russi circa il 40% degli abitanti del Kazakistan, ma detenevano quasi tutte le leve del potere socio-economico.\nNel 2006 il Presidente Nursultan Nazarbaev propose di procedere lentamente - in un periodo di 15 anni - verso l'uso esclusivo del kazako in alfabeto latino, come si stava facendo nell'Uzbekistan ed era stato fatto con successo nell'Azerbaigian e nel Turkmenistan.\nQuesto progetto sarebbe costato 300 milioni di dollari USA, ma avrebbe rinforzato l'identit\u00e0 nazionale dei Kazaki e rinforzato i legami coll'Europa Unita e l'Occidente, secondo il Presidente kazako.\nIl 13 dicembre 2007, per\u00f2, \u00e8 stato lo stesso presidente Nazarbaev a sospendere il progetto. A suo avviso, \u201cper pi\u00f9 di settant'anni abbiamo scritto e letto in cirillico, e nel nostro Paese vivono pi\u00f9 di 100 gruppi etnici; pertanto non dobbiamo aver fretta nel cambio di alfabeto, perch\u00e9 abbiamo bisogno di pace e stabilit\u00e0\". La questione linguistica, per\u00f2, di tanto in tanto \u00e8 tornata nel dibattito politico: nel 2011 alcuni intellettuali kazaki hanno proposto di togliere al russo lo status di lingua ufficiale, ma la proposta \u00e8 stata respinta.\nAttualmente alcuni siti web del governo sono disponibili sia in alfabeto cirillico che in alfabeto latino.\nTra questi quello ufficiale del governo del Kazakistan e quello dell'Agenzia informativa statale, dove si trova anche la versione in latino.\nAlfabeto latino.\nUn certo numero di alfabeti latini sono in uso per scrivere la lingua kazaka. Una variante basata sull'alfabeto turco \u00e8 utilizzata ufficiosamente dalla diaspora kazaka in Turchia, nei paesi occidentali e in Kazakistan. Come con altre lingue turche dell'Asia centrale, un alfabeto latino fu introdotto dai sovietici e usato dal 1929 al 1940 quando fu sostituito con il cirillico.\nNell'ambito di un programma di modernizzazione, il decreto 569 del presidente kazako Nursultan Nazarbayev ha ordinato la sostituzione dell'alfabeto cirillico con uno latino entro il 2025. Nel 2007, Nazarbayev ha affermato che la trasformazione dell'alfabeto kazako dal cirillico al latino non dovrebbe essere affrettata, come ha osservato: \"Per 70 anni, i kazaki hanno letto e scritto in cirillico. Pi\u00f9 di 100 nazionalit\u00e0 vivono nel nostro stato. Quindi abbiamo bisogno di stabilit\u00e0 e pace. Non dovremmo avere fretta nel problema della trasformazione dell'alfabeto\".\nNel 2015, il Ministro della Cultura e dello Sport Arystanbek Mukhamediuly ha annunciato che era in corso un piano di transizione, con specialisti che lavoravano sull'ortografia per accogliere gli aspetti fonologici della lingua. Il 12 aprile 2017, il presidente Nazarbayev ha pubblicato un articolo sul quotidiano statale \"Egemen Qazaqstan\" che annunciava il passaggio all'alfabeto latino entro il 2025, una decisione attuata con un decreto.\nNazarbayev ha sostenuto che \"la lingua e la cultura kazaka sono state devastate\" durante il periodo del dominio sovietico e che porre fine all'uso del cirillico \u00e8 utile per riaffermare l'identit\u00e0 nazionale. Il nuovo alfabeto latino \u00e8 anche un passo per indebolire la tradizionale influenza russa sul paese, poich\u00e9 la lingua russa \u00e8 la seconda lingua ufficiale del paese. L'alfabeto latino proposto inizialmente cercava di evitare digrafi (come \"sh\", \"ch\") e segni diacritici (come \"\u00e4\" o \"\u00e7\"). In effetti, il presidente Nazarbayev aveva espressamente dichiarato che il nuovo alfabeto non doveva contenere \"ganci o punti superflui\". Invece, il nuovo alfabeto, che si basa su una traslitterazione del cirillico in lettere latine, avrebbe usato gli apostrofi per indicare quelle lettere kazake in cui non esisteva un equivalente latino diretto. \u00c8 simile all'alfabeto latino karakalpako e all'alfabeto uzbeko.\nUna versione rivista dell'alfabeto latino 2017 \u00e8 stata annunciata a febbraio 2018. Il decreto presidenziale 637 del 19 febbraio 2018 modifica il decreto del 2017 e l'uso degli apostrofi \u00e8 stato sospeso e sostituito con segni diacritici e digrafi. In particolare, il nuovo alfabeto usa l'accento acuto dove altri alfabeti preferiscono usare le dieresi.\nIl Kazakistan ha lanciato alcune applicazioni e siti web per facilitare il passaggio all'alfabeto latino. Uno di questi \u00e8 un nuovo portale web, Qazlatyn.kz, che utilizza il nuovo alfabeto latino per riportare notizie e altre informazioni sul Kazakistan.\nQazaqsa.\nL'alfabeto del Qazaqsa era precedentemente utilizzato in maniera ufficiosa e possiede 38 differenti lettere, delle quali 11 sono vocali.\nConfronto.\nEsempio dell'alfabeto latino 2018 e Qazaqsa:\n\"Barlyq adamdar t\u00fdmysynan azat j\u00e1ne qadir-qas\u0131eti men kuqyqtary te\u0144 bolyp d\u00fan\u0131ege keledi.\"\n\"Barl\u0131q adamdar twm\u0131s\u0131nan azat j\u00e4ne qadir-qas\u00efeti men kuq\u0131qtar\u0131 te\u00f1 bol\u0131p d\u00fcn\u00efege keledi\"\n(Tutti gli uomini nascono liberi ed uguali in dignit\u00e0 e diritti)."}
{"id": "2006877", "revid": "767487", "url": "https://it.wikipedia.org/wiki?curid=2006877", "title": "La dea cannibale", "text": "\"La dea cannibale (Mondo Cannibale)\" \u00e8 un film diretto nel 1980 da Jess Franco e Francesco Prosperi (con lo pseudonimo di Franco Prosperi).\nAppartiene al genere dei Cannibal movies, a cui il regista spagnolo si era gi\u00e0 accostato nello stesso anno con \"Jungfrau unter Kannibalen\", film prodotto in Germania, sempre con l'attore italiano Al Cliver (Pier Luigi Conti) nei panni del protagonista.\nGenesi e caratteri generali.\nIn origine il film doveva essere prodotto dalla Magna Films di Madrid e uscire in Spagna con il titolo \"Rio Salvaje\". Si ignora come, ma il progetto pass\u00f2 nelle mani dell'Eurocin\u00e9, la casa di produzione parigina con la quale Franco aveva collaborato sin dai primi anni sessanta. \u00c8 inoltre certa una partecipazione occulta di capitali italiani, ci\u00f2 che spiega la presenza della starlette italiana Sabrina Siani, nonch\u00e9 la scelta di accreditare la colonna sonora a Roberto Pregadio: solo di recente il regista ha rivelato di aver composto lui la partitura, assieme al suo abituale collaboratore Daniel J. White.\n\"Mondo Cannibal\" fu presentato al \"March\u00e9 du Film\" del Festival di Cannes del 1980, insieme a \"Terreur cannibal\" di Julio P\u00e9rez Tabernero, prodotto dalla stessa Euricin\u00e9, alla cui sceneggiatura collabor\u00f2 lo stesso Franco. Per contro, la versione italiana di \"Mondo Cannibal\", intitolata La dea cannibale, assegn\u00f2 la regia a Tabernero.\nNell'operazione furono coinvolti altri due nomi di registi relativamente famosi: il francese Jean Rollin, che ide\u00f2 il soggetto, e l'italiano Franco Prosperi, a cui nei titoli di testa dell'edizione in lingua inglese \u00e8 attribuita la produzione e in un certo senso la paternit\u00e0 del film (\u00abA Film by Franco Prosperi\u00bb). La presenza del nome di Prosperi \u00e8 significativa, poich\u00e9 un regista omonimo aveva diretto alcuni film del ciclo iniziato con \"Mondo cane\", che con i Cannibal movies rientrava in quel filone di \"cinema verit\u00e0\" che all'epoca fece scalpore per i contenuti visivi, scandalosi, brutali e spesso ripugnanti. Nell'intenzione del produttore, \"Mondo Cannibal\", che rinviava ai film di Prosperi sin dal titolo, intendeva dunque sfruttare il successo dei sottogeneri \"Mondo\" e \"Cannibal\". Sennonch\u00e9 il regista accett\u00f2 l'incarico con l'idea di farne tutt'altro.\nFranco conosceva i Cannibal movies, ne aveva visti un paio (il primo era stato \"Cannibal Holocaust\" di Ruggero Deodato) ma li aveva trovati \u00abdisgustosi\u00bb. Di recente, egli ha spiegato le ragioni di questa avversione nell'intervista pubblicata tra gli extra del DVD della Blue Underground:\nLa ragione per cui accett\u00f2 ugualmente di girare \"Mondo Cannibal\" l'ha spiegata nel seguito della stessa intervista: \u00abL'unica cosa che mi andava bene era l'esotismo. Il film aveva azione, avventura, horror\u00bb.\nDal momento che il produttore, Daniel Lesoeur, gli lasci\u00f2 sufficiente libert\u00e0, Franco decise di ricreare l'Amazzonia in una foresta di palme non lontana da Alicante, utilizzando come cannibali un gruppo di zingari spagnoli a cui dipinse i volti con colori sgargianti, e di attingere ad alcuni documentari conservati a Madrid per alcune scene che dovevano svolgersi a New York.\nLe sequenze di cannibalismo le realizz\u00f2 in slow-motion, puntando sull'effetto cromatico dei volti degli zingari che, dipinti come maschere, sfilacciano carne cruda; alternandole a immagini analoghe in bianco e nero. Il risultato, come ha sottolineato il regista, fu ben lontano da quello degli choccanti film di Deodato: \u00ab\"In confronto penso che il mio film sia un film di Walt Disney\".\u00bb Tipici del regista sono la rappresentazione sottile e complessa del rapporto che lega padre e figlia e il finale solo apparentemente lieto, in cui L\u00e9na torna nel mondo civile contro la sua volont\u00e0, separandosi dai suoi affetti.\nAnouchka Lesoeur, figlia del produttore, interpret\u00f2 le scene in cui la protagonista appare bambina.\nTrama.\nJeremy Taylor sta viaggiando attraverso i fiumi dell'Amazzonia insieme alla moglie e alla figlia, quando la sua barca viene attaccata da alcuni indigeni cannibali che divorano la moglie Elisabeth e traggono prigioniero Jeremy. La piccola L\u00e9na riesce invece a nascondersi nell'imbarcazione, finch\u00e9 lo stregone cannibale e suo figlio Yakek\u00e9 la ritrovano svenuta sulla riva di un fiume e la portano al villaggio, dove viene venerata come \"dea bianca\".\nDopo aver subito l'amputazione di un braccio, Jeremy fugge dalla trib\u00f9 dei cannibali e, trovato soccorso, riesce a rimpatriare a New York. La sua guarigione, sia fisica che psicologica, \u00e8 tuttavia lenta. Decisiva \u00e8 la presenza di Ana, la dottoressa che, dopo averlo curato con amore, si fidanza con lui. Ma Jeremy \u00e8 ossessionato dall'idea di ritrovare la figlia, di cui crede di vedere l'immagine riflessa sul vetro di un negozio. Cos\u00ec, dopo dieci anni, riesce ad organizzare una nuova spedizione nella terra dei cannibali, finanziata da un miliardario amante dell'avventura, Charles Fenton, e dalla sua compagna Barbara Shelton.\nDurante il viaggio, i membri della spedizione vengono uccisi uno dopo l'altro dagli indigeni nascosti tra la vegetazione. Solo Jeremy, Ana e un giovane fotografo raggiungono il villaggio ma come prigionieri, e la dottoressa viene immediatamente divorata dai cannibali.\nL\u00e9na, che nel frattempo \u00e8 cresciuta e ha sposato Yakak\u00e9, il figlio dello stregone, sembra non riconoscere il padre; ma quando apprende che all'indomani i due uomini saranno sacrificati, decide di liberarli nottetempo. Jeremy la supplica di tornare negli Stati Uniti con lui, ma L\u00e9na non vuole lasciare quelli che ormai sono i suoi luoghi e le sue persone.\nGi\u00e0 sulla strada del ritorno, Jeremy decide di tornare al villaggio per giocare l'ultima carta. Si introduce di nascosto nella tenda di L\u00e9na e la rapisce. Mentre sta lasciando il villaggio, viene per\u00f2 scoperto da Yakak\u00e9, che nel fiume, davanti alla folla degli indigeni, affronta in un duello rusticano prima il fotografo, sconfiggendolo, e poi lo stesso Jeremy, il quale riesce ad avere il sopravvento nonostante il braccio amputato.\nMentre Yakak\u00e9 saluta per sempre la sua \"D\u00e9ese blanche\", Jeremy e la figlia ripartono verso la civilt\u00e0.\nEdizioni in DVD.\nIl film \u00e8 stato pubblicato in DVD il 13 novembre 2007 dalla Blue Underground, negli Stati Uniti con il titolo \"Cannibals\". L'edizione, di ottima qualit\u00e0 video, include solo la traccia audio inglese. Gli extra contengono un'intervista a Jess Franco intitolata \"Franco Holocaust\".\nIn precedenza il film era uscito in Germania (\"Inferno der Kannibalen\") il 3 giugno 2002 per la X-Rated Kult (solo la traccia audio tedesca), in Francia (\"Mondo Cannibale\") il 10 aprile 2004 per la CDCD e in Gran Bretagna (\"Cannibals\") il 21 giugno 2004 per la Screen Entertainment. L'edizione francese, di bassa qualit\u00e0 video, \u00e8 l'unica che include il doppiaggio originale.\nIn Italia il film \u00e8 uscito solo in VHS per la Poker Video e la Antoniana Film, ma \u00e8 annunciata l'uscita del dvd italiano (Enjoy Movies) per il gennaio 2011.\nVisa d'exploitation.\nn. 52.347"}
{"id": "2006878", "revid": "729019", "url": "https://it.wikipedia.org/wiki?curid=2006878", "title": "Fairey Seafox", "text": "Il Fairey Seafox era un idroricognitore catapultabile prodotto dall'azienda britannica Fairey Aviation Company Ltd alla fine degli anni trenta ed impiegato durante la seconda guerra mondiale.\nStoria del progetto.\nIl Seafox nasce dalla specifica S.11/32 emessa dal Ministero dell'aria britannico che prevedeva la fornitura di un velivolo da ricognizione marittima per la Royal Navy alla Fleet Air Arm. Il prototipo vol\u00f2 per la prima volta nel 1936. A causa delle non rilevanti prestazioni del propulsore adottato, gravato anche da congeniti problemi di raffreddamento ai cilindri posteriori, il Seafox risult\u00f2 sottopotenziato ed attestato di una velocit\u00e0 di atterraggio maggiore a quella desiderata. Nonostante ci\u00f2, dopo le prove di valutazione le prestazioni vennero giudicate soddisfacenti ed in linea ai requisiti minimi richiesti dalla specifica, per cui venne avviato alla produzione e la Fairey inizi\u00f2 le consegne dei velivoli agli incrociatori nel 1938. I Seafox imbarcati appartenevano al 700 Naval Air Squadron della Fleet Air Arm.\nTecnica.\nIl Seafox era un idrovolante a scarponi biplano di aspetto tradizionale. La fusoliera, realizzata interamente in metallo, era monoscocca, dotata di due abitacoli in tandem, l'anteriore aperto per il pilota ed il posteriore chiuso e dotato di ampia finestratura per l'osservatore. Posteriormente terminava in un impennaggio classico dall'unica deriva di grandi dimensioni. Le due ali superiore ed inferiore erano di ugual misura, con l'inferiore leggermente spostata verso la parte posteriore, collegate tra loro da una serie di montanti e tiranti in filo d'acciaio. Nella parte inferiore della fusoliera erano collegati, tramite una robusta intelaiatura metallica tubolare, i due galleggianti di generose dimensioni. La propulsione era affidata ad un Napier Rapier, un 16 cilindri dalla particolare configurazione ad H, raffreddato ad aria e capace di 395 hp (295 kW), che abbinato ad un'elica tripala consentiva al velivolo di raggiungere i 171 km/h (106 mph) di velocit\u00e0 per un'autonomia di 708 km (440 mi).\nImpiego operativo.\nDurante la Battaglia del R\u00edo de la Plata del 13 dicembre 1939, il Seafox imbarcato sull'incrociatore HMS Ajax venne utilizzato per fornire indicazioni per il tiro nell'attacco e l'affondamento dell'incrociatore pesante della Kriegsmarine Admiral Graf Spee da parte della Forza G, la Divisione Sud Americana, formata da unit\u00e0 navali alleate. Il pilota fu il primo ufficiale della Fleet Air Arm ad essere decorato con la Distinguished Flying Cross durante la guerra.\nIl Seafox rimase in servizio fino al 1943 operando nella prima parte del conflitto dagli incrociatori HMS \"Emerald\", HMS \"Orion\", HMS \"Ajax\", HMS \"Arethusa\", e HMS \"Penelope\", oltre agli incrociatori ausiliari HMS \"Pretoria Castle\", HMS \"Asturias\", e HMS \"Alcantara\". La Royal Australian Navy inoltre equipaggi\u00f2 con il Seafox le HMAS \"Perth\", HMAS \"Sydney\" e HMAS \"Hobart\"."}
{"id": "2006890", "revid": "119191604", "url": "https://it.wikipedia.org/wiki?curid=2006890", "title": "Houyi", "text": "Houyi (), conosciuto anche come Yi, \u00e8 un personaggio mitologico cinese. Talvolta viene rappresentato come il dio dell'arco, sceso dal paradiso fin sulla terra per aiutare il genere umano; altre volte \u00e8 invece rappresentato come il capo della trib\u00f9 Youqiong (), durante il regno di Xiang della dinastia Xia. La moglie di Houyi si chiama Chang'e, che in alcune versioni della mitologia \u00e8 la dea della luna.\nL'era dei dieci soli.\nNella mitologia cinese il sole viene rappresentato da un uccello con tre zampe. La leggenda vuole che esistessero dieci di questi uccelli, tutti progenie di Dijun, dio del paradiso d'oriente. I dieci uccelli del sole risiedevano su un gelso che cresceva nel mare orientale; ogni giorno uno dei dieci uccelli veniva scelto per accompagnare Xihe - la dea madre del sole - in un giro intorno al mondo sul suo carro.\nUn giorno, nell'anno 2170 a.C., gli uccelli del sole, stanchi della routine, decisero di alzarsi in volo tutti assieme, facendo scaldare improvvisamente la terra. Il risultato fu che i raccolti appassirono, i laghi e gli stagni si asciugarono, mentre gli esseri umani e gli animali collassarono o si nascosero in rifugi. Il tempo passava senza che la situazione migliorasse cos\u00ec Yao, imperatore della Cina, decise di invocare il dio Dijun affinch\u00e9 intervenisse in soccorso. \nDijun era al corrente del misfatto degli uccelli del sole, suoi figli, e mand\u00f2 Houyi, il dio dell'arco, a dar loro una lezione. Dijun voleva che Houyi semplicemente li spaventasse, in modo tale che in futuro non avrebbero pi\u00f9 commesso una tale insubordinazione. Houyi stesso voleva risolvere la crisi in modo pacifico, ma quando vide in che condizioni si era ridotta la terra a causa del gesto sconsiderato degli uccelli del sole, decise di ricorrere a misure estreme. Houyi cominci\u00f2 cos\u00ec ad abbattere con le sue frecce i figli di Dijun: l'imperatore Yao, dopo che il nono uccello venne ucciso, si affrett\u00f2 a fermare Houyi, poich\u00e9 l'uccisione anche del decimo uccello del sole avrebbe lasciato la terra per sempre avvolta nelle tenebre. Houyi si ferm\u00f2 e venne salutato come un eroe dagli esseri umani, ma il suo comportamento avrebbe ben presto attirato l'ira degli dei.\nLa cacciata dal paradiso.\nDijun era in collera con Houyi per aver assassinato nove dei suoi dieci figli, cos\u00ec lo band\u00ec dal paradiso e lo priv\u00f2 della sua immortalit\u00e0.\nA Houyi non importava di essere stato cacciato dal paradiso in quanto si trovava molto bene a vivere sulla terra. Houyi continu\u00f2 quindi a servire l'umanit\u00e0, anche se era evidente come il mondo fosse ormai precipitato nel caos pi\u00f9 completo e nessuno, n\u00e9 le divinit\u00e0 n\u00e9 i mortali, sapevano come risolvere la situazione. Solo il dio arciere, ormai ridotto a un comune essere umano, poteva porvi rimedio.\nLe eroiche missioni di Houyi.\nHouyi affront\u00f2 quindi una serie di mirabolanti avventure per salvare la Cina. Per prima cosa dovette vedersela con Fei Lian, signore dei venti, che creava tempeste in grado di sradicare i raccolti e scoperchiare le abitazioni. Fei Lian era uno spirito che generalmente prendeva le sembianze di un toro con un occhio solo con la coda di serpente; risiedeva nel Monte Tai ed era in grado di viaggiare facendosi trasportare dal vento. Fei Lian, avendo notato l'arrivo di Houyi nei pressi della caverna in cui viveva, si nascose in un sacco. Quando Houyi entr\u00f2 nel rifugio dello spirito, cap\u00ec subito il trucco e diede fuoco al sacco con una freccia incendiaria. Fei Lian tent\u00f2 allora la fuga, ma Houyi lo blocc\u00f2: ormai ferito, lo spirito si arrese e promise di non vessare pi\u00f9 l'umanit\u00e0 con le sue terribili tempeste.\nDurante il suo peregrinare, Houyi s'imbatt\u00e9 in un fiume che aveva rotto i propri argini. Houyi sapeva che doveva trattarsi dell'opera del turbolento dio dell'acqua, cos\u00ec scagli\u00f2 una freccia dentro al fiume. Subito dalle acque emerse una figura vestita di bianco, in sella a un cavallo bianco e con numerose guardie al suo fianco. Houyi lo assal\u00ec all'istante ferendolo all'occhio. Il dio fugg\u00ec veloce, cos\u00ec Houyi mir\u00f2 a una delle altre figure emerse dall'acqua, ma si accorse che si trattava di una ragazza disarmata. L'arciere scagli\u00f2 la freccia in modo tale da non colpire la fanciulla. Quest'ultima altro non era che Chang'e, la figlia del dio dell'acqua. Houyi rimase folgorato dalla sua bellezza divina e le chiese immediatamente di diventare sua moglie. Chang'e, con grande rispetto per l'eroe, accett\u00f2 la proposta.\nL'avversario successivo che Houyi dovette affrontare fu un gruppo di mostri che girovagavano per le terre causando terrore e morte. Tra di essi c'era Dente a scalpello, uno spaventoso gigante con un unico enorme incisivo che spuntava dalla sua bocca e con cui strappava la carne delle sue povere vittime. In aggiunta, un mostruoso serpente d'acqua (Bashe) stava atterrendo gli abitanti nei pressi del Lago Dongting, e il gigante Uccello del vento stava provocando delle tempeste semplicemente sbattendo le sue ali. Houyi riusc\u00ec a eliminare queste minacce una dopo l'altra e l'imperatore Yao, per ringraziarlo, gli confer\u00ec il titolo di Marchese Pacificatore del Paese.\nLa ricerca dell'immortalit\u00e0.\nCome gi\u00e0 detto, Houyi non era minimamente toccato dal fatto di essere stato bandito dal paradiso, ma trovava insopportabile l'idea che un giorno o l'altro sarebbe dovuto morire. In cerca quindi di una soluzione per riacquistare l'immortalit\u00e0, Houyi giunse al palazzo di Xi Wang Mu, la Regina Madre dell'Ovest, sul monte Kunlun. La dea conosceva alla perfezione le grandi gesta dell'arciere e accett\u00f2 di donargli l'elisir dell'immortalit\u00e0, ma a una condizione: sapendo che Houyi era un abile architetto, gli chiese in cambio di costruirle una dimora estiva. Houyi accett\u00f2 e per diversi mesi lavor\u00f2 alla costruzione del nuovo palazzo. Una volta ultimato l'edificio, Xi Wang Mu avvis\u00f2 Houyi che i due elisir che gli stava donando erano gli ultimi nel loro genere: l'arciere pens\u00f2 subito di utilizzarli per s\u00e9 e per sua moglie.\nL'ascesa di Chang'e sulla Luna.\nQuando Houyi torn\u00f2 a casa, scopr\u00ec che l'imperatore Yao aveva urgente bisogno di lui. Houyi, per affrettarsi a rispondere alle richieste dell'imperatore, si scord\u00f2 di bere immediatamente l'elisir. Cos\u00ec Houyi part\u00ec subito alla caccia di enormi cinghiali selvaggi e draghi che stavano terrorizzando la zona, e per mesi non ebbe notizie di casa.\nSola e annoiata a casa, Chang'e trov\u00f2 gli elisir e per curiosit\u00e0 li bevve entrambi. In quel momento, Houyi rincas\u00f2 e vide la moglie ascendere sulla Luna. Houyi ud\u00ec sua moglie piangere e chiedere aiuto, cerc\u00f2 di afferrarla ma non ci riusc\u00ec. Chang'e aveva guadagnato l'immortalit\u00e0, ma al caro prezzo di vivere per sempre sola sulla Luna, con la sola compagnia di alcune lepri bianche.\nLa morte di Houyi.\nIl dolore per la perdita della moglie cambi\u00f2 profondamente Houyi: divenne violento e da eroe amato da tutti si trasform\u00f2 in un odioso tiranno. \nIn passato, Houyi aveva insegnato agli esseri umani l'uso dell'arco e aveva un allievo prediletto, Feng Meng. L'abilit\u00e0 di Feng Meng con l'arco era notevole, al punto che un giorno decise di sfidare Houyi in una gara di tiro. Houyi vinse per\u00f2 facilmente la gara, facendo notare all'allievo che non sarebbe mai riuscito a raggiungere il suo livello. Accecato dalla gelosia, Feng Meng decise di assassinare il suo maestro, sentendosi anche giustificato dal fatto che oramai Houyi non era pi\u00f9 un grande eroe degno di tutti gli onori, ma un crudele tiranno. Cos\u00ec un giorno, nel bel mezzo di una partita di caccia, Feng Meng aggred\u00ec Houyi alle spalle con un bastone, massacrando il leggendario arciere. Le avventure di Houyi giunsero cos\u00ec a un'amara conclusione.\nVariazioni.\nCi sono variazioni nella leggenda di Houyi.\nUna di queste vuole che Houyi fosse il capo della trib\u00f9 Youqiong e che avesse salvato il mondo dalla siccit\u00e0 abbattendo i dieci soli e sconfiggendo innumerevoli creature mostruose. \nIn un'altra variante, la Regina Madre d'Occidente decise di convocarlo nel proprio palazzo e di ricompensare la sua bravura con la pillola dell'immortalit\u00e0 avvisandolo, per\u00f2, di non doverla mangiare subito, ma di far passare ben 12 mesi per \"prepararsi con la preghiera e il digiuno\" all'atto. Egli ascolt\u00f2 attentamente le parole della Regina e decise di nascondere in un posto sicuro di casa sua la pillola. Fu chiamato per\u00f2 per una missione urgente e in sua assenza la moglie non resistette e decise di assaggiare la pillola. Nel momento in cui la mise in bocca, la legge di gravit\u00e0 perse il suo potere su di lei ed inizi\u00f2 a volare. Terrorizzata per l'improvviso ritorno del marito, decise di volare fuori dalla finestra e l'uomo la insegu\u00ec con arco e frecce per mezzo cielo, ma un forte vento lo fece tornare indietro. La moglie, invece, vol\u00f2 verso la Luna e per il grande sforzo, sput\u00f2 l'involucro della pillola (la quale si trasform\u00f2 in un coniglio di giada). Chang'e invece si tramut\u00f2 in un rospo a tre zampe. Da allora continua a vivere sulla luna respingendo le frecce magiche che il marito le tira. Houyi decise quindi di costruire un palazzo sul sole ed essi si vedono il quindicesimo giorno di ogni mese. I due coniugi, simboli rispettivamente della luna e del sole, sono divenuti espressione di Yin e Yang.\nNella cultura di massa.\nLa leggenda di Houyi \u00e8 rappresentata nel videoclip della canzone \"Sunsets\", pubblicata nel 2003 della rock band australiana Powderfinger.\nL'arco di Houyi appare nella saga di assasin's creed"}
{"id": "2006892", "revid": "580197", "url": "https://it.wikipedia.org/wiki?curid=2006892", "title": "Assassinio sull'Orient-Express", "text": ""}
{"id": "2006894", "revid": "729019", "url": "https://it.wikipedia.org/wiki?curid=2006894", "title": "Heckler &amp; Koch G41", "text": "Il G41 \u00e8 un fucile d'assalto prodotto dall'azienda tedesca Heckler &amp; Koch in tiratura limitata a partire dal 1981.\nProgettato per sostituire il fucile HK 33, \u00e8 stato realizzato in modo da essere compatibile con gli standard NATO. La sua produzione \u00e8 stata interrotta, ma il brevetto \u00e8 stato acquisito dalla Franchi S.p.A.\nCaratteristiche.\nIl fucile riprende i caratteri del Heckler &amp; Koch G3, tra cui l'azionamento a massa battente con ritardo a rullini.\n\u00c8 dotato di un selettore per le modalit\u00e0 di fuoco, consentendo di scegliere tra fuoco automatico, a raffica da 3 colpi o semiautomatico oltre alla posizione di sicura.\nL'arma \u00e8 dotata di un proprio mirino metallico con apertura posteriore variabile in base alla distanza del bersaglio, selezionabile tra 200, 300 o 400 m. \u00c8 inoltre configurata per montare mirini telescopici o laser di standard NATO.\nLa canna \u00e8 dotata di rigatura a sei scanalature poligonali, ed \u00e8 predisposta per l'utilizzo di munizioni 5,56 \u00d7 45\u00a0mm, sia SS109 che M193. Alla fine della canna pu\u00f2 essere montato un parafiamma che pu\u00f2 servire anche per il lancio di particolari granate.\nTra gli altri accessori vi sono il manico per il trasporto, il bipiede e la baionetta. \u00c8 utilizzabile anche il lanciagranate da 40 mm Heckler &amp; Koch HK69A1.\nVarianti.\nIl fucile d'assalto G41 \u00e8 utilizzato in diverse varianti:"}
{"id": "2006898", "revid": "767487", "url": "https://it.wikipedia.org/wiki?curid=2006898", "title": "Derrick Burgess", "text": "Carriera professionistica.\nStagione 2001\nPreso come 63 scelta dai Philadelphia Eagles ha giocato 16 partite di cui 4 da titolare facendo 32 tackle di cui 25 da solo. In pi\u00f9 6 sack.\nStagione 2002\nHa giocato 1 partita con un solo tackle.\nStagione 2003\nNon ha giocato nessuna partita.\nStagione 2004\nHa giocato 12 partite di cui 11 da titolare facendo 24 tackle di cui 19 da solo. Inoltre ha fatto 2,5 sack e 4 deviazioni di lanci.\nStagione 2005\nPassa agli Oakland Raiders dove gioca 16 partite di cui 12 da titolare con 57 tackle\"record personale\" di cui 51 da solo. Ed ha fatto 16 sack\"record personale\" e 3 fumble forzati\"record personale\".\nStagione 2006\nHa giocato 16 partite tutte da titolare facendo 50 tackle di cui 43 da solo. Inoltre ha 11 sack e un fumble forzato.\nStagione 2007\nHa giocato 14 partite tutte da titolare facendo 39 tackle di cui 32 da solo. Inoltre ha 8 sack e una deviazione difensiva.\nStagione 2008\nHa giocato 10 partite tutte da titolare facendo 24 tackle di cui 16 da solo, 3,5 sack, 2 deviazioni difensive e un fumble forzato ma non recuperato. Ha saltato dalla 6 alla 11 settimana per un infortunio al tricipite. Nella 12 settimana contro i Denver Broncos finalmente \u00e8 rientrato. \nStagione 2009\nDopo non essersi presentato ai primi allenamenti estivi, \"Burgess\" \u00e8 stato scambiato ai \"Patriots\" per la 3 e 5 scelta del draft NFL 2010. Ha giocato 16 partite di cui 6 da titolare facendo 35 tackle di cui 28 da solo, 5 sack e un fumble forzato.\nStagione 2010\nNel 2010, Burgess \u00e8 tornato agli Eagles, ritirandosi a fine stagione."}
{"id": "2006904", "revid": "339392", "url": "https://it.wikipedia.org/wiki?curid=2006904", "title": "Mondo Cannibale", "text": ""}
{"id": "2006905", "revid": "339392", "url": "https://it.wikipedia.org/wiki?curid=2006905", "title": "White Cannibal Queen", "text": ""}
{"id": "2006906", "revid": "339392", "url": "https://it.wikipedia.org/wiki?curid=2006906", "title": "The Cannibals", "text": ""}
{"id": "2006907", "revid": "767487", "url": "https://it.wikipedia.org/wiki?curid=2006907", "title": "Cannibals", "text": "Cannibals \u00e8 un brano musicale di Mark Knopfler, distribuito come singolo nel 1996.\nLa canzone presenta marcate influenze cajun; essa fu proposta dal vivo \u2013 con l'aggiunta di estese sezioni strumentali \u2013 durante le tourn\u00e9e \"The First Solo Tour\" e \"Kill to Get Crimson World Tour\".\nIl singolo ha raggiunto la 42\u00aa posizione delle classifiche nel Regno Unito."}
{"id": "2006909", "revid": "290948", "url": "https://it.wikipedia.org/wiki?curid=2006909", "title": "Acido arachidico", "text": ""}
{"id": "2006911", "revid": "120806654", "url": "https://it.wikipedia.org/wiki?curid=2006911", "title": "Marzo pazzerello, guarda il sole e prendi l'ombrello", "text": "Marzo pazzarello guarda il sole e prendi l'ombrello, \u00e8 un proverbio popolare, che tende a sottolineare la variabilit\u00e0 del tempo meteorologico, relativa al periodo primaverile..\nMarzo pazzarello.\nLa letteratura popolare offre un numero piuttosto vasto di proverbi, provenienti da tutte le regioni d'Italia, aventi come comune denominatore il vento. Il vento di questo periodo dell'anno possiede ancora, a tratti, caratteristiche invernali, ma nello stesso tempo \u00e8 gi\u00e0 primaverile.\nL'alternanza di sole e di pioggia, l'incerto passaggio dal freddo al caldo \u00e8 una condizione ottimale per la campagna, in quanto stimola la vegetazione con gradualit\u00e0, sospinge alcuni fenomeni naturali, come ad esempio il consolidamento della radice e lo sboccio della gemma, evitando che possano esporsi inavvertitamente al gelo, talvolta ancora presente in questo periodo.\nBreve rassegna.\nProverbi dialettali.\n(\"Sole di marzo, cuocimi le natiche e non cuocermi altro\"). \nQuesto proverbio evidenzia i timori che il sole di marzo suscitava presso la popolazione, vista anche l'usanza contadina, diffusa ancora ai primi del Novecento, di recarsi sul tetto della casa, per voltare le spalle al sole e mostrare solo quella parte del corpo nuda citata nel proverbio. In base all'antica credenza popolare, il rituale dell'esposizione associato alla declamazione a voce alta del proverbio, era necessario sia per non abbronzare in modo pericoloso la pelle sia per allontanare le malattie."}
{"id": "2006913", "revid": "6923", "url": "https://it.wikipedia.org/wiki?curid=2006913", "title": "Nexus (azienda)", "text": "Nexus \u00e8 un Internet Service Provider italiano con sede a Roma\nNasce nel 1987 come BBS, originariamente sotto il nome di Dark Side. A partire dal 1993 introduce nei propri servizi e-mail, alcuni newsgroup, il proprio sito web e la possibilit\u00e0 di collegarsi direttamente ad Internet mediante protocollo SLIP, immediatamente seguito da PPP. \n A met\u00e0 degli anni 90 conduce, tra i primi in Italia, sperimentazione in Realt\u00e0 Virtuale ( )\nNel corso degli anni successivi Nexus ha continuato ad operare specializzandosi su soluzioni custom e trasferimento di know-how per le aziende."}
{"id": "2006920", "revid": "183694", "url": "https://it.wikipedia.org/wiki?curid=2006920", "title": "Assunta Meloni", "text": "Biografia.\nLaureata in lingue alla Sapienza - Universit\u00e0 di Roma e perfezionata all'Universit\u00e0 degli Studi di Urbino Carlo Bo, docente presso i Dipartimenti della Formazione e di Studi Storici dell'Universit\u00e0 degli Studi della Repubblica di San Marino dopo aver insegnato nella scuola media, nel giugno 2006 \u00e8 diventata membro del Consiglio Grande e Generale (nel gruppo di Alleanza Popolare) e di varie commissioni consiliari.\nAssunta Meloni \u00e8 stata successivamente eletta rappresentante di San Marino al Consiglio d'Europa.\n\u00c8 stata presidente dell'Associazione oncologica sammarinese.\nHa svolto la carica di Capitano reggente nel periodo tra il 1\u00ba ottobre 2008 e il 1\u00ba aprile 2009.\nHa due figli."}
{"id": "2006924", "revid": "140509", "url": "https://it.wikipedia.org/wiki?curid=2006924", "title": "Post hoc ergo propter hoc", "text": "Post hoc, ergo propter hoc (locuzione latina che alla lettera significa \"dopo di ci\u00f2, quindi a causa di ci\u00f2\") \u00e8 un sofisma che consiste nell'assumere per causa quello che \u00e8 un antecedente temporale, ovvero si pretende che se un avvenimento \u00e8 seguito da un altro, allora il primo deve essere la causa del secondo. Spesso la locuzione \u00e8 semplificata in post hoc.\nQuesto sofisma \u00e8 un errore per adduzione particolarmente insinuante, perch\u00e9 la conseguenza temporale sembra inerire al rapporto causale. L'errore \u00e8 di concludere solamente in base all'ordine degli avvenimenti piuttosto che tener conto di altri fattori che possono escludere la relazione. Una successione temporale \u00e8 necessaria perch\u00e9 ci sia una relazione causale, ma non \u00e8 sufficiente. I luoghi comuni, le credenze, le superstizioni e il pensiero magico sono il risultato di questo errore.\nPrincipio logico.\nL'argomento fallace pu\u00f2 essere cos\u00ec riassunto:\nIl fatto che due avvenimenti si succedano non implica che il primo sia la causa del secondo.\nNietzsche relaziona quelli che definisce \"occasionali seguiti\" alle \"causalit\u00e0 fantastiche\" che sono a fondamento di costumi e quindi di eticit\u00e0, essendo questa essenzialmente conformit\u00e0 al costume: "}
{"id": "2006925", "revid": "28592", "url": "https://it.wikipedia.org/wiki?curid=2006925", "title": "Marina di Massignano", "text": ""}
{"id": "2006927", "revid": "28592", "url": "https://it.wikipedia.org/wiki?curid=2006927", "title": "Compagnie teatrali", "text": ""}
{"id": "2006931", "revid": "1924342", "url": "https://it.wikipedia.org/wiki?curid=2006931", "title": "Blackout (Scorpions)", "text": "Blackout, pubblicato nell'aprile 1982, \u00e8 l'ottavo album studio della band heavy metal Scorpions, pubblicato dalla Mercury Records e prodotto da Dieter Dierks.\nDescrizione.\n Gli stessi Scorpions, nei loro numerosi concerti, ripropongono ancora oggi molte canzoni tratte da questo album tra le quali: \"Blackout\", \"No One Like You\", \"Dynamite\" e, meno spesso, \"When the Smoke Is Going Down\". L'album \u00e8 stato certificato 4 volte disco d'oro e 1 volta disco di platino, un risultato incredibile per una band tedesca, perch\u00e9 le band di maggior successo erano sempre state quelle provenienti da Inghilterra e Stati Uniti e incass\u00f2 milioni e milioni di dollari. Nel 1982 il disco si piazz\u00f2 undicesimo in Inghilterra, decimo in Germania e primo Francia.\nNel disco Don Dokken collabor\u00f2 alle parti corali per permettere a Meine di non sforzarsi troppo e di completare quindi le sue cure.\nIl titolo ovviamente si riferisce non ad un blackout \"meteorologico\", bens\u00ec di una persona proprio sull'orlo della crisi di nervi che alla fine diventa pazza. La copertina presenta un auto-ritratto dell'artista Gottfried Helnwein in camice bianco con benda in testa e forchette sugli occhi mentre lancia un urlo e manda in frantumi un vetro, ed \u00e8 una delle pi\u00f9 famose nonch\u00e9 meglio congegnate del genere.\nRegistrazione.\nEccezionalmente, Blackout non \u00e8 stato registrato in Germania (solo il mix di album e alcuni ulteriori registrazioni sono stati effettuati Germania, ai Dierks Studios di Colonia), ma in Francia, pi\u00f9 precisamente nella Villa San Peca\u00efre vicino a Nizza.\nPer il suono, la batteria \u00e8 collocata nella sala da pranzo di fronte al camino, mentre le chitarre sono al piano superiore. "}
{"id": "2006935", "revid": "125461521", "url": "https://it.wikipedia.org/wiki?curid=2006935", "title": "Martin\u0161\u0107ica", "text": "Martin\u0161\u0107ica \u00e8 il nome di due locatit\u00e0 croate della regione litoraneo-montana"}
{"id": "2006937", "revid": "1305772", "url": "https://it.wikipedia.org/wiki?curid=2006937", "title": "Madonna della Salute", "text": ""}
{"id": "2006939", "revid": "339392", "url": "https://it.wikipedia.org/wiki?curid=2006939", "title": "Apostolo Andrea", "text": ""}
{"id": "2006944", "revid": "228587", "url": "https://it.wikipedia.org/wiki?curid=2006944", "title": "San Martino in Valle", "text": ""}
{"id": "2006948", "revid": "46291", "url": "https://it.wikipedia.org/wiki?curid=2006948", "title": "Cerastium", "text": "Peverina (nome scientifico Cerastium L. 1753) \u00e8 un genere di piante Spermatofite Dicotiledoni appartenenti alla famiglia delle Caryophyllaceae, dall'aspetto di piccole erbacee annuali o perenni con delicati fiori bianchi.\nSistematica.\nSia la famiglia (\"Caryophyllaceae\") che il genere (\"Cerastium\") sono abbastanza vasti: la prima comprende una settantina di generi, il secondo un centinaio di specie (alcune classificazioni ne elencano fino a 200 e pi\u00f9); di queste quasi 50 sono spontanee dell'Italia.\nIl genere di questa scheda appartiene alla sottofamiglia delle \"Alsinoideae\" caratterizzata dall'avere il calice dialisepalo. \n\"Cerastium\" viene considerato un genere difficile che solo in questi ultimi anni \u00e8 stato studiato pi\u00f9 a fondo. Nel distinguere le varie specie, oltre alla morfologia generale della pianta (il portamento, il fusto, le foglie, i fiori, ecc.) si deve considerare con attenzione alcuni caratteri poco evidenti come:\nQui di seguito \u00e8 indicata una possibile classificazione di questo genere (classificazione APG):\nAltri testi per la Trib\u00f9 e Sottotrib\u00f9 propongono una diversa classificazione:\nEtimologia.\nIl nome del genere (\"Cerastium\") deriva da un vocabolo greco: \"k\u00e8ras\" (= corno); probabile riferimento alla struttura allungata a forma di corno dei suoi frutti. Fu poi latinizzato dal botanico germanico Johann Jacob Dillenius (1684-1747) che fu il primo ad inserirlo nella famiglia delle \"Caryophyllaceae\"; termine che fu ripreso definitivamente da Carl von Linn\u00e9 nel 1753.\nMorfologia.\nLe piante di questo genere hanno un particolare modo di vegetare rampando sul terreno e abbarbicandosi strettamente ad esso. Inoltre facilmente possono essere pubescenti o irsute ed hanno un aspetto biancastro \u2013 cotonoso, ma anche glauco. Raramente sono glabre. \nNon \u00e8 possibile individuare una forma biologica prevalente nell'ambito del genere: troviamo pi\u00f9 o meno in egual misura sia le Camefite (presenti al 25% nella flora spontanea italiana \u2013 sono piante perenni e legnose che svernano tramite gemme) che le Emicriptofite (presenti al 30% nella flora spontanea italiana \u2013 sono piante erbacee bienni o perenni che svernano tramite gemme) che le Terofite (presenti al 45% nella flora spontanea italiana \u2013 sono piante fondamentalmente annuali che superano la stagione avversa per mezzo dei semi).\nRadici.\nLe radici possono essere di vario tipo (fascicolate, avventizie, secondarie da rizoma, ecc.).\nFusto.\nI fusti sono prostrati (per le forme perenni sono anche radicanti in basso); oppure eretti o ascendenti. Nella maggioranza dei casi sono pubescenti, e spesso \u00e8 presente una ramosit\u00e0 dicotoma.\nFoglie.\nLe foglie hanno la lamina intera, non sono molto grandi e hanno in prevalenza una forma lineare (anche 6 volte pi\u00f9 lunghe che larghe). Lungo il fusto sono disposte in modo opposto e sono sessili. Quelle basali sono picciolate (non sempre). Sulla pagina fogliare sono presenti delle venature (da 1 a 5).\nInfiorescenza.\nL'infiorescenza \u00e8 lassa, ma comunque pu\u00f2 arrivare fino a 20 fiori terminali o (meno spesso) ascellari. A volte sono presenti delle brattee fogliose o erbacee con margini pi\u00f9 o meno scariosi. I peduncoli possono essere riflessi verso il basso appena sotto il calice.\nFiori.\nI fiori sono pentaciclici (formati da 5 verticilli: calice \u2013 corolla \u2013 androceo con 2 verticilli di 5 stami ciascuno - gineceo), pentameri, eteroclamidati (ossia il calice e la corolla sono ben differenziati), ermafroditi (raramente unisessili) e attinomorfi. Il perianzio e l'androceo sono \"ipogini\" (ossia sono inseriti pi\u00f9 in basso rispetto all'ovario che in questo caso si dice supero).\nFrutti.\nIl frutto consiste in una capsula cilindrica (qualche volta incurvata). I denti di deiscenza sono 10 oppure 8 oppure 6, e sono convoluti. I semi (da 15 a 150) sono di colore marrone con verruche superficiali.\nDistribuzione e habitat.\nNei nostri territori queste piante si trovano lungo i sentieri campestri piuttosto freschi ed umidicci, ma anche ai bordi dei campi e dei prati. Il terreno preferito \u00e8 quello a substrato calcareo ma leggero quasi arenario, ma anche (secondo la specie) terreni aridi e sabbiosi oppure tipici della flora sub-boschiva. Per le specie d'alta quota sono preferite le praterie alpine rase, ma anche i pascoli alpini oppure zone rocciose. Altri habitat sono i margini dei boschi di conifere e faggete.\n\u00c8 il bacino mediterraneo a fornire la maggior parte delle specie spontanee e sempre questa zona potrebbe anche essere considerata l'area di origine del genere anche se attualmente pu\u00f2 considerarsi cosmopolita in quanto le varie specie sono sparse un po' ovunque nel mondo, con l'unica eccezione dell'Australia nella quale si trova un'unica specie (\"Cerastium triviale\").\nEsaminando la distribuzione delle tre forme biologiche presenti in Italia, notiamo che le Emicriptofite abbondano al nord dell'Italia praticamente a tutte le quote; le Camefite sono abbastanza presenti al nord e al centro soprattutto nei piani vegetazionali montano \u2013 subalpino e alpino; infine le Terofite sono ugualmente presenti su tutto il territorio per\u00f2 a quote basse (piano collinare e montano).\nUsi.\nIn genere non sono piante usate n\u00e9 nell'industria, n\u00e9 nella farmacia popolare e neppure nell'alimentazione, anzi a volte sono considerate piante infestanti anche se la modesta consistenza del loro apparato vegetativo non presenta eccessive preoccupazioni per l'agricoltura.\nPossiamo anzi dire (riportando delle notizie apparse gi\u00e0 alla fine dell'800) che il bestiame al pascolo mangiano volentieri queste piante senza evitarle; in modo speciale le pecore ricercano il \"Cerastium arvense\" che cresce nei pascoli asciutti, magri e sabbiosi delle montagne.\nGiardinaggio.\nL'unico utilizzo di queste piante da parte dell'uomo \u00e8 nel giardinaggio. Sono comunque sempre adatte ad una ornamentazione complementare e discreta. Le aiuole cos\u00ec preparate si presentano ricche di biancastri fiorellini che nell'insieme creano delle omogenee e gradevoli macchie di colore. Producono soprattutto un bellissimo effetto fra i sassi di un giardino roccioso, o sulla sommit\u00e0 dei muri.\nSono facili da coltivare in quanto il loro accrescimento \u00e8 rapidissimo e si espandono a vista d'occhio. E non hanno neppure bisogno di terreni particolarmente trattati: si accontentano di un medio-basso contenuto di sostanze nutrienti su terreni comunque acidi e sempre calcarei. Queste piante si moltiplicano agamicamente per divisione annua dei cespi. Si possono ottenere buoni risultati anche con la semina. \nL'impiego nel giardinaggio, di queste piante, \u00e8 molto antico: dalle documentazioni del passato si pu\u00f2 risalire all'anno 1648 come primo ingresso nella flora orticola coltivata (questo vale per la specie \"Cerastium tomentosum\", forse la pi\u00f9 adatta per questo tipo di colture). Delle altre specie si hanno notizie un secolo dopo: 1710 per il \"Cerastium grandiflorum\"; e nell'Ottocento per il \"Cerastium biebersteinii\". Attualmente si possono contare a una mezza dozzina le specie di questo genere coltivate nei giardini europei.\nNote.\nAlcune specie del genere \"Cerastium\" sono utilizzate come piante alimentari dalle larve di lepidotteri. Ad esempio la \"Coleophora chalcogrammella\" si nutre del \"Cerastium arvense\", mentre la \"Coleophora striatipennella\" si nutre del \"Cerastium fontanum\"."}
{"id": "2006949", "revid": "110861183", "url": "https://it.wikipedia.org/wiki?curid=2006949", "title": "Birgeria", "text": "La birgeria (gen. Birgeria) \u00e8 un pesce osseo estinto, vissuto nel Triassico (250-200 milioni di anni fa). I suoi resti fossili sono stati ritrovati in molti giacimenti d'Europa, Cina, America del Nord e Groenlandia. \nDescrizione.\nLungo anche due metri, questo pesce era un grande predatore dotato di una bocca ampia; le mascelle erano armate con una fila di lunghi denti simili a zanne, affiancati da altri denti pi\u00f9 corti. Tutti gli elementi erano di forma conica, con un cappuccio di smalto traslucido e una radice a pareti ondulate e base striata. Il corpo della birgeria era eccezionalmente robusto e praticamente nudo ad esclusione di una piccola area coperta da minute scaglie ganoidi, che irrigidiva la regione caudale e il lobo dorsale della coda, che era eterocerca, con il lobo superiore retto dalla colonna vertebrale.\nStile di vita.\nLa birgeria doveva essere uno dei pesci pi\u00f9 grandi del suo ecosistema; insieme ad altri grandi predoni quali \"Saurichthys\" si muoveva in acque costiere alla ricerca di cibo, che doveva essere costituito quasi essenzialmente da altri pesci pi\u00f9 piccoli. Resti fossili di birgeria si rinvengono con una certa frequenza nei terreni triassici d'Europa, ma sono per lo pi\u00f9 frammentari. Nei giacimenti italo-svizzeri di Besano e Monte San Giorgio si rinvengono tali resti. Le specie pi\u00f9 note sono Birgeria acuminata, B. mougeoti e B. stensioei dell'Europa, B. americana dell'America del Nord, mentre in Cina \u00e8 stata rinvenuta B. liui e in Groenlandia B. groenlandica."}
{"id": "2006950", "revid": "1428919", "url": "https://it.wikipedia.org/wiki?curid=2006950", "title": "John Paul Papanicolaou", "text": "Amico della famiglia Onassis, \u00e8 divenuto famoso per aver acquistato e fatto restaurare lo yacht di Aristotele Onassis, il Christina O, che viene noleggiato come un charter a VIP o a famiglie amiche. Tra le persone che hanno utilizzato lo yacht ci furono Anna Nicole Smith, Paul McCartney e Tommy Lee dei M\u00f6tley Cr\u00fce.\nUn suo altro progetto era il restauro del Galeb, lo yacht presidenziale di stato del dittatore jugoslavo Tito, che all'epoca era il 3\u00b0 yacht pi\u00f9 grande al mondo. Il progetto tuttavia \u00e8 stato sospeso e il \"Galeb\" si trova ormeggiato in stato di abbandono nel porto di Martin\u0161\u0107ica.\nL'armatore \u00e8 morto di cancro ad Atene nel 2010."}
{"id": "2006983", "revid": "162893", "url": "https://it.wikipedia.org/wiki?curid=2006983", "title": "Chiesa di San Giovanni a Varna", "text": ""}
{"id": "2006986", "revid": "21880", "url": "https://it.wikipedia.org/wiki?curid=2006986", "title": "Specie di Cerastium", "text": "Elenco delle specie di \"Cerastium\":"}
{"id": "2006991", "revid": "28592", "url": "https://it.wikipedia.org/wiki?curid=2006991", "title": "Grigory Zhislin", "text": ""}
{"id": "2006992", "revid": "28592", "url": "https://it.wikipedia.org/wiki?curid=2006992", "title": "Grigori Zhislin", "text": ""}
{"id": "2006996", "revid": "1745361", "url": "https://it.wikipedia.org/wiki?curid=2006996", "title": "Demifonte", "text": "Nella mitologia greca, Demifonte era il nome di uno dei re della citt\u00e0 di Eleunte che si trovava nel Chersoneso di Tracia.\nIl mito.\nDa un oracolo del luogo aveva ricevuto l'ordine di sacrificare ogni anno una giovane donna per far cessare la carestia che da tempo faceva strage fra la sua gente, la donna doveva essere scelta fra i nobili del paese. Fra di essi vi era uno, Mastusio che si oppose, allora il re prese con la forza la figlia di quest'ultimo e la sacrific\u00f2. Per vendicarsi il nobile uccise le figlie del re e gli fece bere il loro sangue, una volta accortosi del misfatto uccise il nobile."}
{"id": "2006998", "revid": "36426", "url": "https://it.wikipedia.org/wiki?curid=2006998", "title": "Caff\u00e8 San Marco (Trieste)", "text": ""}
{"id": "2006999", "revid": "1745361", "url": "https://it.wikipedia.org/wiki?curid=2006999", "title": "Mastusio", "text": "Nella mitologia greca, Mastusio era il nome di un nobile della citt\u00e0 di Eleunte di cui si raccontano le gesta.\nIl mito.\nNella citt\u00e0 vi era una regola ferrea: ogni anno doveva essere sacrificata una donna nobile, lo aveva voluto l'oracolo del luogo. Lui aveva diverse figlie che voleva salvare in tutti i modi dal destino, per far ci\u00f2 decise che non avrebbe mai inserito il loro nome nelle urne se non faceva altrettanto il suo re. Il tiranno un giorno decise che non vi era bisogno dell'estrazione e uccise la figlia di Mastusio. Egli cerc\u00f2 vendetta invitando le figlie e il re a casa sua. Giunsero prima le ragazze che lui uccise e prese da loro il sangue che vers\u00f2 in un calice. alla venuta del re gli offr\u00ec la bevanda nefasta, appena accortosi dell'orribile gesto il sovrano prese il nobile e lo fece precipitare in mare che da allora prese il nome del nobile: mare mastusiano."}
{"id": "2007000", "revid": "287204", "url": "https://it.wikipedia.org/wiki?curid=2007000", "title": "Dalmanites", "text": "La dalmanite (gen. Dalmanites) \u00e8 un artropode estinto appartenente ai trilobiti. Visse tra il Siluriano e il Devoniano (435-380 milioni di anni fa) e i suoi resti sono stati ritrovati in Europa, Nordamerica, Sudamerica e Australia.\nDescrizione.\nLunga in media cinque centimetri, la dalmanite rappresenta una forma di trilobiti dall'aspetto particolarmente elegante: il margine anteriore e quello posteriore dell'esoscheletro, infatti, erano ornati di due spine. Il capo (cephalon) era di forma ellittica, con un margine piatto e basso, dotato di una spina relativamente corta. La glabella era prominente e divisa da solchi ben evidenti nella parte posteriore; ventralmente era presente un ipostoma di forma allungata. Le spine genali erano anch'esse allungate e rivolte all'indietro, e gli occhi avevano una caratteristica curvatura. \nIl torace era diviso in 10-12 segmenti, dotati di pleure moderatamente appuntite; il pigidio, invece, era molto sviluppato e comprendeva una serie di anelli la cui quantit\u00e0 variava da 11 a 14; al termine del pigidio era presente una lunga spina.\nHabitat.\nSi presume che la dalmanite non fosse una grande nuotatrice, ma vivesse sul fondale cibandosi di particelle di cibo. Gli studiosi ritengono che le due spine potessero aiutare l'animale a rimanere emerso dai fondali sabbiosi e stabilizzarsi sui terreni particolarmente melmosi. La specie tipo \u00e8 Dalmanites caudatus."}
