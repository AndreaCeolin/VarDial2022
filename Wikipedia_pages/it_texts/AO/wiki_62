{"id": "2110669", "revid": "474175", "url": "https://it.wikipedia.org/wiki?curid=2110669", "title": "Sultana (battello a vapore)", "text": "Il battello a vapore Sultana era un piroscafo a pale del Mississippi diventato tristemente famoso per essere diventato il protagonista del pi\u00f9 grave disastro marittimo nella storia degli Stati Uniti.\nIl disastro.\nIl 27 aprile 1865 sul fiume Mississippi non lontano da Memphis, il battello viene distrutto dall'esplosione di tre delle sue quattro caldaie.\nSi stima nell'incidente persero la vita un numero di persone compreso tra 1800 e 2400. Al momento del disastro, il Sultana era sovraccarico di passeggeri, in maggioranza soldati e ufficiali dell'esercito nordista rilasciati dai campi di prigionia sudisti. Inoltre, il fiume era in piena eccezionale. Il peso notevole, la forza della corrente e alcune riparazioni effettuate frettolosamente per non perdere il cospicuo incasso pagato dal governo per il ritorno a casa dei militari, provocarono l'esplosione e l'incendio che in breve tempo distrussero la nave. Ai passeggeri si present\u00f2 la terribile scelta se affrontare le fiamme o gettarsi nelle fredde e impetuose acque del fiume.\nLa notizia di questo disastro fu in parte oscurata dall'assassinio del presidente Abraham Lincoln e dalle vicende delle ultime settimane della guerra di secessione americana.\nIl battello.\nSi trattava di un piroscafo a vapore costruito nel 1863 dalla John Lithoberry Shipyard di Front Street a Cincinnati (Ohio). Aveva una stazza di 1559 tonnellate e un equipaggio di 85 persone."}
{"id": "2110671", "revid": "1573940", "url": "https://it.wikipedia.org/wiki?curid=2110671", "title": "Lophaetus occipitalis", "text": "L'aquila dal lungo ciuffo (Lophaetus occipitalis ()) \u00e8 un uccello da preda appartenente alla famiglia Accipitridae. Attualmente viene inclusa nel genere monotipico Lophaetus .\nL'aquila dal lungo ciuffo ha dimensioni minori dell'aquila marziale. La lunghezza si aggira sui 55\u00a0cm, con una apertura alare di 115\u00a0cm.\nIl piumaggio \u00e8 di colore bruno scuro, pi\u00f9 chiaro sul petto.\n\u00c8 diffusa in tutta l'Africa sub-sahariana.\nSi ciba di roditori ed uccelli.\nLa femmina depone normalmente due uova rotonde e di colore pallido."}
{"id": "2110674", "revid": "266224", "url": "https://it.wikipedia.org/wiki?curid=2110674", "title": "Acqua azzurra srl", "text": ""}
{"id": "2110679", "revid": "125078897", "url": "https://it.wikipedia.org/wiki?curid=2110679", "title": "Personaggi di Gunslinger Girl", "text": "Questa \u00e8 la lista completa dei personaggi del manga e dell'anime \"Gunslinger Girl\":\nEnte Pubblico per il Benessere Sociale.\nL'Ente Pubblico per il Benessere Sociale \u00e8 un'organizzazione del governo italiano, costituita per combattere il dilagante terrorismo e la criminalit\u00e0. \u00c8 diviso in due sezioni: la prima sezione utilizza soltanto uomini e donne adulte, mentre la seconda sezione utilizza prevalentemente delle \"marionette\", ossia della bambine dotate di un corpo artificiale, che vengono utilizzate nelle missioni pericolose, e i loro \"fratelli\", uomini adulti che le addestrano e si occupano di loro.\n\"Marionette\" di prima generazione.\nHenrietta.\n \u00e8 una bambina di 10 anni. Unica sopravvissuta alla strage della sua famiglia, avvenuta a Roma, \u00e8 stata violentata tutta la notte accanto ai cadaveri dei suoi genitori. Ricoverata in un ospedale con gravi ferite su tutto il corpo, \u00e8 stata presa in consegna dall'Ente Pubblico per il Benessere Sociale, che le ha ricostruito il corpo inserendo alcune parti artificiali, trasformandola in un cyborg, e le ha asportato l'utero. Successivamente, Henrietta \u00e8 stata sottoposta a un \"condizionamento\", ossia un lavaggio del cervello, che le ha cancellato tutti i suoi ricordi. La bambina \u00e8 stata quindi affidata al \"fratello\" Giuseppe ed \u00e8 entrata a far parte delle \"marionette\" di prima generazione. Henrietta indossa quasi sempre una camicia bianca, un gilet beige e una gonna nera, e ama osservare le stelle, in compagnia di Giuseppe o delle altre bambine. Suona il violino, tiene le sue armi in una custodia per violino Amati e usa un profumo Pupa. Dolce e timida, Henrietta \u00e8 segretamente innamorata di Giuseppe e iperprotettiva nei suoi confronti. In combattimento Henrietta utilizza prevalentemente Sig Sauer P239, una mitraglietta FN P90 e un fucile d'assalto FN FAL.\nHenrietta prende parte a una missione a Roma in piazza di Spagna, in cui, insieme a Doriella e a Rico sventa un attentato organizzato dal Movimento delle Cinque Repubbliche. Inoltre, sempre a Roma, Henrietta salva insieme a Rico la vita a Giuseppe, sparando su una macchina che andava incontro al ragazzo. Cercando il covo in cui si nascondono i terroristi Franco, Franca e Pinocchio, Henrietta viene colpita da un'esplosione provocata da una mina antiuomo, e riporta ferite all'occhio sinistro e al mignolo sinistro. Henrietta partecipa insieme a Rico, Doriella e Angelica, alla missione che prevede il salvataggio di Claes, che \u00e8 stata rapita dopo essersi finta la figlia di un senatore. Nel volume 14 del manga, Henrietta e Jose si recano a Torino con il resto della squadra per sventare un attentato del Movimento delle Cinque Repubbliche che progetta di far esplodere un ordigno nucleare. Nel bel mezzo dell'azione, Henrietta ha una visione del momento nel quale mor\u00ec suo padre, e sparando a casaccio colpisce inavvertitamente Jose, ferendolo gravemente. Anche lei viene ferita, e Jose, ricordandole il patto che avevano stipulato insieme all'epoca dell'incidente di Elsa de Sica, le punta la pistola in un occhio. Entrambi verranno ritrovati morti poco dopo, entrambi colpiti in un occhio, rendendo difficile capire chi dei due abbia effettivamente commesso l'omicidio-suicidio. \u00c8 doppiata in giapponese da Y\u016bka Nanri (prima serie) e Kana Akutsu (seconda serie) e in italiano da Eva Padoan.\nAngelica.\n ha 10 anni. \u00c8 stata investita dal suo stesso padre, in bancarotta, per ottenere i soldi dell'assicurazione. Ricoverata in ospedale con gravi ferite, \u00e8 stata curata dall'Ente Pubblico per il Benessere Sociale, che l'ha utilizzata come cavia per sperimentare i corpi artificiali, quindi le ha ricostruito il corpo applicandole degli arti artificiali e l'ha sottoposta a \"condizionamento\", fatto che le ha cancellato tutti i ricordi passati. Angelica \u00e8 divenuta cos\u00ec la capostipite delle \"marionette\" di prima generazione ed \u00e8 stata affidata a Marco, che \u00e8 divenuto suo \"fratello\". Angelica \u00e8 stata la prima bambina sottoposta a \"condizionamento\", quindi soffre di frequenti perdite di memoria e, in certi momenti, sembra molto debole, ricorda improvvisamente cose passate e ha frequenti allucinazioni. Angelica utilizza un fucile d'assalto Steyr AUG e una pistola Beretta Serie 81. Altre armi da lei utilizzate sono una Steyr TMP e una Steyr M-1A.\nAngelica partecipa all'azione che sventa il rapimento della vedova del responsabile del ponte sullo Stretto di Messina, organizzato dai terroristi del Movimento delle Cinque Repubbliche. Partecipa inoltre all'irruzione nella villa in cui sono nascosti i terroristi Cristiano e Pinocchio. L'ultima missione \u00e8 quella che risulta fatale per la sua vita: Angelica salva infatti Marco da un'esplosione ma riporta gravi ferite e muore per morte cerebrale. \u00c8 doppiata in giapponese da Hitomi Terakado (prima serie) e Kana Hanazawa (seconda serie) e in italiano da Lucrezia Marricchi.\nRico.\n ha 11 anni. Nata con una rara malattia alle ossa, riceve un nuovo corpo dall'Ente Pubblico per il Benessere Sociale e viene affidata a Gianni. Nonostante i rapporti con il \"fratello\" siano bruschi, Rico \u00e8 contenta della sua nuova vita all'Ente. Dato che ama molto la sua nuova vita, Rico \u00e8 molto pi\u00f9 sorridente delle altre \"marionette\" e sembra pi\u00f9 vivace. Indossa prevalentemente dei maglioni e un paio di pantaloni. Rico utilizza una pistola CZ 75 e un fucile di precisione Dragunov. Nell'anime le armi utilizzate sono una Beretta SCP 70-70/90 e un fucile d'assalto SIG-550. \nPartecipa a un sopralluogo a Roma per preparare l'assassinio di un politico legato alla Fazione Integralista Cattolica di Sassari, dove, dopo aver completato la missione, deve uccidere un bambino per non lasciare testimoni. Rico, insieme ad Henrietta e a Doriella, sventa un attentato a Piazza di Spagna, quindi a Firenze protegge, insieme a Gianni, Filippo Adani, un commercialista in possesso di alcune prove compromettenti. Durante un'operazione a Venezia, Rico viene colpita, cade in acqua e viene salvata da Gianni. Insieme a Doriella, Henrietta e Angelica, Rico salva Claes, rapita dai terroristi dopo essersi finta la figlia di un senatore. Rico uccide a Roma, a Castel Sant'Angelo, un colonnello dell'esercito vicino al Movimento delle Cinque Repubbliche, e viene utilizzata nella delicata operazione contro i terroristi Cristiano e Pinocchio, riuscendo a catturare Cristiano, che viene per\u00f2 portato via da Franco e da Franca. Poco dopo Rico e Jean vengono inviati alla nuova centrale nucleare di Torino per sventare un attentato del Movimento delle Cinque Repubbliche. Nel corso dell'operazione Rico salva la vita a Jean, ma muore poco dopo a causa del deterioramento genetico di cui soffrono tutte le marionette. \u00c8 doppiata in giapponese da Kanako Mitsuhashi (prima serie) e Anri Shiono (seconda serie) e in italiano da Giulia Franceschetti.\nClaes.\n ha 10 anni. Dopo il suo arrivo all'Ente Pubblico per il Benessere Sociale, ha subito un intervento correttivo alla vista, cosa che le ha permesso di non indossare gli occhiali, ed \u00e8 stata affidata a Labaro, divenuto cos\u00ec suo \"fratello\". L'uomo l'ha chiamata Claes e ha iniziato ad addestrarla all'uso delle armi. Quando Labaro rimane ucciso, l'Ente inizia a utilizzare la bambina come cavia, modificando il suo \"condizionamento\" e sperimentando su di lei le nuove parti meccaniche da inserire nelle altre \"marionette\". Claes \u00e8 stata quindi esentata dalle esercitazioni e dalle missioni, e passa il suo tempo all'Ente leggendo e curando un orto. Claes \u00e8 molto intelligente, ama molto leggere e sembra pi\u00f9 adulta rispetto alle altre \"marionette\". Da suo padre e da Labaro ha imparato la gioia di trascorrere il tempo osservando la natura, leggendo un libro o ascoltando della musica. Claes utilizza una pistola Heckler &amp; Koch VP70 e una pistola mitragliatrice Heckler &amp; Koch MP5.\nQuando il governo italiano invia il Col Moschin a eliminare tutti i membri dell'Ente ancora presenti al quartier generale e a distruggere l'edificio, Claes, in quanto unica marionetta presente in quel momento all'agenzia, affronta da sola i soldati che le si parano davanti e viene semplicemente presa in custodia. Poco tempo dopo muore a causa dell'inevitabile deterioramento genetico di cui soffrono tutte le marionette. \u00c8 doppiata in giapponese da Ami Koshimizu (prima serie) e Risa Mizuno (seconda serie) e in italiano da Francesca Rinaldi.\nDoriella.\n ha 12 anni. In originale il suo nome \u00e8 Triela. Anche nei primi due volumi del manga tradotti in italiano dalla Shin Vision il suo nome era questo. In seguito al fallimento della casa editrice e della pubblicazione da parte della d/visual, il suo nome \u00e8 stato cambiato in Doriella. Nata in Tunisia, Doriella \u00e8 rimasta vittima di un film snuff, venendo salvata da due agenti dell'Europol, uno dei quali \u00e8 Hilscher, suo futuro \"fratello\". Doriella fu quindi portata in Italia, dove ricevette un nuovo corpo meccanico dall'Ente Pubblico per il Benessere Sociale, fu affidata a Hilscher e divenne una \"marionetta\" di prima generazione. Per le altre bambine \u00e8 una sorta di sorella maggiore, sempre pronta a dare consigli. Doriella preferisce indossare abiti maschili, come camicie con cravatte, pantaloni e impermeabili. Il suo \"condizionamento\" \u00e8 piuttosto leggero, e Doriella ha problemi che hanno le normali bambine della sua et\u00e0, tra cui l'arrivo delle mestruazioni e alcuni tentativi di ribellione. Doriella utilizza una pistola SIG-Sauer P230 SL, un fucile a pompa Winchester Model 1897, un fucile d'assalto Heckler &amp; Koch G3, una pistola semiautomatica Heckler &amp; Koch P7, una pistola mitragliatrice Heckler &amp; Koch UMP e una Heckler &amp; Koch MP7. A differenza delle altre marionette, Doriella \u00e8 molto pericolosa e letale anche e soprattutto nel corpo a corpo e nel combattimento all'arma bianca; ha infatti ricevuto un addestramento speciale dal comandante dei GIS, coi quali si \u00e8 allenata per diversi mesi.\nDoriella si reca insieme a Hilscher a Napoli, per cercare e proteggere Mario Bossi, un camorrista sulla via del pentimento. Successivamente, Doriella torna a Napoli per proteggere la figlia di Mario Bossi, Mim\u00ec Machiavelli. Con l'aiuto di Henrietta e di Rico, sventa un attentato a Piazza di Spagna, organizzato dal Movimento delle Cinque Repubbliche, quindi partecipa insieme a Henrietta, Rico e Angelica al salvataggio di Claes, rapita dopo essersi finta la figlia di un senatore. A Montalcino, Doriella si scontra per la prima volta con Pinocchio, un ragazzo addestrato sin da piccolo a diventare un terrorista. Il primo scontro viene vinto da Pinocchio, che riesce a fuggire dopo aver sottratto la pistola di Doriella. Successivamente Doriella si scontrer\u00e0 nuovamente con Pinocchio, riuscendo a ucciderlo dopo un cruento scontro, durante il quale la bambina riceve delle ferite all'occhio, alle mani e alle gambe. Muore, assieme ad Hilscher, durante la battaglia alla Centrale Nucleare di Torino, durante l'ultimo attentato del Movimento delle Cinque Repubbliche, che stava cercando di far collassare il reattore. \u00c8 doppiata in giapponese da Eri Sendai (prima serie) e Atsuko Enomoto (seconda serie) e in italiano da Letizia Ciampa.\nElsa de Sica.\n \u00e8 una bambina le cui origini non sono chiare. Viene ritrovata cadavere accanto al suo \"fratello\" Lauro, di cui era segretamente innamorata. Elsa viveva da sola, in una stanza spoglia e buia, e aveva un atteggiamento lontano verso le altre bambine, poich\u00e9 si dedicava solamente a Lauro. Le prime indagini sulla morte dei due tendono verso l'omicidio, ma a presto si scopre la verit\u00e0: Elsa ha ucciso Lauro e quindi si \u00e8 suicidata sparandosi a un occhio. Nel manga, di Elsa appare solo il suo cadavere, mentre l'anime ha dedicato un intero episodio al rapporto tra la bambina e il suo \"fratello\". \u00c8 doppiata in giapponese da Mamiko Noto e in italiano da Joy Saltarelli.\nBeatrice.\n \u00e8 una bambina che appare nei capitoli 20 e 21 del manga e negli episodi 8,9 e 11 della seconda stagione dell'anime. Il suo \"fratello\" \u00e8 Bernardo. Beatrice mostra un olfatto molto sensibile, grazie al quale individua odore di miscela esplosiva in un sospetto. Bernardo la chiama Bice. Non si sa nulla del suo passato. \u00c8 doppiata in giapponese da Mariya Ise.\n\"Marionette\" di seconda generazione.\nPetru\u0161ka.\n, il cui vero nome \u00e8 Elizaveta Baranovskaya ha 16 anni ed \u00e8 russa. Nata a Smolensk da genitori originari della Bielorussia, Elizaveta praticava danza dall'et\u00e0 di quattro anni e frequentava l'Accademia di Stato di Mosca. Il suo sogno era di danzare al Teatro Bol'\u0161oj, ma a causa di un osteosarcoma ha dovuto rinunciare al suo sogno. Dopo altri esami, si appur\u00f2 che il tumore era maligno, e che per far sopravvivere la ragazza bisognava amputarle una gamba. I genitori di Elizaveta mandarono cos\u00ec la ragazza a curarsi in Italia. Arrivata in Italia, Elizaveta sub\u00ec l'amputazione della gamba sinistra e tent\u00f2 il suicidio, gettandosi dal tetto dell'ospedale. Si salv\u00f2 e fu trattenuta in ospedale, sino a quando fu scelta dall'Ente Pubblico per il Benessere Sociale come prima rappresentante delle \"marionette\" di seconda generazione, meno inclini allo stress e dall'aspettativa di vita pi\u00f9 lunga. La ragazza fu cos\u00ec affidata ad Alessandro Ricci, un giovane ragazzo che divenne suo \"fratello\". Se in passato Elizaveta era dolce e timida, la nuova Petru\u0161ka \u00e8 spietata e dura, anche se, grazie al fatto che il suo \"condizionamento\" \u00e8 stato reso pi\u00f9 leggero rispetto alle altre \"marionette\" di prima generazione, la ragazza mostra delle sensazioni e delle emozioni come qualsiasi ragazza della sua et\u00e0. Petru\u0161ka usa una pistola mitragliatrice Spectre M4 e una pistola Taurus PT92.\nLa prima missione di Petru\u0161ka si svolge alla stazione di Roma Termini: l\u00ec Alessandro ordina alla ragazza di inseguire e bloccare un terrorista. Petru\u0161ka riesce a catturare il ragazzo, che portava dentro il suo zaino alcune bottiglie Molotov di plastica. Petruska prende parte assieme ad Alessandro all'operazione per sventare l'attentato alla Centrale Nucleare di Torino da parte del Movimento delle Cinque Repubbliche, riuscendo a sopravvivere. In quell'occasione ha dei flash del proprio passato, e mentre \u00e8 convalescente Alessandro si dichiara a lei, ammettendo di amarla sinceramente. I medici rivelano ad Alessandro che, nonostante gli innesti artificiali, la leucemia sta ancora uccidendo Petruska, la quale \u00e8 destinata comunque a morire entro poco tempo. Alessandro allora chiede ed ottiene che alla ragazza venga rimossa la barriera mentale che blocca i suoi ricordi, permettendole di ricordare la sua vita precedente all'ingresso nell'agenzia; la ragazza balla quindi per l'ultima volta prima di spirare.\n\"Fratelli\".\nGiuseppe Croce.\n, ex agente dei carabinieri di origini siciliane, fa parte della seconda sezione dell'Ente Pubblico per il Benessere Sociale. In originale il suo nome \u00e8 Jose. Si occupa di Henrietta ed \u00e8 il fratello di Gianni. Prima di entrare nell'ente, faceva parte del Tuscania, e ha prestato servizio durante la guerra nei Balcani. Figlio del procuratore Giovanni Croce, ha perso, a causa di un attentato organizzato dal Movimento delle Cinque Repubbliche, una sorella dell'et\u00e0 di Henrietta, e qualche volta ha delle allucinazioni durante le quali gli appare la bambina. Giuseppe ha un rapporto d'amicizia con Henrietta, e tratta la bambina con gentilezza e dolcezza, facendole regali e portandola in vacanza con s\u00e9. Ci\u00f2 \u00e8 dovuto anche al fatto che Henrietta abbia la stessa et\u00e0 e somigli alla sorella defunta di Giuseppe, che arriva a farle indossare un vestito appartenente alla bambina. Nel volume 14 del manga viene gravemente ferito da Henrietta durante una confusa sparatoria, e dopo averle chiesto di mantenere il proprio giuramento le punta contro la pistola; entrambi verranno ritrovati morti poco dopo, ma non \u00e8 chiaro chi dei due sia effettivamente l'autore dell'omicidio-suicidio. \u00c8 doppiato in giapponese da Hidenobu Kiuchi (prima serie) e K\u014dz\u014d Mito (seconda serie) e in italiano da Francesco Bulckaen.\nGianni Croce.\n \u00e8 il comandante della seconda sezione dell'Ente Pubblico per il Benessere Sociale, si occupa di Rico ed \u00e8 il fratello di Giuseppe. In originale il suo nome \u00e8 Jean. \u00c8 stato anche lui un membro del Tuscania. Ha un carattere opposto rispetto al fratello: se Giuseppe \u00e8 gentile e disponibile, Gianni \u00e8 freddo e brusco. Ci\u00f2 si nota soprattutto nel suo rapporto con Rico. Gianni tratta infatti la bambina come un mero strumento, e la costringe a sostenere pesanti dosi di \"condizionamento\". Dopo la tragica morte della sorella, Gianni odia i terroristi ed \u00e8 disposto a tutto per sconfiggerli. Il suo atteggiamento verso Rico sembra cambiare dopo la morte di Angelica. L'uomo mostra infatti per la prima volta affetto verso la bambina, abbracciandola. \u00c8 doppiato in giapponese da Mitsuru Miyamoto (prima serie) e Takehito Koyasu (seconda serie) e in italiano da Francesco Prando.\nHilscher.\n \u00e8 un agente della seconda sezione dell'Ente Pubblico per il Benessere Sociale e il \"fratello\" di Doriella. Il suo vero nome \u00e8 Victor Hartmann. Ex detective dell'Europol, aveva il compito di discutere con i capi delle polizie europee. La sua richiesta di aderire alla sezione antipedofilia fu rifiutata. Nonostante ci\u00f2, Hilscher aiut\u00f2 una collega, Rachelle Belleut, durante una pericolosa operazione che port\u00f2 alla scoperta di alcune bambine vittime di film snuff. Tra quelle bambine c'era Doriella, che venne salvata dall'uomo. Hilscher fu quindi trasferito in Italia ed entr\u00f2 a far parte dell'Ente Pubblico per il Benessere Sociale. Il suo rapporto con Doriella \u00e8 molto professionale, anche se alcune volte la bambina tenta di ribellarsi. \u00c8 doppiato in giapponese da Masashi Ebara (prima serie) e Masaya Matsukaze (seconda serie) e in italiano da Vittorio Guerrieri.\nMarco.\n \u00e8 un agente della seconda sezione dell'Ente Pubblico per il Benessere Sociale e il \"fratello\" di Angelica; prima di entrare nell'ente era un istruttore nei NOCS. Nella prima stagione dell'anime viene detto che ha conseguito la laurea in giurisprudenza all'Universit\u00e0 di Bologna. Dopo essere stato sospeso dai NOCS a causa di un male all'occhio sinistro viene assunto dall'Ente, su raccomandazione del dottor Bianchi, e diviene il \"fratello\" di Angelica. Per distrarre la bambina durante le iniezioni, ha inventato per lei una fiaba, intitolata \"Il principe del regno della pasta\". Fidanzato con Patrizia, Marco non svela alla ragazza i dettagli del suo lavoro, e in seguito viene lasciato. Con il passare del tempo, il rapporto con Angelica \u00e8 diventato freddo e Marco, protestando per il ripetuto \"condizionamento\" subito dalla bambina, che le faceva dimenticare i suoi addestramenti, ha abbandonato Angelica, per tornare a occuparsi di lei solo dopo che ella gli ha salvato la vita, rimanendo gravemente ferita. Marco si reca con Giuseppe in provincia di Matera e recupera il vecchio cane di Angelica, portandolo da lei. Dopo aver visto il cane, Angelica muore tra le lacrime di Marco, che si scusa con lei. Dopo la morte della bambina, l'uomo promette a Giuseppe di occuparsi di un'altra \"marionetta\". \u00c8 doppiato in giapponese da Norihiro Inoue (prima serie) e Kazuki Yao (seconda serie) e in italiano da Massimo Bitossi.\nLabaro.\n \u00e8 un ex membro dell'Arma dei Carabinieri, un agente della seconda sezione dell'Ente Pubblico per il Benessere Sociale e il \"fratello\" di Claes. In originale il suo nome \u00e8 Raballo. Dopo aver forzatamente abbandonato i carabinieri a causa di un problema alla gamba, Labaro fu avvicinato da Gianni, che gli offr\u00ec la possibilit\u00e0 di entrare a far parte dell'Ente e di occuparsi di una \"marionetta\". Labaro accett\u00f2, per tornare in azione e per poter essere reintegrato nei carabinieri. Il suo rapporto con Claes era professionale durante le esercitazioni, amichevole fuori: infatti l'uomo insegn\u00f2 alla bambina il piacere della pesca e della lettura. Prima di lasciare l'Ente per tornare nei carabinieri, Labaro regal\u00f2 il vecchio paio d'occhiali a Claes e la chiave della sua stanza. Pochi giorni dopo la sua partenza, Gianni inform\u00f2 Claes che Labaro era deceduto a causa di un incidente, causato da un pirata della strada (a causa di un agguato, nell'anime). \u00c8 doppiato in giapponese da Keny\u016b Horiuchi e in italiano da Vittorio Di Prima.\nAlessandro.\n \u00e8 un agente della seconda sezione dell'Ente Pubblico per il Benessere Sociale e il \"fratello\" di Petru\u0161ka. Durante la sua infanzia ha sviluppato una spiccata attenzione verso l'osservazione delle persone. Durante una sosta al Colosseo, fu avvicinato da una ragazza dai capelli rossi, di nome Rossana, che presto dimostr\u00f2 di sapere molte cose sul suo passato e gli propose di entrare a far parte della prima sezione dell'Ente. Alessandro pass\u00f2 i test e fu addestrato dalla donna. I suoi compiti all'interno dell'Ente consistevano nel pedinare belle ragazze, figlie di politici o amanti di terroristi, avere rapporti sessuali con loro e ottenere informazioni importanti. All'improvviso per\u00f2 Rossana spar\u00ec, e Alessandro pass\u00f2 alla seconda sezione, quindi gli fu affidata la prima \"marionetta\" di seconda generazione, una ragazza russa che Alessandro chiam\u00f2 Petru\u0161ka. Dopo un primo momento in cui Alessandro tratta la ragazza come una bambola, a poco a poco i due si avvicinano sempre di pi\u00f9, e Petru\u0161ka si innamora di lui. Alessandro ritrova anche Rossana, nascosta nelle campagne senesi insieme a sua figlia, e la protegge da un attacco del governo.\nLauro.\n \u00e8 un agente della seconda sezione dell'Ente Pubblico per il Benessere Sociale e il \"fratello\" di Elsa de Sica. \u00c8 stato ritrovato ucciso insieme alla bambina. Inizialmente si pensava a un agguato, ma la verit\u00e0 \u00e8 presto venuta a galla: l'uomo \u00e8 stato ucciso da Elsa, che era innamorata di lui, e quindi la bambina si \u00e8 suicidata. \u00c8 doppiato in italiano da Christian Iansante.\nBernardo.\n \u00e8 un agente della seconda sezione dell'Ente Pubblico per il Benessere Sociale e il \"fratello\" di Beatrice. Appare nei capitoli 20 e 21 del manga e negli episodi 9 e 11 dell'anime. \u00c8 doppiato in giapponese da Yuto Nakano.\nAltri membri dell'Ente Pubblico per il Benessere Sociale.\nLorenzo.\n \u00e8 colui che si occupa della progettazione delle \"marionette\" e del coordinamento delle loro missioni. Quando ha qualche dubbio si consulta con Gianni. \u00c8 doppiato in giapponese da Hiroshi Yanaka e in italiano da Maurizio Scattorin.\nAlfonso.\nAlfonso \u00e8 un agente della seconda sezione dell'Ente Pubblico per il Benessere Sociale. \u00c8 doppiato in giapponese da Masami Iwasaki e in italiano da Roberto Certom\u00e0.\nDottor Bianchi.\n \u00e8 il dottore che si occupa delle \"marionette\", sostituendo gli arti meccanici colpiti durante le missioni, attuando il \"condizionamento\" e seguendo il loro sviluppo fisico. \u00c8 doppiato in giapponese da Takumi Yamazaki e in italiano da Fabrizio Temperini.\nLouis Duvalier.\nLouis Duvalier \u00e8 il tecnico che si occupa della costruzione dei corpi artificiali. Per \"creare\" Petru\u0161ka si \u00e8 basato su una sua vecchia fidanzata. \u00c8 doppiato in giapponese da Makoto Tomita e in italiano da Roberto Draghetti.\nFerro.\n \u00e8 un agente femminile della seconda sezione dell'Ente Pubblico per il Benessere Sociale. \u00c8 doppiata in giapponese da Rie Nakagawa e in italiano da Perla Liberatori.\nOlga.\n \u00e8 un agente femminile della seconda sezione dell'Ente Pubblico per il Benessere Sociale. Osservando le \"marionette\" sogna di farle diventare delle ballerine. \u00c8 doppiata in italiano da Alessandra Cassioli.\nAmadeo.\n \u00e8 un agente della seconda sezione dell'Ente Pubblico per il Benessere Sociale. Si fa chiamare l'Angelo dell'Amore, e gli piace fare il romantico sia con le colleghe che con le marionette. Poich\u00e9 un altro agente lo ha definito un marine, \u00e8 probabile che prima di entrare nell'ente facesse parte del San Marco. \u00c8 doppiato in giapponese da Takeshi Maeda (prima serie) e Yoshimasa Hosoya (seconda serie) e in italiano da Gabriele Trentalance. \nPriscilla.\n \u00e8 un agente femminile della seconda sezione dell'Ente Pubblico per il Benessere Sociale. Dimostra attaccamento e gentilezza nei confronti delle \"marionette\" ed \u00e8 molto attaccata a Henrietta e ad Angelica. \u00c8 doppiata in giapponese da Masami Suzuki (prima serie) e Mayuko Takahashi (seconda serie) e in italiano da Federica De Bortoli.\nBelgonchi.\n \u00e8 un tecnico che si occupa degli organi artificiali e dell'apparato circolatorio delle \"marionette\". \u00c8 doppiato in giapponese da Masakazu Suzuki.\nDottor Gilliani.\nDottor Gilliani \u00e8 un dottore che si occupa di sviluppare le braccia e le gambe artificiali da applicare alle \"marionette\".\nPietro Fermi.\n \u00e8 un agente della prima sezione dell'Ente Pubblico per il Benessere Sociale. Si occupa della morte di Elsa de Sica e del \"fratello\" Lauro, interrogando le \"marionette\" di prima generazione e scoprendo che si \u00e8 trattato di un omicidio-suicidio. \u00c8 doppiato in giapponese da Sh\u016bichi Ikeda e in italiano da Gaetano Varcasia.\nEleonora Gabrielli.\n \u00e8 un agente femminile della prima sezione dell'Ente Pubblico per il Benessere Sociale. Si occupa con Pietro Fermi del caso Elsa-Lauro. \u00c8 doppiato in giapponese da Sh\u016bichi Ikeda e in italiano da Barbara De Bortoli.\nDraghi.\n \u00e8 il capo della prima sezione dell'Ente Pubblico per il Benessere Sociale. Geloso del successo della seconda sezione, dopo il caso Elsa de Sica-Lauro mette in dubbio i loro metodi. \u00c8 doppiato in giapponese da Tetsuo Kamura e in italiano da Mauro Bosco.\nRossana.\n \u00e8 un ex agente femminile della prima sezione dell'Ente Pubblico per il Benessere Sociale, ritiratasi a vita privata dopo aver avuto una figlia. \u00c8 stata l'istruttrice di Alessandro, e una delle migliori agenti della prima sezione, in grado di impersonare qualsiasi personalit\u00e0 e parlando diverse lingue. Ad un tratto \u00e8 sparita dalla prima sezione ed \u00e8 stata dichiarata una traditrice. Alessandro la trova nelle campagne senesi, dove vive in compagnia della figlia, avuta durante una relazione mentre era impegnata in una missione.\nRachelle Belleut.\n \u00e8 un ex membro femminile della polizia di Parigi e dell'Europol, dove si occupava di lotta alla pedofilia, effettuando autopsie sui bambini vittime di violenze. Ha aiutato Hilscher a salvare Doriella, vittima di un film snuff. Fatta irruzione nel covo, \u00e8 stata ferita, ma prima di morire ha praticato una Basic Life Support alla bambina, salvandole la vita.\nTerroristi del Movimento delle Cinque Repubbliche.\nIl Movimento delle Cinque Repubbliche \u00e8 un'organizzazione terroristica di destra, che usa la forza, mettendo bombe e uccidendo civili, per rivendicare il diritto del Nord alla secessione.\nCristiano.\n \u00e8 il leader del Movimento delle Cinque Repubbliche. Prima di divenire un terrorista, era amico di un agente della CIA e salv\u00f2 la vita a un bambino, prigioniero in una cantina di una casa. Cristiano si occup\u00f2 del bambino e lo addestr\u00f2 a diventare un terrorista, chiamandolo Pinocchio. Cristiano \u00e8 il responsabile di molti attentati del Movimento delle Cinque Repubbliche, come il tentato omicidio di Filippo Adani e l'attentato contro il cantiere del ponte sullo Stretto di Messina. Successivamente, Cristiano fu accusato di molti fallimenti e una parte del movimento segnal\u00f2 all'Ente Pubblico per il Benessere Sociale il suo nascondiglio. Pinocchio and\u00f2 ad aiutarlo, ma Cristiano fu bloccato brevemente da Rico e tratto in salvo da Franco e Franca. La loro auto cadde per\u00f2 in un fiume a causa dei colpi sparati da Angelica, e la loro sorte rimane incerta. \u00c8 doppiato in giapponese da Naoki Tatsuta (prima serie) e Y\u014dji Ueda (seconda serie) e in italiano da Antonio Paiola.\nPinocchio.\n \u00e8 un terrorista del Movimento delle Cinque Repubbliche. Fu salvato da Cristiano, che lo trov\u00f2 in catene in una cantina di una casa. Cristiano lo prese con s\u00e9 e lo addestr\u00f2 a diventare un assassino, dandogli il nome di Pinocchio. Il bambino comp\u00ec il suo primo omicidio all'et\u00e0 di 10 anni, quindi uccise molti politici, giudici e finanzieri. Durante una sosta a Montalcino si scontra con Doriella, riuscendo a toglierle la sua pistola e a fuggire. Successivamente Pinocchio si nasconde insieme a Franco e a Franca e viene a sapere del tradimento di alcuni esponenti del movimento ai danni di Cristiano. Giunto alla sua villa per proteggerlo, Pinocchio si scontra nuovamente con Doriella, riuscendo a ferirla all'occhio, alle gambe e alle braccia, ma avendo stavolta la peggio, venendo colpito alla gola da una chiave. \u00c8 doppiato in giapponese da Daisuke Kishio.\nFranco.\n \u00e8 un esperto di esplosivi, che lavora in coppia con Franca. Ha ottenuto le conoscenze necessarie per fabbricare esplosivi e bombe dallo zio. Dopo la sua morte, Franco incontr\u00f2 una ragazza, Caterina, che in seguito cambier\u00e0 il suo nome in Franca, e le insegn\u00f2 a fabbricare bombe ed esplosivi. Insieme a Franca, l'uomo liber\u00f2 Cristiano e insieme fuggirono su un'auto, che per\u00f2 sband\u00f2 e cadde in un fiume. La sorte di Franco \u00e8 incerta. \u00c8 doppiato in giapponese da Shintarou Sonooka (prima serie) e Hiroki Yasumoto (seconda serie) e in italiano da Simone D'Andrea.\nFranca.\n \u00e8 un'esperta di esplosivi, che lavora in coppia con Franco. Il suo vero nome \u00e8 Caterina. Abbandon\u00f2 l'universit\u00e0, facendo causa allo Stato che aveva messo agli arresti il padre, con l'accusa probabilmente falsa di essere colluso con i poteri occulti. Caterina incontr\u00f2 quindi Franco, e venne istruita all'uso di bombe ed esplosivi. Entr\u00f2 quindi in clandestinit\u00e0 e scelse il nome in codice Franca. I due parteciparono all'attentato contro il cantiere del ponte di Messina, quindi si nascosero insieme a Pinocchio a Frascati. Quando l'Ente Pubblico per il Benessere Sociale fece irruzione nella villa di Cristiano, Franco e Franca lo liberarono, dopo che l'uomo era stato tratto in arresto da Rico, quindi fuggirono insieme su un'auto, che per\u00f2 sband\u00f2 a causa dei colpi sparati da Angelica e cadde in un fiume. Franca rimase gravemente ferita e la sua sorte \u00e8 incerta. \u00c8 doppiato in giapponese da Chisa Yokoyama (prima serie) e Eriko Hirata (seconda serie) e in italiano da Donatella Fanfani.\nAltri personaggi.\nPatrizia.\nPatrizia \u00e8 una scrittrice e l'ex fidanzata di Marco. Dopo il forzato ritiro dalla polizia militare, Marco comunica alla ragazza il suo nuovo lavoro all'Ente, ma omette alcuni particolari. Anche per questo, Patrizia decide di lasciare Marco. Successivamente, la ragazza viene avvicinata da un uomo che afferma di essere un giornalista, ma in realt\u00e0 \u00e8 un terrorista che minaccia la donna e viene ucciso da Angelica, accorsa con Marco in difesa della donna. \u00c8 doppiata in italiano da Laura Romano.\nFilippo Adani.\nFilippo Adani \u00e8 il commercialista di un uomo d'affari colluso con i terroristi. \u00c8 in possesso di un libro contabile che rappresenta la prova dei finanziamenti illeciti al Movimento delle Cinque Repubbliche. Viene avvicinato da Gianni e Rico, che si fingono turisti, a Firenze. I due lo proteggono, ma Filippo viene ferito. In macchina, Rico lo convince a realizzare il suo sogno: diventare un pittore. \u00c8 doppiato in italiano da Riccardo Niseem Onorato.\nMario Bossi.\nMario Bossi \u00e8 un ex camorrista che torna a Napoli per rivedere la figlia. Doriella e Hilscher hanno il compito di catturarlo e di proteggerlo, per farlo in seguito pentire. I due trovano l'uomo, che per\u00f2 riesce a fuggire. Doriella lo ritrova e ascolta la sua storia: l'uomo \u00e8 tornato a Napoli solo per rivedere la figlia. Doriella lascia andare l'uomo e per Natale riceve come regalo un orsacchiotto di peluche. In seguito, Mario Bossi decide di pentirsi. \u00c8 doppiato in italiano da Gerolamo Alchieri.\nMim\u00ec Machiavelli.\nMim\u00ec Machiavelli \u00e8 la figlia dell'ex camorrista Mario Bossi. Il suo vero nome \u00e8 Maria Machiavelli. Dal carattere spigliato e allegro, soffre a rimanere chiusa in casa insieme a Doriella e a Hilscher, che hanno ricevuto il compito di proteggerla, dopo il pentimento del padre. Mim\u00ec fa amicizia con Doriella e le mostra la sua collezione di orsetti di peluche, ai quali ha dato il nome di alcuni giocatori di calcio famosi. Approfittando di un momento di distrazione di Doriella e Hilscher, Mim\u00ec riesce a uscire di casa per andare a trovare il fidanzato, ma viene bloccata da alcuni camorristi. Rico e Henrietta accorrono in suo aiuto e arrestano gli uomini."}
{"id": "2110681", "revid": "92723", "url": "https://it.wikipedia.org/wiki?curid=2110681", "title": "Luciano Ceschia", "text": "Biografia.\nSi form\u00f2 in un mondo artigiano-contadino, aprendosi ben presto alle esperienze del mondo contemporaneo.\nDal 1945 inizi\u00f2 l'et\u00e0 dei suoi viaggi: la Jugoslavia del secondo dopoguerra, Basilea, Zurigo, Parigi. Ricco di queste esperienze ritorn\u00f2 nel 1953 in Friuli. La produzione artistica di questo periodo fu esposta in mostre personali nel 1959 alla Galleria La Colonna di Milano e alla Sala di Cultura di Modena, nel 1960 al Ridotto del Teatro di Carpi (Modena) e alla Galleria Verrocchio di Pescara, nel 1963 alla Galleria d'Arte Internazionale di Firenze e alla Galleria Studio Artecasa di Pisa.\nNel 1962 fu esposta alla XXXI Biennale di Venezia la \"Grande Porta di Hiroshima\", che gli valse il conferimento del Premio del Ministero dell'industria e del commercio per la ceramica.\nNel 1965 vinse il concorso per la realizzazione del bassorilievo per l'Istituto Tecnico Industriale F.Corni di Modena.\nAlla seconda met\u00e0 degli anni sessanta si dedic\u00f2 a nuove forme e nuovi materiali come i metalli, le resine sintetiche, la pietra e il legno. Un importante momento di verifica \u00e8 costituito dalla mostra antologica che si tenne presso Palazzo Kechler a Udine nel 1968.\nTenne mostre personali nel 1971 alla Galleria Cartesius di Trieste, alla Galleria Il Traghetto di Venezia e al Casin\u00f2 Kursaal di Lignano e nel 1973 alla Galleria Il Camino di Pordenone.\nCeschia partecip\u00f2 in Jugoslavia a tre diverse edizioni del simposio internazionale di scultura di \u201cForma Viva\u201d realizzando due sculture in pietra (a Pirano nel 1969 e ad Albona nel 1971) e una grande sfera in cemento armato a Maribor nel 1973.\nNel 1975 fu nominato cittadino onorario di Cividale per avervi realizzato il Monumento alla Resistenza.\nSeguirono le mostre personali nel 1976 e 1980 alla Galleria Torbandena di Trieste, nel 1977 alla Galleria Universal di Monfalcone (Gorizia) e alla Galleria Falaschi di Passariano (Udine), nel 1978 alla Galleria Nuovo Spazio 2 di Venezia, nel 1979 all'Istituto Italiano di Cultura a Vienna, nel 1983 al Palazzo dei Diamanti di Ferrara e alla Chateau Laurier Gallery di Ottawa (Canada), nel 1984 alla Columbus Center Gallery di Toronto, Ontario), all'Art Dialogue Gallery e all'Istituto Italiano di Cultura a Toronto.\nDall'8 settembre al 14 ottobre 1984 si tenne una mostra antologica presso la Main Hall Gallery di New York.\n130 esemplari di gessi e medaglie in bronzo realizzate dal 1972 al 1990 furono esposte presso il Castello di Udine dal 4 luglio al 4 agosto 1991.\n\u00c8 morto il 4 novembre 1991."}
{"id": "2110682", "revid": "1573940", "url": "https://it.wikipedia.org/wiki?curid=2110682", "title": "Morphnus guianensis", "text": "L'aquila della Guiana (Morphnus guianensis ()) \u00e8 un uccello rapace diffuso in America Centrale e Meridionale. \u00c8 l'unica specie del genere Morphnus .\nDescrizione.\nLe dimensioni dell'aquila della Guiana sono di 71\u201389\u00a0cm di lunghezza, un peso di 1.75\u20133\u00a0kg ed una apertura alare di quasi 1,5 m.\nIl piumaggio della testa, del collo, del petto e del ventre \u00e8 di colore bianco, mentre sul dorso \u00e8 grigio-rossiccio.\nDistribuzione e habitat.\nLa specie \u00e8 diffusa dal Guatemala al nord-est dell'Argentina.\nAlimentazione.\nSi ciba prevalentemente di uccelli e mammiferi di piccole dimensioni, comprese scimmie."}
{"id": "2110685", "revid": "84184", "url": "https://it.wikipedia.org/wiki?curid=2110685", "title": "Frati (disambigua)", "text": ""}
{"id": "2110686", "revid": "43060", "url": "https://it.wikipedia.org/wiki?curid=2110686", "title": "Veolia", "text": ""}
{"id": "2110688", "revid": "486946", "url": "https://it.wikipedia.org/wiki?curid=2110688", "title": "Sa'di", "text": ""}
{"id": "2110689", "revid": "50611562", "url": "https://it.wikipedia.org/wiki?curid=2110689", "title": "Asse della ruota", "text": "L'asse della ruota rientra tra le macchine semplici. Essa pu\u00f2 essere ad asse orizzontale o ad asse verticale; nel primo caso viene chiamata verricello, nel secondo caso argano. L'asse della ruota \u00e8 sempre vantaggiosa."}
{"id": "2110691", "revid": "599013", "url": "https://it.wikipedia.org/wiki?curid=2110691", "title": "L'ospite inatteso", "text": "Il titolo L'ospite inatteso pu\u00f2 riferirsi a diverse opere:"}
{"id": "2110696", "revid": "124670751", "url": "https://it.wikipedia.org/wiki?curid=2110696", "title": "Tenore contraltino", "text": "Tenore contraltino (corrispondente, in larga parte con il, o meglio, la francese \"haute-contre\") \u00e8 una tipologia di tenore che si afferm\u00f2 in Italia agli inizi del XIX secolo, soprattutto nel repertorio rossiniano, e che poi si evolv\u00e9 rapidamente nel tenore romantico moderno.\nCaratteristiche vocali.\nSi tratta di una tipologia di tenore dall'estensione non poi molto pi\u00f9 ampia di quella del tenore baritonale coevo, ma in grado di sostenere tessiture molto pi\u00f9 elevate: se quindi l'estensione media rimane sostanzialmente quella classica do2/do4 (e tenuto conto che solo i baritenori migliori erano in grado di arrivare a tali altezze, od anche superarle, passando comunque al falsettone all'incirca sul sol3), con i tenori contraltini la soglia del passaggio al registro del falsettone si eleva di un tono/un tono e mezzo, e il do4 viene facilmente superato fino a consentire l'esecuzione del mi4 o perfino del fa4. La vera differenza, per\u00f2, sta nella tessitura, cio\u00e8 in quella parte del pentagramma in cui si chiede al cantante di eseguire il canto sillabico con i migliori risultati sonori, che nel tenore contraltino diventa acutissima e tale da non poter essere sostenuta nemmeno dai tenori baritonali pi\u00f9 dotati. Manuel Garc\u00eda padre, ad esempio, che pure era un baritenore molto esteso nel suo campo, \"aveva in repertorio \"L'italiana in Algeri\", ma di fronte all'acutissima tessitura e alla scrittura prevalentemente sillabica di \u00abLanguir per una bella\u00bb, abbassava l'aria di un tono e mezzo, eseguendola in do maggiore, anzich\u00e9 in mi bemolle\".\nIn Francia, che fu l'unico paese europeo a rifiutare i castrati, una figura analoga al tenore contraltino italiano del primo ottocento si era sviluppata, con il nome di \"haute-contre\", fin dal '600, ed aveva mantenuto il sostanziale monopolio delle parti di giovane amoroso, sia nella \"grande\" opera, che nell\"'op\u00e9ra-comique\", per tutto il secolo successivo, raggiungendo il suo momento culminante all'epoca di Rameau. Si trattava comunque di un tipo di tenore dalla voce estremamente chiara ed estesissima, ma quasi sistematicamente emessa in falsettone nella zona acuta, a riecheggiare in qualche modo il contraltista castrato di stampo italiano.. Questa tesi, chiaramente mutuata dalle posizioni di Rodolfo Celletti, non pare pienamente condivisa, nella sua recente opera sulla voce di tenore, da John Potter, secondo il quale la differenza principale tra i tenori settecenteschi italiani (non pi\u00f9 cos\u00ec baritenori o \"tenor-bass[es]\" come quelli seicenteschi) e le \"hautes-contre\" francesi era che, salvo eccezioni, i primi passavano al falsetto (e non al falsettone, a cui Potter non fa alcun esplicito riferimento) dopo il sol3, mentre i loro contemporanei francesi arrivavano al si-bemolle a piena voce, o per meglio dire, con una \"voce mista di testa e di petto, e non [con] la piena voce di petto che i tenori italiani avrebbero sviluppato in seguito\", (e cio\u00e8, per dirla con Celletti e con il redattore della \"Grande Enciclopedia\", in falsettone).\nStoria.\nTra la fine del XVIII e l'inizio del XIX secolo, la penuria di castrati sul mercato dell'opera lirica costrinse i musicisti dell'epoca ad ingegnarsi a trovare dei sostituti per i ruoli di \"attor giovane\" nelle compagnie operistiche. La soluzione che apparve pi\u00f9 immediata e pi\u00f9 in continuit\u00e0 con la tradizione, fu quella di fare ricorso al cosiddetto \"contralto musico\", e cio\u00e8 a cantanti donne (pi\u00f9 spesso, in realt\u00e0, mezzosoprani che non veri e propri contralti), le quali potevano eseguire senza problemi le parti gi\u00e0 scritte in origine per castrati o quelle che venivano ora composte espressamente per loro. Secondo Rodolfo Celletti, nei primi trentacinque anni dell'800, si contano forse pi\u00f9 di un centinaio di casi di utilizzo originale del contralto musico, anche da parte di autori della generazione post-rossiniana, come Donizetti, Mercadante, Pacini, lo stesso Bellini..\nL'altra soluzione possibile era fare ricorso al tenore baritonale, ma la cosa non poteva non ripugnare un po' al gusto ancora \"belcantistico\" (o, se si vuole, tardo barocco) degli operisti coevi, che condividevano la tradizionale avversione per questo timbro vocale, cos\u00ec comune e realistico, e quindi \"volgare\". Tenendo anche conto che le scelte erano sempre vincolate dalle compagnie effettivamente disponibili di volta in volta nei vari teatri, questa soluzione venne scelta quando non vi erano alternative. Rossini, ad esempio, usa il baritenore come amoroso, nell'\"Elisabetta, regina d'Inghilterra\", per la quale ne aveva, \"in compagnia\", addirittura due, cos\u00ec come sarebbe avvenuto a Roma nel \"Torvaldo e Dorliska\" o, caso clamoroso, nell'\"Armida\", dove accanto all'amoroso protagonista Rinaldo, interpretato dal principe dei baritenori rossiniani, Andrea Nozzari, sono scritte parti di comprimario, per altri cinque o sei tenori dello stesso tipo (anche se poi quattro cantanti sono in pratica sufficienti per eseguirle tutte)! In tutti questi casi non vi era disponibilit\u00e0 di contralti n\u00e9 vi era, in compagnia, Giovanni David, come sarebbe accaduto in molte delle opere napoletane del Pesarese.\nInfatti, Rossini invent\u00f2, basandosi fondamentalmente su questo cantante, una terza soluzione: quella di individuare una nuova tipologia di tenore da opera seria, partendo dall'esperienza dei \"tenorini\" di opera buffa o di mezzo carattere, dotati di voci pi\u00f9 chiare e leggere, e quindi tendenzialmente pi\u00f9 agili, di quelle dei baritenori veri e propri. Dopo aver impiegato per il tenore, nelle sue prime opere comiche, una scrittura ancora fondamentalmente centrale e moderatamente virtuosistica, non appena le capacit\u00e0 degli esecutori glielo resero possibile, Rossini elev\u00f2 la tessitura del tenore a vette estremamente difficoltose, anche sul piano del virtuosismo e della coloratura. Ci\u00f2 accade per Serafino Gentili, primo Lindoro ne \"L'Italiana in Algeri\", per il citato David, primo Don Narciso ne \"Il turco in Italia\", per Giacomo Guglielmi primo Don Ramiro ne \"La Cenerentola\" e per Savino Monelli primo Giannetto de \"La gazza ladra\". E alloquando Giovanni David fu ingaggiato nella compagnia del San Carlo, a questo cantante vennero affidate le parti da giovane e/o nobile amoroso, mentre a Nozzari e ad altri baritenori toccarono di solito quelle da antagonista rancoroso, da comandante di eserciti, ecc. (la stessa parte di Otello, creata da Nozzari \"ha, psicologicamente, i connotati del baritono moderno, sia che lo si veda come eroico condottiero, sia che esprima un'esasperata gelosia\").\nCon gli esempi sopra riportati, la tipologia del tenore contraltino viene compiutamente a delinearsi: si tratta di un cantante acutissimo, brillante e agilissimo acrobata, in grado di fronteggiare il baritenore nei duetti infuocati e insieme di affrontare le melodie elegiache degli innamorati. E in grado soprattutto di mantenere tessiture molto pi\u00f9 elevate di quelle dello stesso baritenore, pur anch'esso capace, nel canto di sbalzo, di sparare acuti di tutto valore (in qualche caso fino al re4), affrontati ovviamente, cos\u00ec come del resto dal tenore contraltino, in falsettone. Tale caratterizzazione viene in parte attenuata con il passaggio di Rossini in Francia, dove \u00e8 possibile attingere alla tradizione del, o (come si dovrebbe pi\u00f9 correttamente dire) della \"haute-contre\", altrettanto versata nel canto acuto, ma assai pi\u00f9 aliena dal virtuosimo figlio dei castrati proprio dell'opera italiana. Adolphe Nourrit costituisce il prototipo di tale espansione Oltralpe dell'esperienza del tenore contraltino.\nL'uso di tale tipologia tenorile (ai nomi citati va anche aggiunto, per merito, quello di John Sinclair, primo Idreno della \"Semiramide\"), pass\u00f2 poi agli altri operisti contemporanei, trovando prima in Giovanni Battista Rubini, poi in Gilbert-Louis Duprez, i degni successori di David. Con Rossini per\u00f2 un'epoca era finita e i nuovi ideali canori realistici del Romanticismo andavano affermandos\u00ec rapidamente. Ed ecco cos\u00ec, da un lato, diminuire fin quasi a scomparire la coloratura: Bellini che ne \"La sonnambula\" porta ancora Rubini a confrontarsi ad armi pari con il soprano sul piano del virtuosismo, non gli richieder\u00e0 pi\u00f9 ne \"I Puritani\" che un numero assai limitato di melismi; Donizetti, che continuer\u00e0 ad impiegare sempre la coloratura nelle parti scritte per Rubini, interromper\u00e0 quest'uso con Duprez quando questi cesser\u00e0 di atteggiarsi ad emulatore del primo. Ed ecco, dall'altro lato, il superamento dell'uso del falsettone, anch'esso memoria dei bei tempi andati dell'antirealismo barocco: Rubini elever\u00e0 fino al si bemolle acuto l'emissione di forza, Duprez far\u00e0 ascoltare, si dice, a Lucca, il primo do di petto e quindi abbandoner\u00e0 il canto elegiaco del suo modello Rubini, iniziando ad eseguire di forza tutta la gamma degli acuti e riprendendo anche molti stilemi del baritenore, ancora allora presente sulle scene dell'opera lirica. Il grande Adolphe Nourrit, non rivelatosi in grado di adeguarsi alle nuove tendenze del canto e del gusto, battuto all'Op\u00e9ra dal Duprez con l'esecuzione di forza di quell'Arnoldo del \"Guglielmo Tell\" che lui aveva creato, secondo le aspettative di Rossini, con il canto di grazia delle \"hautes-contre\", fin\u00ec la sua vita nella disperazione a Napoli, dove aveva ripreso a studiare con Donizetti, gettandosi dalla finestra dell'albergo nel quale viveva. La breve stagione del tenore contraltino era finita ed iniziava quella del tenore romantico, lirico o drammatico, elegiaco o stentoreo, che fosse."}
{"id": "2110697", "revid": "266224", "url": "https://it.wikipedia.org/wiki?curid=2110697", "title": "Lucio Battisti vol. 4", "text": ""}
{"id": "2110699", "revid": "709565", "url": "https://it.wikipedia.org/wiki?curid=2110699", "title": "Haute-contre", "text": "Il termine haute-contre fu utilizzato nell'epoca barocca in Francia per designare la pi\u00f9 acuta delle quattro tipologie vocali del canto maschile allora in uso, le altre essendo quelle della \"(haute-)taille\" (\"tenore baritonale\"), della \"basse-taille\" (\"basso-cantante\"/\"baritono\") e della \"basse-contre\" (\"basso\"/\"basso profondo\").\nCaratteristiche vocali e artistiche.\nLa tipologia vocale della \"haute-contre\", ragguagliabile, pur nelle differenze storiche, a quella del tenore contraltino che si sarebbe brevemente affermata nella vocalit\u00e0 italiana all'inizio del diciannovesimo secolo, era caratterizzata da un'estensione verso l'alto non molto maggiore di quella di una \"taille\", e che arrivava al massimo, tenuto conto che l'altezza del diapason era allora in Francia inferiore di quasi un intero tono rispetto a quella attuale, al si3 (e solo eccezionalmente al do4), ma soprattutto dalla capacit\u00e0 di sostenere tessiture acutissime, con voce molto chiara, ma intensa, e con le note pi\u00f9 acute emesse sistematicamente in \"un registro misto\" di voce di petto e di voce di testa, che \u00e8 stato altrimenti chiamato in Italia, falsettone. Date le caratteristiche della scuola operistica francese, la vocalit\u00e0 della \"haute-contre\" fu sempre portata pi\u00f9 alla declamazione enfatica (partendo da Lully fino a giungere al Gluck della riforma), che non alla coloratura di stampo italiano, anche se, per la verit\u00e0, \"Rameau \u2026 attribu\u00ec in genere molto valore agli ornamenti (che la scuola vocale francese del Settecento chiamava anche 'notes de go\u00fbt'), precisando tuttavia che la base di una buona esecuzione degli ornamenti era il sentimento\", affermazione questa che appare peraltro sostanzialmente sovrapponibile agli stilemi del belcanto italiano. Pur essendo chiaramente delineato come registro autonomo rispetto all'altro registro tenorile minore, della \"taille\", un certo margine di sovrapposizione tra le due tipologie rimase sempre. Louis Gaulard Dumesny, ad esempio, che fu il principale esecutore delle opere pi\u00f9 tarde di Lully, debutt\u00f2 all'\"Op\u00e9ra\" come \"haute-taille\" nel 1677 e si esib\u00ec come tale fino al 1680, quando venne promosso \"prima \"haute-contre\"\" dell'\"Acad\u00e9mie Royale de Musique\" al posto di Bernard Cl\u00e9di\u00e8re; Poussin, egualmente, veniva definito \"haute-taille\", ma il ruolo di Pilade da lui creato, nel 1705, nell'\"Iphig\u00e9nie en Tauride\" di Desmarest e Campra, sarebbe in seguito diventato appannaggio esclusivo delle maggiori \"hautes-contre\" del secolo. Jean-Baptiste Guignard, comunemente noto come \"Clairval\", facendo il percorso contrario rispetto a quello di Dumesny, inizi\u00f2 la sua carriera all'\" Op\u00e9ra-Comique\" come \"haute-contre\", per poi ben presto trasformarsi in \"taille\", talora definita addirittura \"profonda\"; il vice e poi sostituto di Joseph Legros, \u00c9tienne Lainez, l'ultimo dei primi tenori dell'\"Op\u00e9ra\" ad essere ancora definito comunemente \"haute-contre\", sembra pi\u00f9 un tenore baritonale che non un tenore acuto della vecchia scuola, e, comunque, \u00e8 stato rilevato che, di norma, i tenori baritonali \"italiani del XVIII secolo erano capaci di cantare nella stessa estensione delle \"hautes-contre\"\", anche se erano chiamati a toccare solo di sfuggita quelle note pi\u00f9 acute (ordinariamente il sol e il la3) che invece dovevano talvolta essere tenute a lungo nel melodramma francese.\nNella musica corale barocca a quattro voci, tenuto conto della supposta assenza del timbro contraltile nella vocalit\u00e0 francese, il registro di \"haute-contre\" si vide assegnare la seconda parte pi\u00f9 acuta, subito al di sopra di quella della \"taille\" e immediatamente inferiore all'unica parte femminile, costituita dai \"dessus\" (soprani). Nell'ambito della musica corale, peraltro, l'estensione del registro di \"haute-contre\" si mantenne in genere pi\u00f9 limitata che non nelle parti solistiche.\nOltre al repertorio operistico per \"haute-contre\" a cui faranno riferimento i paragrafi successivi, ne esiste anche un altro, abbastanza ampio, formato dalle airs de cour e dalle cantate solistiche francesi del periodo barocco.\nStoria.\nIl termine \"haute-contre\" ha origine nella terminologia della musica polifonica ed \u00e8 affine, etimologicamente, ai termini di \u201ccontralto\u201d e \u201ccontrotenore\u201d, anche se questi ultimi si riferiscono a fenomeni vocali completamente diversi. La parola entr\u00f2 in uso, nel significato cui fa riferimento la presente voce, nel secolo diciassettesimo con la creazione di una scuola nazionale di opera lirica in Francia. L'insofferenza per le voci dei castrati nel teatro musicale, che caratterizz\u00f2 in modo sistematico e generalizzato, allora e in seguito, i gusti musicali francesi, impose la necessit\u00e0 di ricercare un timbro vocale differente al quale affidare le parti di giovane amatore che l'opera italiana considerava appannaggio dei castrati (o comunque delle voci bianche).\nLully e gli esordi.\nTale timbro fu individuato dal fondatore massimo dell'opera francese, Jean-Baptiste Lully, nella voce della \"haute-contre\", che, utilizzata nelle parti di contorno delle prime opere di Robert Cambert e dello stesso Lully, divenne, con Admeto nell'\"Alceste\" del 1674, la titolare, praticamente esclusiva, dei ruoli da \u00abattor giovine\u00bb. Il carattere inevitabilmente \"stilizzato\" di un timbro vocale portato verso le zone estreme della possibile estensione della voce maschile, ben si confaceva con gli stilemi dell'estetica barocca e poteva riecheggiare, sotto qualche aspetto, con il suo colore chiaro e per l'emissione in falsettone delle note acute, il contraltista castrato dell'opera italiana. Fin dalla stessa \"Alceste\", comunque, la voce della \"haute-contre\" continu\u00f2 ad essere utilizzata anche in ruoli di contorno, nonch\u00e9, cos\u00ec come le altre voci maschili, in \"travesti\". Ci\u00f2 soprattutto dove si trattasse di mettere in evidenza il carattere soprannaturale, luciferino, o grottesco dei personaggi rappresentati, dalla lunga sequenza di erinni (nell'\"Alceste\" \u00e8 il caso di Aletto), parche, maghe, fate, dee, fino a culminare, alla met\u00e0 del Settecento, nel ruolo \"bouffon\" del titolo, nella \"com\u00e9die-lyrique\", \"Plat\u00e9e\", di Rameau.\nIl compito di lanciare il nuovo modello vocale della \"haute-contre\" spett\u00f2 ai due primi tenori dell'\"Acad\u00e9mie Royale de Musique\", Cl\u00e9di\u00e8re e Dumesny che si succedettero nell'incarico nell'epoca di Lully. Durante lo stesso periodo ebbe modo di esibirsi come \"haute-contre\", al di fuori dell'\"Acad\u00e9mie\", anche il grande musicista, Marc-Antoine Charpentier. A Dumesny, ritiratosi nel 1700, fecero seguito, per breve tempo Pierre Chopelet, e poi, fino al 1718, Jacques Cochereau, i quali interpretarono le opere dei principali musicisti allora attivi sulla scena dell'Op\u00e9ra, dal grande violista da gamba Marin Marais, al fondatore dell'\"op\u00e9ra-ballet\", Andr\u00e9 Campra, da Andr\u00e9 Cardinal Destouches a Thomas-Louis Bourgeois, lui stesso \"haute-contre\", esibitosi anche sui palcoscenici dell'\"Acad\u00e9mie\".\nRameau e l'affermazione del mito della \"haute-contre\".\nDopo l'intervallo relativamente breve di Louis Muraire (1719-1727), ritiratosi prematuramente dalla carriera per malattia, il ruolo di prima \"haute-contre\" dell'\"Op\u00e9ra\" fu assunto da Denis-Fran\u00e7ois Tribou, il quale aveva gi\u00e0 debuttato, con enorme successo, nel 1721, in una ripresa del \"Pha\u00e9ton\" di Lully. Con Tribou arriv\u00f2 a maturazione il mito della \"haute-contre\" e si inizi\u00f2 l'epoca d'oro di questo timbro vocale, che sarebbe durata per oltre mezzo secolo. Tribou \"fu ancora per molti aspetti un esponente della scuola lullista e quindi un \u00abmod\u00e8le de la d\u00e9clamation lyrique dans le grand cothurne\u00bb, come lo definiva il \u00abMercure de France\u00bb nel marzo del 1737\". In effetti pur avendo partecipato a diverse prime di opere di Jean-Philippe Rameau, Tribou si distinse soprattutto nella riproposizione al pubblico settecentesco del repertorio lulliano. I tempi per\u00f2 stavano cambiando e Rameau stava introducendo sul palcoscenico dell'opera un nuovo stile musicale, meno basato sulla declamazione e pi\u00f9 sul canto: \"A me occorrono dei cantanti \u2013 si dice abbia avuto modo di affermare - ed a Lully degli attori\". A tali nuovi stilemi Tribou rimase sempre sostanzialmente estraneo, al punto da lasciare, nel 1739, la sua posizione di prima \"haute-contre\" dell'\"Op\u00e9ra\" a colui che non si poteva gi\u00e0 pi\u00f9 definire soltanto \"un astro nascente\", e che impose definitivamente in Francia, un secolo prima che nel resto di Europa, il mito della voce di tenore, Pierre de J\u00e9lyotte.\n\u00abJelyotte aveva, secondo i contemporanei, una voce piena, estesa, argentina e, secondo Rousseau (Dictionnaire de la musique), notoriamente ammiratore dello stile italiano, era l'unico esecutore francese insieme alla Fel, a conoscere alla perfezione il canto fiorito\u00bb. Per lui Rameau scrisse in tessiture piuttosto alte, ma egli non fu probabilmente il tenore pi\u00f9 acuto della sua stagione: nel singolare duetto tra \"hautes-contre\" presente ne \"La princesse de Navarre\" del 1745, la parte pi\u00f9 acuta, che toccava il re4 (o, tenendo conto della differenza di diapason, il do4), fu attribuita al nuovo acquisto dell'\"Op\u00e9ra\" e aggiunto di J\u00e9lyotte, Fran\u00e7ois Poirier, mentre J\u00e9lyotte stesso eseguiva quella pi\u00f9 bassa (fino al do4 o, in termini contemporanei, si3). Anche l'altro secondo tenore de l'\"Acad\u00e9mie\", Jean-Paul Spesoller detto La Tour (o Latour o Delatour), aveva capacit\u00e0 vocali tutt'altro che trascurabili: dopo che J\u00e9lyotte ebbe creato il ruolo in \"travesti\" del titolo, nella \"Plat\u00e9e\" del 1745 a Versailles (non ripetendolo poi pi\u00f9 successivamente), il La Tour si assunse, quattro anni dopo, l'onere esclusivo di portare l'opera davanti al grande pubblico, replicandola poi ripetutamente nel corso degli anni cinquanta. Secondo Rodolfo Celletti, la parte di Plat\u00e9e eseguita dal La Tour \u00e8 quella dalla tessitura pi\u00f9 acuta mai scritta da Rameau per \"haute-contre\" ed arriva anch'essa, in termini di diapason moderno, al do4. N\u00e9 furono, Poirier e La Tour, i soli emuli del grande J\u00e9lyotte nella splendida stagione di met\u00e0 Settecento: accanto a loro (ed anzi cronologicamente precedente) si distinse all'\"Op\u00e9ra\" anche Jean-Antoine B\u00e9rard, il quale, probabilmente mal sopportando la sovrabbondanza di tenori all'\"Acad\u00e9mie\", si ritir\u00f2 nel 1745 addirittura prima di aver maturato il diritto alla pensione, mentre Marc-Fran\u00e7ois B\u00eache ebbe modo di farsi apprezzare limitatamente all'ambiente della corte.\nMusicista versatile, compositore occasionale, persona di notevole statura umana, J\u00e9lyotte inizi\u00f2 fin dal 1751 a mostrarsi insofferente per i suoi molteplici impegni sia all'\"Op\u00e9ra\" che alla Corte, ma la sua enorme popolarit\u00e0 gli imped\u00ec di lasciare la prima fino al 1755, e la Corte addirittura fino al 1765, quando ottenne finalmente il permesso di ritirarsi nel suo villaggio natale non lontano da Pau.\nL'\"op\u00e9ra-comique\".\nAl di l\u00e0 del repertorio \"coturnato\" dell'\"Acad\u00e9mie Royale de Musique\", \u00abanche l'\"Op\u00e9ra-comique\" affid\u00f2 le parti di amoroso all'\"haute-contre\", la cui carica di sentimentalit\u00e0 si manifest\u00f2 con il genere \"larmoyant\"\u00bb. Nessuno dei cantori dell'\"Op\u00e9ra-comique\" seppe per\u00f2 destare entusiasmi paragonabili a quelli originati da figure come J\u00e9lyotte o Legros, e la \"haute-contre\" pi\u00f9 popolare e famosa di questo repertorio pu\u00f2 essere alla fine considerato Antoine Trial, il quale si specializz\u00f2 nei ruoli da tenore comico, in particolare servi sciocchi, dando origine ad una vera e propria tipologia vocale, il cosiddetto \"\u00abtenore Trial\u00bb, che ancor oggi designa, in Francia, taluni cantanti\".\nNon vi fu neanche mai una situazione di permeabilit\u00e0 e di scambio tra gli artisti dell'\"Op\u00e9ra\" e quelli dell'ambiente dell'opera \"comica\": tra i maggiori, soltanto il gi\u00e0 nominato Jean-Antoine B\u00e9rard, dopo essere stato protestato dall'\"Acad\u00e9mie\" al suo debutto nel 1733, si trasfer\u00ec per qualche anno, con buon successo, alla \"Com\u00e9die Italienne\", finch\u00e9, nel 1736, fu richiamato dalla stessa \"Acad\u00e9mie\" per fungere da terzo tenore dopo Tribou e J\u00e9lyotte. Dopo aver abbandonato la scena nel 1745, quando la schiera dei \"rincalzi\" era diventata troppo affollata per le assunzioni di La Tour, prima, e di Poirier, poi, B\u00e9rard sarebbe in seguito divenuto famoso come maestro di canto e autore di un trattato sull'arte del canto, dedicato a Madame de Pompadour, che \u00e8 stato ripubblicato in epoca moderna, ed avrebbe terminato la sua carriera come primo violoncello alla \"Com\u00e9die Italienne\" dopo la fusione di questa con l'\"Op\u00e9ra-comique\" nel 1762.\nIn linea generale si pu\u00f2 comunque rilevare che la scrittura vocale riservata alle \"hautes-contre\" dell\"'Op\u00e9ra-comique\" \u00abfu molto meno ardua, come tessiture e come apparato melismatico, di quella dei tenori italiani d'opera seria, e anche meno complessa di quella de[le] \"hautes-contres\" di Rameau\u00bb, mentre fu in genere pi\u00f9 impegnativa di quella dei contemporanei tenori italiani di opera buffa.\nGluck e Piccinni: il mito continua.\nQuando J\u00e9lyotte riusc\u00ec finalmente a liberarsi dagli impegni parigini, aveva gi\u00e0 esordito all'\"Op\u00e9ra\", in una ripresa del \"Titon et l'Aurore\" di Mondonville, nel 1764, Joseph Legros, destinato a perpetuare fino agli anni ottanta, dopo le brevi parentesi di Poirier e di Jean-Pierre Pillot, il mito della \"haute-contre\".\nLegros (o Le Gros), dopo essersi formato come voce bianca nel coro della cattedrale di Laon, svilupp\u00f2 una voce potente e dolcissima, capace di trovarsi a suo agio in tessiture perfino pi\u00f9 acute di quelle dei tempi aurei di J\u00e9lyotte e di padroneggiare altrettanto bene il canto di coloratura all'italiana, cosa che gli torn\u00f2 assai utile nella nuova stagione dell'opera francese che, dopo la \"Querelle des Bouffons\" degli anni cinquanta, inizi\u00f2 ad aprirsi alle esperienze internazionali, da Gluck a Piccinni, da Johann Christian Bach ad altri grandi italiani, come Sacchini e, successivamente, Salieri. Dopo aver approfittato della lezione di Gluck per dare maggiore vitalit\u00e0 ed ardore al suo canto, che prima lasciava piuttosto a desiderare sul piano delle capacit\u00e0 interpretative, Legros si trov\u00f2 poi a suo perfetto agio nell'esecuzione delle opere degli uni e degli altri, mettendo d'accordo anche gli opposti partiti (gluckisti, piccinnisti, sacchinisti) che allora animavano la scena teatrale parigina. Legros concluse la sua carriera, anche a causa dell'obesit\u00e0 che ne intralciava la recitazione sul palcoscenico, nel 1783, dopo aver da ultimo creato la figura del protagonista nel \"Renaud\", opera di esordio di Sacchini nel tempio dell'\"Acad\u00e9mie Royale\".\nA Legros succedette nella posizione di prima \"haute-contre\" o di primo tenore dell'\"Op\u00e9ra\", il suo vice \u00c9tienne Lainez (o Lain\u00e9), che sarebbe rimasto al suo posto, senza peraltro pi\u00f9 destare gli entusiasmi di un tempo, per quasi un trentennio. \u00c8 dubbio per\u00f2 se nel suo caso (come in quello di Louis Nourrit che lo avrebbe seguito) si possa ancora legittimamente parlare di \"haute-contre\", sia per la tessitura che sembra spesso pi\u00f9 da baritenore che non da tenore acuto, sia per la temperie storica che era indubbiamente mutata rispetto a quella aurea dei primi sessant'anni del Settecento. L'astronomo e viaggiatore francese amante dell'opera Joseph-J\u00e9r\u00f4me Lefran\u00e7ois de Lalande, dopo aver premesso che la voce di J\u00e9lyotte era stata molto apprezzata ai suoi tempi per la potenza del suo registro acuto (e non era quindi assimilabile, in termini moderni, a quella di un 'tenore leggero'), ebbe gi\u00e0 modo di notare, negli ultimi anni del settecento, come \"tutti quelli che sono succeduti a Legros hanno dovuto urlare per arrivare ai toni di una \"haute-contre\", eccettuato Rousseau: lui per\u00f2 era in possesso di un volume di voce molto modesto\". Jean-Joseph Rousseau, che fu affiancato a Lainez come primo tenore dell'Op\u00e9ra fino alla sua morte prematura avvenuta nel 1800, fu per\u00f2 probabilmente l'ultimo dei cantori settecenteschi dell'\"Acad\u00e9mie Royale de Musique\" a potersi fregiare a buon diritto dell'appellativo di \"haute-contre\".\nEpilogo.\nLa tipologia vocale della \"haute-contre\" trov\u00f2 infine il suo canto del cigno con l'avvento sui palcoscenici dell'\"Op\u00e9ra\" del figlio di Louis Nourrit, Adolphe e con la confluenza, nella sua figura, della tradizione del tenore acuto francese e di quella del tenore contraltino italiano recentemente evocata da Rossini per rimpiazzare le voci dei castrati, ormai praticamente usciti dai palcoscenici. \u00abNourrit incarnava la tradizione dell'haute-contre, l'amoroso per antonomasia dell'opera francese \u2026 Come tutti gli hautes-contre aveva una voce chiara, molto estesa in alto e portata quindi alle tessiture elevate, anche se meno stratosferiche di quelle che poteva affrontare Giovanni David. Dopo il sol3, Nourrit usava con grande perizia il falsettone e con questo tipo di fonazione esegu\u00ec tutte le pagine e le frasi del \"Guglielmo Tell\" che noi oggi siamo assuefatti ad udire da tenori che cantano con piglio eroico e voce stentorea, emettendo tutti gli acuti \u2039 di petto \u203a, compreso il do4. Attenendosi alla prassi dell'Op\u00e9ra di Parigi e alle tradizioni dell'haute-contre di genere serio, Rossini attenu\u00f2 decisamente, nelle parti scritte per Nourrit, il canto fiorito e d'agilit\u00e0\u00bb.Per lui Rossini scrisse i ruoli tenorili protagonistici di tutte le sue opere francesi, e per quindici anni Nourrit fu uno dei protagonisti della vita musicale e culturale di Parigi, primeggiando nelle creazioni di Meyerbeer (\"Roberto il diavolo\" e \"Gli ugonotti\"), Auber (\"La muta di Portici\"), Hal\u00e9vy (\"L'ebrea\") e Niedermeyer (\"Stradella\").\nSia lui che il suo mentore Rossini, tuttavia, appartenevano ormai ad una tradizione e ad un gusto musicale in via di superamento, e, mentre l'italiano, al culmine di una fama europea incontrastata, interruppe, del tutto inopinatamente, la propria produzione musicale operistica, Nourrit cerc\u00f2 di mantenersi sulla breccia, senza per\u00f2 riuscire ad adeguare il suo stile di canto ai nuovi stilemi del tenore romantico di forza, che il suo compatriota Gilbert-Louis Duprez aveva maturati in Italia alla scuola di Giovanni Battista Rubini e di Domenico Donzelli. Anzi, quando Duprez si ripresent\u00f2 sulle scene parigine nel 1837 con i galloni di primo tenore aggiunto dell'\"Op\u00e9ra\", superando completamente l'emissione in falsettone fino al do4 e presentando un nuovo stile vocale \"realistico\" basato, oltre che sulla potenza dell'emissione, sull'accento deciso, sul fraseggio vibrante e sulla recitazione appassionata, e si esib\u00ec in una trionfale esecuzione del \"Guglielmo Tell\", per Nourrit, elegante e delicato interprete del passato, non pot\u00e9 pi\u00f9 esservi partita. Egli abbandon\u00f2 Parigi e, gi\u00e0 in preda ad una grave forma di depressione e ad una vera e propria mania di persecuzione, volle cercare in Italia la propria rinascita, riprendendo lo studio del canto con Donizetti, peraltro con risultati disastrosi. Quando la prima della nuova opera che Donizetti stava componendo per lui, il \"Poliuto\", fu vietata dalla censura borbonica, Nourrit non seppe vincere lo sconforto, prese ad interpretare come segno di scherno perfino gli applausi che il pubblico napoletano continuava generosamente a tributargli, e si diede alfine la morte gettandosi da una finestra d'albergo. La secolare epopea delle \"hautes-contre\" e la breve stagione del tenore contraltino erano finite ed iniziava la vicenda del tenore romantico moderno, lirico o drammatico, elegiaco o stentoreo, robusto o di grazia, comunque lo si sarebbe in seguito classificato."}
{"id": "2110700", "revid": "290948", "url": "https://it.wikipedia.org/wiki?curid=2110700", "title": "Macchine semplici", "text": ""}
{"id": "2110703", "revid": "55740", "url": "https://it.wikipedia.org/wiki?curid=2110703", "title": "Shocking blue", "text": ""}
{"id": "2110705", "revid": "216538", "url": "https://it.wikipedia.org/wiki?curid=2110705", "title": "The Matrix Reloaded", "text": ""}
{"id": "2110706", "revid": "216538", "url": "https://it.wikipedia.org/wiki?curid=2110706", "title": "The Matrix Revolutions", "text": ""}
{"id": "2110707", "revid": "154893", "url": "https://it.wikipedia.org/wiki?curid=2110707", "title": "Charles Morgan", "text": ""}
{"id": "2110713", "revid": "40809", "url": "https://it.wikipedia.org/wiki?curid=2110713", "title": "Paradosso di Jourdain", "text": ""}
{"id": "2110722", "revid": "712828", "url": "https://it.wikipedia.org/wiki?curid=2110722", "title": "Poggle il Minore", "text": ""}
{"id": "2110723", "revid": "161374", "url": "https://it.wikipedia.org/wiki?curid=2110723", "title": "Kystovskij", "text": ""}
{"id": "2110724", "revid": "161374", "url": "https://it.wikipedia.org/wiki?curid=2110724", "title": "Kyshtovskij", "text": ""}
{"id": "2110725", "revid": "161374", "url": "https://it.wikipedia.org/wiki?curid=2110725", "title": "Kyshtovsky", "text": ""}
{"id": "2110731", "revid": "1318658", "url": "https://it.wikipedia.org/wiki?curid=2110731", "title": "Li\u00e8ge (metropolitana di Parigi)", "text": "Li\u00e8ge \u00e8 una stazione della linea 13 della metropolitana di Parigi, situata nell'VIII \"arrondissement\" di Parigi. Venne inaugurata il 26 febbraio 1911, sulla \"linea B\", che era una parte dell'attuale linea 13. La stazione possiede diverse caratteristiche non comuni alle altre stazioni della Metropolitana parigina:\nLocalizzazione.\nLa stazione \u00e8 ubicata al di sotto della \"rue d'Amsterdam\", da una parte all'altra della \"rue de Li\u00e8ge\", a nord della Gare de Paris-Saint-Lazare.\nLa sua ubicazione esplica una delle sue particolarit\u00e0: \u00e8 costituita da due marciapiedi distinti non posti uno di fronte all'altro, poich\u00e9 la \"rue d'Amsterdam\" \u00e8 troppo stretta per la disposizione classica delle stazioni della Metropolitana di Parigi. Il marciapiede in direzione sud (verso Ch\u00e2tillon - Montrouge) \u00e8 ubicato a nord dell'incrocio e quello in direzione nord (verso Asni\u00e8res e Saint-Denis) \u00e8 ubicato a sud. In ciascuno dei sensi di marcia i treni si fermano nella prima semi-stazione incontrata.\nLa stazione \"Commerce\" sulla linea 8, \u00e8 l'unica altra stazione costruita secondo questo progetto per le medesime ragioni di spazio..\nOrigine del nome.\nLa stazione mutua il suo nome dalla \"rue de Li\u00e8ge\", che come la maggior parte delle strade del \"quartier Europe\", porta il nome di una delle grandi citt\u00e0 d'Europa.\nStoria.\nLa stazione venne inaugurata il 26 febbraio 1911 dalla \"Soci\u00e9t\u00e9 du chemin de fer \u00e9lectrique souterrain Nord-Sud de Paris\" assieme alla prima tratta della \"Linea B\", oggi linea 13, fra \"Saint-Lazare\" e \"Porte de Saint-Ouen\".\nLa stazione aveva originariamente il nome \"Berlino\". All'inizio della prima guerra mondiale, il 2 agosto 1914, venne chiusa al traffico; alla riapertura 1\u00ba dicembre dello stesso anno, venne re-intitolata alla citt\u00e0 di Liegi, per onorare la resistenza dei cittadini della citt\u00e0 belga contro l'attacco delle truppe tedesche.\nChiusa nuovamente a seguito di scarso movimento nel 1939, venne riaperta il 16 settembre 1968.. Una nuova decorazione in ceramica di Welkenraedt, illustrante paesaggi e monumanti della provincia di Liegi, \u00e8 stata inserita nel 1982.\nLi\u00e8ge \u00e8 stata l'ultima stazione della metropolitana di Parigi a chiudere alle ore 20,00, durante i giorni feriali, e completamente le domeniche e i giorni festivi. Dal 4 dicembre 2006 la sua apertura \u00e8 stata conformata all'orario generale della rete di stazioni della Metropolitana di Parigi, a seguito di una richiesta degli abitanti della zona. Nello stesso periodo fu oggetto di lavori di modernizzazione e ristrutturazione.\nDecorazioni.\nNel 1982, la stazione \u00e8 stata dotata di una nuova decorazione, nel quadro degli scambi culturali fra Francia e Belgio. Essa consiste in una serie di pannelli in ceramica di Welkenraedt realizzati sulla base di fotografie ed installati sulle pareti dei marciapiedi.\nNella semistazione nord riproducono scorci, ad esempio, delle citt\u00e0 di Huy: il ponte, la Collegiata e la Cittadella; Liegi: la \"maison Curtius\"; Verviers: il Municipio; Vis\u00e9: il Municipio; Liegi: la Scalinata; Soumagne; Modave.\nNella semistazione sud sono illustrate, fra le altre: il circuito di Spa-Francorchamps, Liegi: il palazzo della provincia; Limburgo.\nAccessi.\nLa stazione possiede un solo ingresso che \u00e8 situato al numero 21 di \"rue de Li\u00e8ge\"."}
{"id": "2110733", "revid": "161374", "url": "https://it.wikipedia.org/wiki?curid=2110733", "title": "Kolyvansky", "text": ""}
{"id": "2110735", "revid": "161374", "url": "https://it.wikipedia.org/wiki?curid=2110735", "title": "Distretto di Kolyvan'", "text": ""}
{"id": "2110737", "revid": "161374", "url": "https://it.wikipedia.org/wiki?curid=2110737", "title": "Distretto di Kolyvan", "text": ""}
{"id": "2110743", "revid": "161374", "url": "https://it.wikipedia.org/wiki?curid=2110743", "title": "Distretto di Ky\u0161tovka", "text": ""}
{"id": "2110747", "revid": "228587", "url": "https://it.wikipedia.org/wiki?curid=2110747", "title": "AWL (linguaggio)", "text": "L'AWL \u00e8 un linguaggio di programmazione sviluppato dalla Siemens. \u00c8 utilizzato nell'automazione industriale nei PLC s7-200, s7-300, s7-400, e nei PLC compatibili con Siemens, come ad esempio VIPA.\nCaratteristiche.\nSi compone di istruzioni di basso livello che consentono di avere il controllo completo del PLC, ma allo stesso tempo richiedono al programmatore una competenza adeguata, a differenza di altri linguaggi, come il ladder o KOP, pi\u00f9 intuitivi e funzionali.\nIl linguaggio AWL non fa parte dei linguaggi standard definiti nella norma EC 61131-3, ma si pu\u00f2 trovare un suo corrispondente all'interno di tale norma, ovvero il linguaggio IL (instruction list).\nEsempio.\nAttivazione di un dispositivo (A 2.0) tramite comando fornito dal segnale E0.0; l'attivazione di A 2.0 avviene dopo 1/2 secondo dal momento del cambio di stato di E 0.0 da LOW a HIGH.\nU E 0.0\nL S5T#500MS\nSE T1\nU T 1\n=A 2.0\nBE\nNel dettaglio, i comandi usati sono: "}
{"id": "2110748", "revid": "1522738", "url": "https://it.wikipedia.org/wiki?curid=2110748", "title": "Bandiere a stelle e strisce", "text": "Le bandiere a stelle e strisce sono una famiglia di bandiere ispirate al vessillo degli Stati Uniti d'America.\nIl numero delle stelle (o degli altri motivi astronomici) e delle strisce \u00e8 variabile, come anche i colori. La bandiera del Cile, ad esempio, presenta una sola stella e due sole strisce, ma ha gli stessi colori bianco, blu e rosso di quella statunitense. Denominata \"La estrella solitaria\", \u00e8 a sua volta simile alla bandiera texana dallo stesso nome (\"Lone Star Flag\").\nLe bandiere a stelle e strisce sono diffuse in tutto il mondo. In Africa \u00e8 di chiara derivazione statunitense la bandiera della Liberia, stato fondato da coloni americani ex schiavi. La bandiera liberiana presenta undici strisce e una sola stella, che sostitu\u00ec la croce adottata prima dell'indipendenza formale (1847). In Asia \u00e8 la bandiera della Malaysia a richiamare pi\u00f9 da vicino la \"Stars and Stripes\". Oltre che dalla combinazione cromatica, ci\u00f2 \u00e8 evidenziato dal simbolismo della stella (che qui si affianca a una luna) e delle strisce, rappresentanti il numero degli stati federati. In America meridionale adotta un criterio analogo la bandiera dell'Uruguay, anche se la combinazione cromatica e il simbolismo del \"sole di maggio\" si legano piuttosto allo stendardo delle Province Unite del R\u00edo de la Plata.\nEsiste anche una bandiera locale, quella dell'atollo di Bikini, molto simile alla \"Stars and Stripes\" e concepita per ricordare agli Stati Uniti il loro debito alla popolazione del luogo per l'effettuazione del test nucleare del 1954."}
{"id": "2110751", "revid": "1305772", "url": "https://it.wikipedia.org/wiki?curid=2110751", "title": "Fanfulla 1874", "text": ""}
{"id": "2110755", "revid": "217830", "url": "https://it.wikipedia.org/wiki?curid=2110755", "title": "Gran Premio motociclistico del Sudafrica 2002", "text": "Il Gran Premio motociclistico del Sudafrica 2002 corso il 21 aprile, \u00e8 stato il secondo Gran Premio della stagione 2002 del motomondiale e ha visto vincere la Honda di T\u014dru Ukawa in MotoGP, Marco Melandri nella classe 250 e Manuel Poggiali nella classe 125.\nPer il pilota giapponese Ukawa si tratta della prima vittoria nella classe regina."}
{"id": "2110756", "revid": "869733", "url": "https://it.wikipedia.org/wiki?curid=2110756", "title": "International Gay and Lesbian Football Association", "text": "La International Gay and Lesbian Football Association (IGLFA) \u00e8 la federazione internazionale di calcio dedicata a gay e lesbiche. Oltre a promuovere tornei internazionali organizzati da enti privati, come squadre e associazioni omosessuali, ogni anno organizza il campionato mondiale per gay, che nel 2009 si terr\u00e0 a Washington dal 14 al 20 giugno. Il mondiale si disputa ogni anno, tranne quando si svolgono i Gay Games, in quel caso le due competizioni vengono accorpate. Gli ultimi Gay Games si sono tenuti a Colonia nel 2010.\nL'IGLFA \u00e8 membro effettivo della Federazione dei Gay Games.\nFondazione.\nLa IGLFA nasce nel 1980 quando a New York viene organizzato il primo torneo calcistico per omosessuali, ma i primi successi arrivano nel 1982 e nel 1986 quando contribuisce all'organizzazione dei Gay Games, l'equivalente delle olimpiadi classiche. Entrambe le edizioni si tengono a San Francisco e vedono la partecipazione di 4800 atleti divisi in 17 discipline. Tuttora la federazione si occupa di organizzare il torneo calcistico all'interno dei Gay Games.\nScopo dell'associazione.\nL'obiettivo della IGLFA \u00e8 quello di promuovere lo sport nella comunit\u00e0 gay e lesbica, ma soprattutto di far conoscere il mondo gay attraverso il gioco del calcio. I tornei della IGLFA sono infatti aperti sia a gay che etero proprio per favorire l'integrazione. Inoltre l'associazione cerca di far entrare in contatto tra di loro le squadre omosessuali sparse per il mondo.\nSquadre italiane.\nLe squadre affiliate alla IGLFA sono circa cinquanta, provenienti da ogni parte del mondo. Attualmente le squadre affiliate alla IGLFA sono la ICONS Calcio di Milano, la Mediolanum Godado e i KingKickers Italia anch'essi di Milano e lo Yellow Sport di Roma (che ha anche una squadra femminile). Altre realt\u00e0 presenti sul suolo italiano sono i Black Angels, la Revolution Calcio di Firenze e la Boga Calcio di Bologna che sono soliti prendere parte a tornei promossi dalla federazione internazionale ma non sono ancora affiliati."}
{"id": "2110761", "revid": "125672149", "url": "https://it.wikipedia.org/wiki?curid=2110761", "title": "Lodovico Pogliaghi", "text": "Biografia.\nNato a Milano negli ultimi anni della dominazione austriaca, appartiene ad una famiglia della buona borghesia lombarda: il padre era ingegnere della Imperial-regia societ\u00e0 privilegiata delle strade ferrate lombardo-venete e dell'Italia Centrale.\nPose la sua residenza e studio per oltre 50 anni nel palazzo dei Marchesi Crivelli in via Pontaccio, non lontano dall'Accademia di Brera, dove presto inizi\u00f2 ad insegnare.\nMa la sua lunga carriera si pu\u00f2 far risalire ad un primo importante lavoro per la chiesa parrocchiale di Solzago (Como) dove esegue un dipinto raffigurante la \"Madonna fra Santi\" (1878) e la \"Nativit\u00e0 della Vergine\" per la chiesa di San Donnino a Como nel 1885.\nNel 1886 inizia un nuovo progetto artistico che vede la pubblicazione delle \"Illustrazioni per la Storia d'Italia\" che pubblica la Casa Treves.\nNegli stessi anni inizia un tirocinio sotto la direzione del suo Maestro Bertini per l'arredamento del Museo Poldi Pezzoli e per la vistosa decorazione di Palazzo Turati in via Meravigli in Milano. \nInsegn\u00f2 a Brera dove ed ebbe come allievi anche i gemelli Carlo e Luigi Rigola che sotto la sua direzione lavorarono alle Porte centrali del Duomo di Milano (come scrive Aldo Carpi). Suo allievo anche il bresciano Gaetano Cresseri.\nNel 1910 realizza il gruppo della Piet\u00e0 alla Cappella espiatoria in ricordo dell'assassinio del Re Umberto I a Monza del 1900.\nTrascorse i suoi ultimi anni di vita al Sacro Monte di Varese, ove si era costruito una monumentale villa in stile eclettico, in cui concentr\u00f2 tanta parte della sua collezione privata di opere d'arte di varie epoche. Qui mor\u00ec, nel 1950: per sua esplicita volont\u00e0, fu inumato in una semplice e disadorna tomba del locale cimitero. La villa pass\u00f2 in eredit\u00e0 alla Biblioteca Ambrosiana di Milano, che la trasform\u00f2 in museo (Museo Pogliaghi).\nOpere.\nLa sua opera pi\u00f9 famosa \u00e8 la porta centrale del duomo di Milano. I battenti vengono inaugurati il giorno 8 settembre 1906, mentre la parte superiore (cimasa) nel 1908. Il battente di destra illustra le \"Gioie della Vergine\", il battente di sinistra i \"Dolori della Vergine\", la cimasa celebra la \"Gloria della Vergine\". Il modello originale in gesso \u00e8 conservato nella casa-museo dell'artista, al Sacro Monte di Varese. Una galleria privata di Varese conserva molti schizzi e studi di nudi maschili; mentre un raro quadro a olio cm.31x42 raffigurante un nudo maschile con foglia \u00e8 stato conservato fino al 1976 in via Mac Donald 14 a Milano presso lo studio dello scultore Felice Mina. Artista eclettico e, di sicuro, punto di riferimento nel panorama artistico lombardo e non solo, visti i lavori eseguiti nel Duomo di Genova (cappella Cybo) nel Duomo di Chiavari e all'Altare della Patria a Roma dove scolpisce il gruppo della Concordia.\nNella Basilica di San Lorenzo in Mortara \u00e8 conservata una sua tela, raffigurante il Sacro Cuore.\nNel Palazzo Turati di Milano esegu\u00ec un notevole intervento decorativo in tre sale, tuttora conservate."}
{"id": "2110765", "revid": "767487", "url": "https://it.wikipedia.org/wiki?curid=2110765", "title": "Neil McCafferty", "text": "Carriera.\nHa giocato nella massima serie irlandese con il Derry City ed il Finn Harps."}
{"id": "2110766", "revid": "1494380", "url": "https://it.wikipedia.org/wiki?curid=2110766", "title": "Protogreco", "text": "Il protogreco \u00e8 considerato la protolingua comune ai differenti tipi di lingua greca ed \u00e8 perci\u00f2 assunta come la variet\u00e0 ancestrale di greco comune a tutte le lingue greche, compreso miceneo, greco antico, koin\u00e8, greco bizantino e greco moderno.\nIl protogreco sarebbe stato parlato nell'area balcanica attorno al III millennio a.C. L'unit\u00e0 linguistica del protogreco viene fatta coincidere con l'inizio delle migrazioni dei popoli greci. L'allontanamento da una zona comune, il cambiamento di alcuni costumi e le modifiche alle strutture sociali, avrebbero con il tempo creato differenze all'interno del protogreco portando con il tempo all'affermarsi di diversi dialetti greci. Le diverse ondate di invasioni di popoli greci avrebbero cos\u00ec portato nella penisola ellenica prima la variet\u00e0 micenea, fra il XXI ed il XVII secolo a.C., e poi, a seguito delle migrazioni successive dei Dori, avvenute quasi un millennio dopo, sarebbe stato introdotto una forma di greco dalle caratteristiche pi\u00f9 arcaiche. La discesa dei Dori, ricordata come invasione dorica, segna la diffusione, come detto, di un greco dalle forme arcaiche, e indica l'inizio del Medioevo ellenico.\nL'evoluzione del protogreco si pu\u00f2 considerare essere avvenuta da un substrato linguistico precedente, rintracciabile nella primitiva lega linguistica paleo-balcanica che rende difficile delineare con esattezza i confini tra le singole lingue.\nAlcune caratteristiche del greco, come esposto nella teoria delle laringali, comuni con la Lingua armena, fanno pensare ad una radice comune del greco e dell'armeno, definita greco-armeno. La relativa vicinanza fra il greco e l'armeno dimostra la natura parafiletica dell'isoglossa centum-satem.\nStrette similitudini tra il greco antico ed il sanscrito vedico suggeriscono che sia il protogreco che il protoindoiraniano fossero abbastanza simili all'indoeuropeo."}
{"id": "2110768", "revid": "1373059", "url": "https://it.wikipedia.org/wiki?curid=2110768", "title": "Adria Airways", "text": "Adria Airways d.o.o. era una compagnia aerea slovena con sede a Lubiana ed hub presso l'aeroporto di Lubiana Jo\u017ee Pu\u010dnik.\nCompagnia di bandiera della Slovenia e membro regionale di Star Alliance, Adria Airways gestiva servizi internazionali di linea in tutta Europa e servizi charter per destinazioni in Europa e nel Medio Oriente.\nIl 30 settembre 2019 viene ufficializzato il fallimento della compagnia aerea per bancarotta, nonostante i voli di linea fossero sospesi gi\u00e0 dal 23 settembre.\nStoria.\nAnni 60: I primi anni.\nLa compagnia aerea venne fondata nel marzo del 1961 con il nome di Inex-Adria Aviopromet (Inex-Adria Airways). Ad agosto la compagnia acquist\u00f2 due DC-6B da KLM, addestrando equipaggio e figure tecniche presso Jat Airways e l'Aeronautica militare slovena. Negli anni seguenti Adria inizi\u00f2 ad espandersi con rotte dalla Germania, dal Regno Unito, dai Paesi Bassi e dalla Scandinavia verso la costa adriatica. Nel 1964 vennero aggiunte come destinazioni anche gli Stati Uniti e il Canada.\nNel 1964, Adria spost\u00f2 la propria sede da Zagabria a Lubiana, in seguito all'apertura di un nuovo aeroporto internazionale. Con il passare del tempo i DC-6B diventarono non competitivi sul mercato. La compagnia cadde in una seria crisi nel 1967 che fin\u00ec dichiarando bancarotta nel 1968. Grazie ad un ingente aiuto finanziario da parte della camera di commercio slovena la compagnia riusc\u00ec tuttavia a rialzarsi.\nA dicembre 1968 Adria si fuse con la compagnia serba InterExport iniziando una fase di riorganizzazione della flotta.\nAnni 70: L'introduzione dei jet.\nNel 1969 venne acquistato il primo jet della compagnia, un DC-9 con 115 posti. Questo acquisto inizi\u00f2 un periodo di modernizzazione della flotta che permise ad Adria di espandersi sul mercato. A settembre del 1969 venne inaugurata la prima rotta da Lubiana a Belgrado. A marzo 1970 la flotta di Adria era composta da 4 DC-6 e un DC-9, con uno ancora in ordine. I guadagni videro un notevole aumento e Adria, oltre ad aver espanso la propria flotta, inizi\u00f2 anche ad utilizzare aerei in leasing.\nNel 1972 Adria rinnov\u00f2 i voli transatlantici verso Stati Uniti e Canada con l'uso di un DC-8 anche se l'anno successivo cess\u00f2 il servizio. Alla fine degli anni 70 Adria venne premiata come compagnia aerea pi\u00f9 puntuale sul mercato. Il periodo di maggior successo fu proprio questo, soprattutto sul mercato tedesco. In questo periodo vennero introdotti nuovi voli verso la Jugoslavia.\nAnni 80.\nNei primi anni ottanta l'allora Inex-Adria acquist\u00f2 un nuovo McDonnell Douglas MD-80 utilizzandolo nelle sue rotte di linea. e nel medesimo anno divenne un membro della IATA. In quel periodo la sua flotta venne per lo pi\u00f9 impiegata nelle rotte charter in tutta Europa fino al novembre 1983 quando venne introdotta una linea internazionale che collegava il paese con Larnaca, a Cipro.\nDalla fine degli anni 1980, e dopo essere tornata all'originaria designazione aziendale Adria, vennero acquistati diversi Airbus A320.\nAnni 90.\nNei primi anni novanta, dopo la dissoluzione della Repubblica Socialista Federale di Jugoslavia, l'Adria Airways assunse il nuovo status di compagnia di bandiera della Slovenia e venne fatta oggetto della mancata acquisizione dell'Albert Group guidato da Evan Hammer. Nel marzo 1996 l'azienda complet\u00f2 il suo processo di parziale privatizzazione.\nGli anni 2000.\nDal 2001, Adria Airways cominci\u00f2 un lento declino registrando una forte diminuzione del numero annuale di passeggeri a causa degli attentati dell'11 settembre operando in perdita per i successivi 5 anni di attivit\u00e0. Ci\u00f2 nonostante, nel luglio 2002, l'azienda canadese Bombardier Aerospace assegn\u00f2 alla compagnia aerea slovena il compito di provvedere alla manutenzione, prima in Europa, dei propri Bombardier CRJ dotandola di una struttura atta allo scopo, e due anni pi\u00f9 tardi, il 18 novembre 2004, entr\u00f2 a far parte della Star Alliance come membro regionale.\nNel 2006, la societ\u00e0 ha registrato il suo profitto minimo raggiungendo comunque il primato del superamento del primo milione di passeggeri per anno. Nel 2007 Adria Airways fu in grado di movimentare un traffico di 1\u00a0136\u00a0431 passeggeri riuscendo a realizzare un utile di \u20ac 420\u00a0000 per l'anno.\nSebbene l'azienda avesse annunciato l'acquisto di nuovi CRJ 1000 nel 2010, nel febbraio 2009, ha convertito il suo ordine per l'unico CRJ-1000 in un CRJ-900 e nel marzo 2009 ha firmato una lettera di intenti con l'Airbus per l'acquisto di un nuovo Airbus A319 il quale, con la sua configurazione a circa 140 posti a sedere, \u00e8 stato giudicato il pi\u00f9 razionale per il tipo di servizio operato. Inoltre il consiglio di amministrazione ha dichiarato l'intenzione di sostituire la sua attuale flotta di Airbus A320 con i nuovi A319 entro il 2013.\nDa gennaio 2010 Adria Airways \u00e8 pienamente membro della Star Alliance.\nNegli ultimi anni \u00e8 divenuta fornitore ufficiale dell'Udinese Calcio che la utilizza come vettore per le trasferte.\nIl 23 settembre 2019, Adria Airways ha annunciato, sul suo sito web, di sospendere temporaneamente le operazioni di volo per due giorni a causa della mancanza di fondi. \nIl 30 settembre 2019 viene ufficializzato il fallimento della compagnia aerea per bancarotta.\nDopo la cessazione delle operazioni e la bancarotta dell'azienda, sul sito internet della compagnia \u00e8 apparso un messaggio d'addio rivolto ai clienti che recita:\nOltre a questo messaggio, la pagina internet invita a condividere sui social network le proprie esperienze con l'aziende attraverso l'hashtag #ADRIA4EVER.\nAdria Airways Switzerland.\nNel luglio del 2017 la compagnia aerea Darwin Airline \u00e8 stata acquistata dalla holding che detiene Adria Airways la pi\u00f9 grande compagnia aerea slovena. Darwin rester\u00e0 comunque una societ\u00e0 separata che opera come Adria Airways Switzerland.\nIl 12 dicembre 2017 Adria Airways Switzerland annuncia, dopo 15 giorni di grounding, il proprio fallimento. Infatti la compagnia aerea non \u00e8 stata capace di fornire all\u2019Ufficio Federale dell\u2019Aviazione Civile (UFAC) le adeguate garanzie finanziarie per riottenere la licenza.\nAccordi di codeshare.\nAdria Airways aveva accordi di codeshare con le seguenti compagnie aeree:\nDestinazioni.\nDall'estate 2017, Adria Airways ha operato un hub principale presso l'aeroporto di Lubiana Jo\u017ee Pu\u010dnik, nonch\u00e9 un hub secondario presso l'Aeroporto di Pristina e l'Aeroporto internazionale N\u00ebn\u00eb Tereza di Tirana. La maggior parte delle attivit\u00e0 di Adria Airways riguardava i voli di linea, ma forniva anche voli charter e ad hoc. A luglio 2017, Adria ha operato verso 24 destinazioni di linea e 22 charter in tutta Europa. La maggior parte dei voli \u00e8 stata operata dall'aeroporto di Lubiana Jo\u017ee Pu\u010dnik, l'hub principale della compagnia aerea, ma opera anche voli di linea e charter dall'aeroporto di Pristina e dall'aeroporto di Tirana. Era membro di Star Alliance dal 2004 e partner di Lufthansa dal 1996. I voli charter di linea della compagnia aerea erano per la maggior parte stagionali e pi\u00f9 frequentemente verso destinazioni di vacanza nella regione del Mediterraneo. Sharm el-Sheikh e Hurghada in Egitto sono state servite tutto l'anno secondo un programma.\nFlotta.\nA settembre 2019 la flotta della Adria Airways era composta dai seguenti velivoli:"}
{"id": "2110769", "revid": "226458", "url": "https://it.wikipedia.org/wiki?curid=2110769", "title": "Deflussore", "text": " \nIl deflussore in campo medico, \u00e8 uno strumento composto da un tubo che permette la somministrazione di un dato farmaco al paziente. \nComposizione.\nIl tubo, molto lungo e assottigliato, \u00e8 composto di plastica. Nella fleboclisi viene collegato da un lato al flacone contenente il farmaco o la soluzione da somministrare al paziente; dall'altro lato il deflussore si connette solitamente ad un ago infisso in una vena (solitamente del braccio) del paziente. \nIl deflussore \u00e8 composto da 4 parti:"}
{"id": "2110770", "revid": "599013", "url": "https://it.wikipedia.org/wiki?curid=2110770", "title": "Stuart Malcolm", "text": "Carriera.\nHa giocato nel 2005 con il Drogheda United e nel 2008 con il Finn Harps."}
{"id": "2110776", "revid": "3831", "url": "https://it.wikipedia.org/wiki?curid=2110776", "title": "Ventesima stagione de I Simpson", "text": ""}
{"id": "2110777", "revid": "216538", "url": "https://it.wikipedia.org/wiki?curid=2110777", "title": "Bell 206 JetRanger", "text": ""}
{"id": "2110781", "revid": "287204", "url": "https://it.wikipedia.org/wiki?curid=2110781", "title": "Moskovskij", "text": "Moskovskij \u00e8 un toponimo che pu\u00f2 riferirsi a:"}
{"id": "2110783", "revid": "80339", "url": "https://it.wikipedia.org/wiki?curid=2110783", "title": "Moskovsky", "text": ""}
{"id": "2110785", "revid": "161374", "url": "https://it.wikipedia.org/wiki?curid=2110785", "title": "Moshkovsky", "text": ""}
{"id": "2110786", "revid": "287204", "url": "https://it.wikipedia.org/wiki?curid=2110786", "title": "Mestaruussarja", "text": "La Mestaruussarja (in italiano Lega dei Campioni) fu la massima divisione del Campionato finlandese di calcio dal 1930 al 1989. Fu rimpiazzata dalla Veikkausliiga nel 1990. La prima squadra campione fu l'HIFK, mentre l'ultima l'FC Kuusysi.\nStoria.\nSolo dal 1930 il titolo di Campione di Finlandia venne assegnato con un campionato, mentre precedentemente, dal 1908 al 1929, veniva assegnato tramite una competizione in formato di coppa. Il campionato fu dominato dai club di Helsinki, Turku e Viipuri. Il primo campione fu l'HIFK di Helsinki, nel 1935 i quattro migliori club erano della capitale finlandese e dal 1908 al 1940 il titolo venne assegnato a squadre non di Helsinki solo sei volte. Kuopio fu la prima citt\u00e0 dell'entroterra a partecipare al campionato, quando nel 1938 il KPT venne promosso. Le competizioni furono interrotte nel 1914 a causa della prima guerra mondiale, mentre nel corso della seconda guerra mondiale il campionato sub\u00ec diversi cambiamenti: in alcuni casi venne accorciato, in altri abbandonato o deciso con una competizione a coppa.\nLa popolarit\u00e0 del campionato ebbe un picco negli anni sessanta, quando le partite dell'HJK fecero contare pi\u00f9 di spettatori. Il pi\u00f9 alto numero di spettatori, , fu registrato nel 1965 nella gara tra HJK ed FC Haka, mentre la pi\u00f9 alta media fu di nel 1967.\nL'ultima stagione della Mestaruussarja fu nel 1989 e l'FC Kuusysi fu l'ultima squadra vincitrice. La nuova massima divisione fu inizialmente chiamata SM-liiga ed in seguito rinominata Veikkausliiga.\nFormato.\nLa Mestaruussarja era costituita da 8 squadre quando fu fondata. Fu poi allargata a 10, arriv\u00f2 a un massimo di 16, per poi stabilizzarsi su 12 squadre partecipanti fino al momento della sua dissoluzione. Negli anni ottanta la Mestaruussarja si disputava su due fasi: dopo la stagione regolare veniva disputata una seconda fase per l'assegnazione del titolo e per le retrocessioni."}
{"id": "2110790", "revid": "125704702", "url": "https://it.wikipedia.org/wiki?curid=2110790", "title": "Pete Trewavas", "text": "A partire dal 1999 \u00e8 anche il bassista dei Transatlantic, supergruppo rock progressivo nato dall'idea di Mike Portnoy e Neal Morse, ai tempi rispettivamente batterista dei Dream Theater e cantante e tastierista degli Spock's Beard."}
{"id": "2110793", "revid": "405275", "url": "https://it.wikipedia.org/wiki?curid=2110793", "title": "Dodesona", "text": "La dodes\u00f3na \u00e8 una gondola da parata speciale, caratterizzata dal fatto di essere spinta da dodici vogatori (in veneziano, \"d\u00f3dexe\", da cui il nome). Tipicamente queste imbarcazioni sono di propriet\u00e0 delle societ\u00e0 remiere.\nLa pi\u00f9 antica di queste barche oggi esistente \u00e8 la Dodesona della \"Societ\u00e0 Canottieri Bucintoro\" costruita nel 1874.\nViene usata tipicamente come imbarcazione da parata in occasione di eventi speciali quali la Regata Storica."}
{"id": "2110798", "revid": "339392", "url": "https://it.wikipedia.org/wiki?curid=2110798", "title": "28\u00aa Brigata GAP", "text": ""}
{"id": "2110799", "revid": "2056951", "url": "https://it.wikipedia.org/wiki?curid=2110799", "title": "Grandato di Spagna", "text": "Il grandato di Spagna (in spagnolo: \"Grandeza de Espa\u00f1a\") \u00e8 la massima dignit\u00e0 nobiliare spagnola. \u00c8 correlato al titolo di \"infante di Spagna\", titolo che viene conferito ai figli del monarca dal secondogenito in avanti, e ai figli del principe delle Asturie, il primogenito del re e suo erede. Quello di Grande di Spagna \u00e8 il titolo conferito ai figli degli infanti e delle infante. I Grandi di Spagna sono quindi a vario grado cugini del monarca.\nI Grandi di Spagna sono considerati quali successori degli antichi \"Ricoshombres\" dei regni di Castiglia e di Le\u00f3n cos\u00ec come d'Aragona, di Navarra e Catalogna; l'origine di questo titolo e dei nomi di questi regni si deve far risalire ai tempi della Reconquista, come conseguenza dell'intervento delle grandi e potenti famiglie che la attuarono.\nOrigine.\nGi\u00e0 prima dell'avvento della casata dei Trast\u00e1mara, nel 1369, venivano chiamati \"Grandi\" i capi pi\u00f9 potenti delle principali famiglie fondate dai principi di sangue reale, le cui origini si perdono indietro nella storia. L'origine del grandato di Spagna, cos\u00ec come \u00e8 conosciuta attualmente, si situa tuttavia durante il regno di Carlo I di Spagna.\nNel 1520 egli, dopo la sua incoronazione come imperatore del Sacro Romano Impero con il nome di Carlo V, cre\u00f2 una differenziazione tra i semplici \"titolati\" (coloro che possedevano un titolo di nobilt\u00e0) e i \"grandi\" (grazia concessa dal sovrano e che si accompagnava al titolo nobiliare), concedendo il trattamento di \"cugini\"( gi\u00e0 esistente) ai grandi di Spagna e quello di \"parente\" al resto dei titolati, il primo titolo era congiunto con il diritto di \"cobertura\", che voleva dire il diritto di rimanere a capo coperto in presenza del re (da qui la tradizionale formula di concessione della dignit\u00e0: \"\u00a1Cubr\u00edos!\"). Tra le altre prerogative vi era quella di potersi sedere in presenza del re e di non poter essere arrestato se non su espresso ordine del monarca.\nIn questa prima distinzione del 1520 furono riconosciuti come \"Grandi\" i possessori dei venticinque principali e pi\u00f9 antichi titoli nobiliari dell'epoca, che erano:\nTutti gli esperti concordano che non esisteva precedenza alcuna tra questi primi \"grandi\" e che il protocollo li elencava nell'ordine in cui erano stati conferiti. Questi venticinque titoli e alcuni altri, a cui il grandato fu conferito durante il regno di Carlo I e di suo figlio Filippo II, sono coloro che vengono denominati come \"Grandi di Prima Classe\", si tratta all'incirca di quaranta titolati alla fine del XVI secolo.\nInutile dire che, salvo rare eccezioni, come nel caso dei discendenti di Colombo (duchi di Veragua, concesso nel 1537), questi personaggi illustri rappresentavano i pi\u00f9 potenti clan nobiliari medievali spagnoli e avevano un enorme potere territoriale e economico.\nAvvenimenti posteriori.\nNel XVII secolo, vari titolati ricevettero l'alto onore rappresentato dal grandato, tra i quali il conte-duca di Olivares o il conte di O\u00f1ate.\nCon l'insediamento dei Borbone al trono spagnolo, furono insigniti del titolo di Grandi di Spagna vari Pari di Francia che aiutarono Filippo V durante la guerra di successione spagnola. Da allora, i monarchi spagnoli hanno continuato a concedere, con misura, questa alta distinzione a personalit\u00e0 della nobilt\u00e0 e della vita pubblica nazionale che si siano distinte: ad esempio il titolo \u00e8 stato concesso da Juan Carlos I ad Adolfo Su\u00e1rez, che fu presidente del governo durante la transizione verso la democrazia, insieme con il titolo di Duca.\nIl XIX secolo port\u00f2 a una maggiore differenziazione tra i grandi di prima classe e il resto dei possessori di questa dignit\u00e0, essendo ugualmente questo il secolo in cui \u00e8 maggiormente aumentato il numero dei grandi, avendo insignito di questo titolo diverse personalit\u00e0 politiche e militari.\nNonostante si continui a considerare i primi celebri venticinque, conosciuti anche come \"Grandes de Inmemorial\", come la parte principale della nobilt\u00e0 spagnola e nonostante le loro prerogative onorifiche siano oggi le stesse del resto dei Grandi, la loro considerazione come rappresentanti dei maggiori e pi\u00f9 importanti lignaggi della Spagna basso medievale continua a rimanere intatta nei circoli pi\u00f9 conservatori.\nIl titolo di \"Grande de Espa\u00f1a\", come il resto dei titoli nobiliari, fu legalmente abolito durante la seconda repubblica spagnola mediante l'articolo 25 della Costituzione del 1931.\nLa legislazione nobiliare fu restaurata nel 1947 con la promulgazione della \"Legge di Successione alla Conduzione dello Stato\" (in spagnolo \"Ley de Sucesi\u00f3n en la Jefatura del Estado\"), nella quale secondo l'articolo 1\u00ba, la Spagna \u00e8 dichiarata costituita in regno e in cui si stabilisce che: \nda allora Francisco Franco si arrog\u00f2 il diritto di riconoscere e concedere titoli nobiliari.\nLa Costituzione spagnola del 1978, all'articolo 62, riconosce al re il \u201cDiritto di Grazia\u201d (spagnolo: \"Derecho de Gracia\"), in base alla quale si articola l'attuale legislazione spagnola sui titoli di nobilt\u00e0.\nAnche se la dignit\u00e0 di grande si associa tradizionalmente al titolo di duca, pu\u00f2 accompagnare allo stesso modo i titoli di marchese, conte, visconte, barone e signore, inclusi alcuni casi in cui \u00e8 possibile che si possieda esclusivamente la dignit\u00e0 senza che questa venga accompagnata ad alcun titolo nobiliare.\nI grandi di Spagna, le loro mogli e i figli primogeniti hanno diritto al trattamento di \"Excelent\u00edsimos Se\u00f1ores\"; i figli non primogeniti dei Grandi ricevono il trattamento di \"Ilustr\u00edsimos Se\u00f1ores\".\nAttualmente circa 400 titoli nobiliari ostentano il grandato di Spagna, anche se il numero dei grandi \u00e8 minore, in quanto varie grandezze di Spagna sono in possesso della stessa persona (ad esempio i Duchi di Alba, i Duchi di Osuna o i membri della famiglia Medinaceli, tra gli altri, possiedono vari titoli con grandato). Anche il duca Tommaso Gallarati Scotti, ambasciatore d'Italia a Madrid dal 1945 al 1947, aveva il titolo di Grande di Spagna in quanto discendente di Jos\u00e9 de Palafox y Melzi, eroico difensore di Saragozza nel 1808.\nTale \u00e8 l'importanza riconosciuta al grandato di Spagna che i nipoti del re, figli degli Infanti di Spagna, in accordo con la legislazione vigente (Decreto Reale 1368/1987), non ricevono un trattamento e degli onori cos\u00ec \u201calti\u201d come quelli dei grandi di Spagna.\nPrivilegi.\nI grandi di Spagna godettero durante la storia di numerosi privilegi, che incominciarono a diminuire a partire dal secolo XIX. L'ultimo privilegio legale di cui godettero i grandi di Spagna fu la titolarit\u00e0 di un passaporto diplomatico durante i loro viaggi, privilegio soppresso dal Decreto Reale 1023/1984. Un grande di Spagna aveva il passaporto diplomatico, in quanto in un certo modo era tradizionalmente un alto rappresentante della Corona Spagnola; su questo passaporto diplomatico (che non differiva nel formato dagli altri passaporti diplomatici di qualsiasi altra carica), figurava come preambolo sulla seconda pagina il testo seguente: \nNel ventunesimo secolo la dignit\u00e0 di grande di Spagna non d\u00e0 privilegi legali, salvo quelli di carattere onorifico, protocollare e sociale derivanti dal trattamento di \"Excelent\u00edsimos Se\u00f1ores\"."}
{"id": "2110803", "revid": "197586", "url": "https://it.wikipedia.org/wiki?curid=2110803", "title": "Falco (partigiano)", "text": ""}
{"id": "2110813", "revid": "13618", "url": "https://it.wikipedia.org/wiki?curid=2110813", "title": "Festa di santa Lucia (Crema)", "text": "La festa di santa Lucia (dialetto cremasco: \"f\u00e8sta e f\u00e9ra da santa L\u00fcs\u00e9a\") \u00e8 una manifestazione popolare che si tiene ogni anno a Crema, nel periodo antecedente il 13 dicembre.\nOrigini.\n\u00c8 impossibile verificare con documenti scritti l'origine del culto, ma secondo un'ipotesi questo deriverebbe dal dominio veneziano su Crema, probabilmente proprio perch\u00e9 nella citt\u00e0 lagunare dal 1204 custodisce le reliquie della santa. Qui, come in altre province lombarde un tempo sottoposte al dominio della Repubblica di Venezia (Brescia, Bergamo, ma anche i territori limitrofi di Cremona e Lodi), Santa Lucia \u00e8 venerata come portatrice di doni, probabilmente grazie alla storia personale della santa e alle sue opere caritatevoli.\nUn'altra storia narra di una non ben precisata malattia contagiosa avvenuta in terra veneta, che colpiva particolarmente gli occhi dei bambini. La malattia sarebbe cessata invocando la santa da cui l'usanza alla memoria del dono della vista e della salute di serbarle profonda gratitudine. Da qui la trasformazioni in evento ripetitivo e tradizionale.\nAltre ipotesi propendono per origini contadine, in particolare a un'azione di solidariet\u00e0 che sarebbe avvenuta nel XVI secolo quando le campagne bresciane sarebbero state colpite da una grave carestia. Gli abitanti del cremonese, allora, organizzarono una raccolta di sacchi di grano che depositarono nella notte tra il 12 e 13 dicembre in forma anonima davanti alle case delle genti colpite. Gli abitanti bresciani, al risveglio, trovando quell'omaggio e non sapendo chi ringraziare pensarono a un miracolo della santa di quel giorno, ovvero santa Lucia.\nI giorni precedenti la festa.\nTradizionalmente i bambini scrivono una lettera elencando i doni desiderati, successivamente, nei giorni precedenti il giorno della festivit\u00e0 lasciano appesi alle finestre, alle porte o ai balconi dei mazzolini di fieno per sfamare l'asinello usato dalla Santa durante il suo passaggio.\nLa fiera.\nNella giornata del 12 dicembre, vigilia della festivit\u00e0 della Santa, in piazza Duomo viene allestita una fiera con bancarelle per la vendita di giocattoli e dolciumi, ma anche un'occasione per acquistare e scambiarsi doni tra adulti, analogamente a quanto si fa in Italia con altre tradizioni come san Nicola, la Befana o Babbo Natale."}
{"id": "2110820", "revid": "1543377", "url": "https://it.wikipedia.org/wiki?curid=2110820", "title": "BC (linguaggio)", "text": "BC, acronimo di Basic Calculator, \u00e8 un linguaggio di programmazione usato per calcoli a precisione arbitraria. Il linguaggio presenta con una sintassi simile al linguaggio C.\nEsistono attualmente due dialetti base: il POSIX bc rigorosamente definito, e il suo discendente diretto, il GNU bc molto esteso (inoltre, GNU bc \u00e8 disponibile per un numero elevato di piattaforme, come ad esempio Microsoft Windows). Una pi\u00f9 recente variante, Plan 9 bc, \u00e8 un sovrainsieme del primo e un sottoinsieme del secondo.\nTutte le varianti supportano sia l'esecuzione interattiva, ossia da riga di comando, sia l'esecuzione dall'interno di script.\nPOSIX bc.\nIl linguaggio standard POSIX bc \u00e8 tradizionalmente scritto sotto forma di un programma in DC per fornire accesso alle funzioni del linguaggio DC senza usarne la sintassi scarna.\nIn questa forma, bc consiste di nomi di variabili, array e funzioni composti di singole lettere, la maggior parte degli operatori aritmetici e costrutti di controllo di flusso standard. A differenza del C, tuttavia, l'codice_1 non prevede l'codice_2.\nLe funzioni sono definite per mezzo della parola chiave codice_3 e i valori di ritorno sono restituiti usando la parola chiave codice_4 con l'espressione d'uscita tra parentesi tonde. La parola chiave codice_5 permette di dichiarare variabili locali alle funzioni.\nTutti i numeri e le variabili sono numeri in virgola mobile a precisione fissa, determinata dalla variabile globale codice_6 (espressa in posizioni decimali)."}
{"id": "2110833", "revid": "110157", "url": "https://it.wikipedia.org/wiki?curid=2110833", "title": "Arv (album)", "text": "Arv \u00e8 il secondo album della viking metal band norvegese degli \u00c1smegin. \u00c8 stato pubblicato nel novembre 2008 e diffuso sul web il 26 dello stesso mese."}
{"id": "2110838", "revid": "363629", "url": "https://it.wikipedia.org/wiki?curid=2110838", "title": "Laringoscopio", "text": "Il laringoscopio \u00e8 uno strumento medico grazie al quale \u00e8 possibile ottenere la visuale della glottide (normalmente impossibile) e quindi le corde vocali ed eseguire se necessario l'intubazione. Essendo una procedura semi-invasiva essa deve essere effettuata in anestesia generale e/o con ampia anestesia locale delle strutture coinvolte.\nStoria.\nSi conosce l'inventore di tale strumento, che fu il primo a utilizzarlo: Manuel Patricio Rodr\u00edguez Garc\u00eda nel 1854, sebbene tale affermazione non sia priva di contestazioni in quanto alcuni indicano Benjamin Guy Babington come inventore dello strumento.\nComposizione.\nEsistono molti tipi di laringoscopi, che differiscono per modalit\u00e0 d'uso; essi constano di due parti, l'impugnatura, al cui interno vi sono due batterie e la lama, che \u00e8 la parte che penetra nella bocca e grazie a una piccola luce rende visibile l'interno della laringe.\nLama Miller: con la lama si carica l'epiglottide rendendo cos\u00ec visibile l'adito laringeo.\nLama Macintosh: si posiziona la lama nella vallecula e si procede al caricamento delle strutture, mediante pressione sul legamento dell'epiglottide se ne provoca il sollevamento permettendo quindi la visione dell'adito laringeo.\nNel tempo sono stati sviluppati diversi altri tipi di lame da laringoscopio (ad esempio la lama Mc Coy) che permettono di superare difficolt\u00e0 di intubazione presenti nella laringoscopia diretta, o dispositivi pi\u00f9 particolari quali il videolaringoscopio con lama McGrath, il Glidescope e l'Airtraq."}
{"id": "2110843", "revid": "287204", "url": "https://it.wikipedia.org/wiki?curid=2110843", "title": "3\u00b0 Reggimento Alpini", "text": ""}
{"id": "2110852", "revid": "339392", "url": "https://it.wikipedia.org/wiki?curid=2110852", "title": "Bc (Unix)", "text": ""}
{"id": "2110853", "revid": "316046", "url": "https://it.wikipedia.org/wiki?curid=2110853", "title": "Incontri Ravvicinati del Terzo Tipo", "text": ""}
{"id": "2110854", "revid": "287204", "url": "https://it.wikipedia.org/wiki?curid=2110854", "title": "7\u00b0 Reggimento Alpini", "text": ""}
{"id": "2110855", "revid": "115373689", "url": "https://it.wikipedia.org/wiki?curid=2110855", "title": "Via Mezzocannone", "text": "Via Mezzocannone \u00e8 una strada di Napoli che, nel quartiere Porto, collega Piazzetta Nilo e Piazza San Domenico Maggiore a Corso Umberto I. \u00c8 lunga circa 450 m.\nEtimologia.\nIl nome risale ad una fontana situata a circa la met\u00e0 della sua lunghezza (nei pressi di via sedili di porto), fatta costruire nel secolo XV dal Re di Napoli e duca di Calabria Alfonso II.\nQuesta fontana in piperno, addossata al muro per l'abbeveramento dei cavalli, era dotata di un tubo (in napoletano \"cannola\" o \"cannone\") estremamente corto (da qui \"mezzo\") e rappresentava un personaggio regale in atteggiamento impacciato (al punto che \"'o Rre 'e Miezocannone\" divenne un appellativo per denotare un portamento ridicolo o particolare goffaggine), probabilmente proprio Alfonso II. La fontana fu smembrata per l'ampliamento della strada e i suoi resti, conservati in un deposito comunale, andarono successivamente dispersi.\nUna parte di essi \u00e8 stato ritrovato negli anni settanta da Giancarlo Alisio, in una bottega di antiquariato: una tarsia quadrata in marmo con l'iscrizione ad Alfonso II e una testa di medusa da cui doveva fuoriuscire il \"mezzocannone\", analogamente ad un'altra fontana, la perduta fontana dei Serpi, presso la scomparsa via del Pendino.\nUn'altra etimologia fa risalire il nome ad un'unit\u00e0 di misura della portata d'acqua della fontana. All'epoca erano in uso come unit\u00e0 di misura della portata d'acqua la \"canna\" e il \"cannone\", e la fontana aveva appunto la portata di \"mezzo cannone\".\nStoria.\nPrima del Risanamento, la strada, all'epoca molto pi\u00f9 stretta, era popolata di tintori, che, lavorando nelle loro botteghe, lasciavano colare verso il fondo della via le loro miscele, rendendola impraticabile. Salvatore Di Giacomo defin\u00ec il \"\"budello di Mezzocannone\" \"un lurido intestino napoletano\"\".\nPresso quello che prima delle opere del Risanamento si chiamava \"Vicolo Mezzocannone\" (quasi a testimoniare l'angustia e il degrado tipici della strada) si trovava la famosa fontana omonima.\nGi\u00e0 in epoca angioina, inoltre, intorno alla strada erano sorti innumerevoli palazzi nobiliari, circondati da giardini e fontane. In particolare, sul lato destro della strada, all'inizio della Rampe della Chiesa di San Giovanni Maggiore (tuttora esistente) sorgeva il Palazzo di Fabrizio Colonna, risalente al XV secolo.\nIn seguito al Risanamento la strada fu ampliata per collegare il decumano inferiore (e dunque tutta la zona alta della citt\u00e0) con le aree di bonifica.\nNella parte centrale della via, tutti gli edifici furono distrutti per la costruzione, sul lato destro, degli edifici universitari, e, su quello sinistro, per l'ampliamento della strada e la costruzione di civili abitazioni. All'interno di questi nuovi edifici umbertini sopravvivono tuttavia alcune testimonianze delle precedenti edificazioni: il Bassorilievo di Orione, simbolo dell'antico Sedile di Porto, popolarmente noto come \"Niccol\u00f2 Pesce\", in uno degli edifici sulla sinistra; il portale del Palazzo Colonna, inglobato nell'edificio universitario sede della Facolt\u00e0 di Scienze Naturali, a destra della strada.\nAlla fine di via Mezzocannone, nei pressi di Piazzetta Nilo, sopravvissero al Risanamento i conventi del Ges\u00f9 Vecchio e Donnaromita, abbattuti successivamente per ampliare l'ultimo tratto della via, nell'ambito di una pi\u00f9 generale ristrutturazione degli edifici universitari; come pure fu tagliata una campata del settecentesco palazzo di Sangro di Casacalenda cancellando ci\u00f2 che restava della chiesa di Santa Maria della Rotonda su cui il palazzo fu costruito. Sempre sul fianco destro della strada si trova una grossa struttura muraria corrispondente alla Chiesa di San Girolamo delle Monache, distrutta dai bombardamenti durante il II conflitto mondiale.\nVia Mezzocannone oggi.\nCon la costruzione dei nuovi grandi edifici universitari, via Mezzocannone \u00e8 diventata il centro della vita universitaria e, pi\u00f9 generalmente, studentesca del capoluogo Campano. Ha sede in via Mezzocannone, infatti, la prima universit\u00e0 di Napoli, all'interno della quale sono situati antichi musei di scienze biologiche e naturali e soprattutto la Biblioteca Universitaria Statale, che consta di oltre 1.200.000 volumi e di circa 18.000 periodici.\nAttorno all'universit\u00e0 ruotano oggi anche tutte le attivit\u00e0 della via, che appare percorsa da librerie, tipografie e case editrici storiche come \"De Frede\" fondata alla fine dell'Ottocento, copisterie, cartolerie, bar e locali caratteristici (nella traversa \"Rampe San Giovanni Maggiore\", ad esempio, ancora oggi v'\u00e8 il locale \"La chitarra\" aperto nel 1991 dal cantante e chitarrista napoletano Egisto Sarnelli)."}
{"id": "2110857", "revid": "1043175", "url": "https://it.wikipedia.org/wiki?curid=2110857", "title": "Cerezo Osaka", "text": "Il \u00e8 una societ\u00e0 calcistica giapponese che dalla stagione 2017 milita in J. League Division 1. Il nome \"Cerezo\" in spagnolo significa ciliegio, che \u00e8 l'albero tipico della citt\u00e0 di \u014csaka. Gioca le sue partite interne al Nagai Stadium di Osaka e si allena al Minamitsumori Sakura Sports Park, Maishima Sports Island, e al Amagasaki Yanmar Diesel Ground.\nStoria.\nLa squadra venne fondata nel 1957 con la denominazione di Yanmar Diesel, era inizialmente la squadra dell'azienda della Yanmar e fu anche tra i fondatori della Japan Soccer League, la Massima Serie giapponese fino al 1992. Con quattro titoli nazionali vinti, fu una delle squadre pi\u00f9 blasonate della JSL Prima Divisione fino alla stagione 1990-91 in cui venne retrocessa per la prima volta in cadetteria; l'anno successivo entr\u00f2 a far parte della Japan Football League.\nNel 1993, il club cambi\u00f2 denominazione in Osaka Football Club Ltd., e adott\u00f2 il nome Cerezo in seguito a un concorso pubblico. Nel 1994, vinse il campionato di JFL e venne promossa in J1 League nel 1995. Nel 2001, arriv\u00f2 ultima e retrocesse in J2 league. Ritorn\u00f2 immediatamente in Massima Serie dopo appena una stagione e nel 2005 arriv\u00f2 addirittura vicina a vincere il titolo nazionale, ma perse all'ultima giornata con l'FC Tokyo, venendo sorpassata dai cugini del Gamba Osaka e concludendo il torneo al secondo posto a pari merito con altre tre squadre.\nL'anno successivo tuttavia il Cerezo arriv\u00f2 penultimo in campionato ritornando in J2 dove ha militato fino al 2009 quando ha ottenuto la promozione in J1. Nella stagione successiva, grazie anche al contributo di giocatori quali Shinji Kagawa e Takashi Inui, la squadra concluse con un sorprendente terzo posto finale. Nel 2011 la squadra non fu in grado di ripetere l'exploit della passata stagione, complice anche il trasferimento all'estero di alcuni dei suoi giocatori pi\u00f9 forti, e concluse cos\u00ec il campionato al dodicesimo posto. Il 29 gennaio 2014 viene acquistato Diego Forl\u00e1n.\nIl 29 novembre 2014, con la sconfitta casalinga per 1-4 contro i Kashima Antlers, arriva la matematica retrocessione in JL-2. Due anni dopo, nel 2016, ritornano nella massima lega giapponese.\nOrganico.\nRosa 2022.\n\"Rosa e numerazione aggiornate al 13 gennaio 2022\".\nStaff tecnico.\n\"Staff tecnico aggiornato al 13 gennaio 2022.\"\nAllenatori e presidenti.\nDi seguito l'elenco degli allenatori.\nDi seguito l'elenco dei presidenti."}
{"id": "2110861", "revid": "3115", "url": "https://it.wikipedia.org/wiki?curid=2110861", "title": "Lago Lanoux", "text": "Il lago Lanoux (in francese \"\u00c9tang\" o \"Lac de Lanoux\" o \"Lac Lanoux\", in catalano \"Estany de Lan\u00f3s\") \u00e8 un lago nel territorio del comune di Angoustrine-Villeneuve-des-Escaldes, nei Pirenei Orientali francesi. Si trova a 2213 m s.l.m. tra il Colle del Puymorens e il Pic Carlit. L'unico emissario del lago \u00e8 il torrente Font-Vive che alcune centinaia di metri pi\u00f9 a valle alimenta il fiume Carol.\nPrima della costruzione della diga di sbarramento sul Font-Vive, il lago aveva una superficie di circa 84 ettari, una profondit\u00e0 massima di 54\u00a0m e un volume d'acqua di circa 20 milioni di\u00a0m\u00b3. Il lago e le sue caratteristiche furono studiati nel secolo scorso da due celebri geografi francesi: Emile Belloc prima e Ludovic Gaurier poi.\nL'attuale diga, costruita tra il 1957 e il 1960, ha portato la superficie del lago a 158 ettari (lunghezza di 2.600\u00a0m, larghezza minima 350\u00a0m, massima 850\u00a0m) con un volume di circa 70 milioni di\u00a0m\u00b3 ed una profondit\u00e0 di 75\u00a0m.\nLa diga, costruita dall'EDF allo scopo di produrre energia elettrica, fu messa in servizio nel 1962. \u00c8 del tipo ad arco, costruita in calcestruzzo, alta dalla base 45\u00a0m con una larghezza che va dai 6 metri alla base ai 2 metri alla cima, ed una lunghezza dell'arco di circa 176 metri.\nL'acqua del bacino di Lanoux viene convogliata attraverso una galleria sul versante opposto del Colle del Puymorens, presso L'Hospitalet-pr\u00e8s-l'Andorre dove, dopo un balzo di oltre 700 metri, alimenta una centrale idroelettrica della potenza di 93\u00a0MW, quindi defluisce nell'Ari\u00e8ge.\nQuesta situazione, cio\u00e8 il fatto che dell'acqua che avrebbe dovuto alimentare il bacino del Mediterraneo (attraverso i fiumi Font-Vive, Carol, Segre, Ebro), vada invece a confluire nell'Atlantico (attraverso i fiumi Ari\u00e8ge, Garonna, Estuario della Gironda), \u00e8 stata all'origine di una disputa tra Francia e Spagna risolta da un Tribunale arbitrale internazionale il 16 novembre 1957. L'arbitrato diede di fatto ragione alle tesi dei francesi che poterono realizzare l'opera, ma dovettero restituire al bacino del Carol l'acqua sottratta a questo con la diversione originata dalla diga del Lanoux. A questo scopo venne realizzata una galleria sotterranea, detta Canale Verdier, che capta l'acqua dall'Ari\u00e8ge e la reimmette nel Carol prima del canale di Puigcerd\u00e0."}
{"id": "2110865", "revid": "486946", "url": "https://it.wikipedia.org/wiki?curid=2110865", "title": "\u00c9tang de Lanoux", "text": ""}
{"id": "2110866", "revid": "75435", "url": "https://it.wikipedia.org/wiki?curid=2110866", "title": "Eucaristica", "text": ""}
{"id": "2110874", "revid": "15756", "url": "https://it.wikipedia.org/wiki?curid=2110874", "title": "Battaglia di Tippecanoe", "text": "La battaglia di Tippecanoe fu uno scontro non conclusivo che venne combattuto nel 1811 e vide coinvolte le armate statunitensi del territorio dell'Indiana, comandate dal governatore William Henry Harrison, e le truppe della confederazione indiana condotte da Tecumseh.\nLo scontro si svolse a Prophetstown, nei pressi dell'odierna Battle Ground, non lontano dall'odierna citt\u00e0 di Lafayette, in Indiana, e fu parte di quella che viene chiamata la \"Guerra di Tecumseh\", proseguendo inoltre nella guerra del 1812. Questa battaglia rappresent\u00f2 per gli statunitensi una vittoria simbolicamente e politicamente molto importante.\nI fatti antecedenti.\nNel 1800 William Henry Harrison divenne governatore del Territorio dell'Indiana, recentemente istituito. A scopo di favorire una maggiore espansione statunitense cerc\u00f2 di assicurarsi dei titoli sulle terre indiane, sperando inoltre che questi territori potessero attirare il pi\u00f9 possibile i coloni bianchi per poter ottenere in seguito la qualifica di stato. Harrison negozi\u00f2 molti trattati fondiari con gli indiani, il principale dei quali fu il Trattato di Fort Wayne, datato 30 settembre 1809, nel quale Piccola Tartaruga ed altri capi trib\u00f9 negoziarono la vendita di 3.000.000 acri (circa 12.000 km\u00b2) di terreno agli Stati Uniti.\nLe complicazioni arrivarono ben presto, quando Tecumseh, ritenutosi offeso dal Trattato di Fort Wayne, emerse come prominente leader politico. Quest'ultimo riprese un'ideologia portata a galla gi\u00e0 nei precedenti anni dal capo degli Shawnee, Blue Jacket, e da quello dei Mohawk, Joseph Brant; costoro rimarcavano il fatto che il terreno degli indiani fosse posseduto in comune tra tutte le trib\u00f9 e di conseguenza non un pezzo di terra poteva essere venduto senza l'approvazione plenaria. Non essendo ancora pronto per un confronto diretto con gli Stati Uniti, il suo primo avversario furono i leader indiani, autori della firma del trattato. Minacciandoli di morte, Tecumseh inizi\u00f2 a viaggiare in lungo ed in largo tentando di convincere i guerrieri ad abbandonare i propri capi-trib\u00f9 di tendenza conciliatoria e ad unirsi invece alla resistenza che si trovava stanziata a Prophetstown. Insistendo sull'illegittimit\u00e0 del trattato chiese ad Harrison l'annullamento dello stesso e mise in guardia gli americani dal tentare un eventuale colonizzazione delle terre recentemente acquistate.\nNell'agosto del 1811 Tecumseh incontr\u00f2 Harrison a Vincennes, assicurandogli che i \"fratelli\" Shawnee non avrebbero avuto intenzioni bellicose nei confronti degli statunitensi. A seguire si rec\u00f2 verso sud con l'obiettivo di reclutare ulteriori alleati tra le \"Cinque Trib\u00f9 Civilizzate\"; la maggior parte delle nazioni del sud rifiutarono l'invito ma una fazione dei Creek acconsent\u00ec. Proprio questa trib\u00f9, che in seguito divenne nota come Red Sticks, rispondendo alla sua chiamata alle armi provoc\u00f2 la cosiddetta \"guerra Creek\", inclusa anch'essa della guerra del 1812.\nHarrison, poco dopo l'incontro con Tecumseh, dovette partire per affari verso il Kentucky, lasciando l'incarico di governatore momentaneamente a John Gibson. Quest'ultimo, avendo vissuto per molti anni tra gli indiani, fu istantaneo nell'intuire i piani bellicosi di Tecumseh; il vice-governatore richiam\u00f2 subito la milizia statale e sped\u00ec numerose lettere richiedendo il ritorno immediato di Harrison. Per met\u00e0 settembre la maggior parte dei reggimenti era a disposizione ed Harrison ne aveva gi\u00e0 assunto il comando. Avendo gi\u00e0 avuto delle disposizioni direttamente dai suoi superiori a Washington, Harrison era autorizzato a marciare contro i nativi americani come dimostrazione di forza, sperando che in seguito essi avrebbero accettato la pace.\nHarrison radun\u00f2 le sue milizie vicino ad un insediamento sul torrente Maria; l\u00ec venne raggiunto dalla compagnia chiamata \"Yellow Jackets\", nome derivato dai loro cappotti tinti di un giallo acceso, provenienti da Corydon, in Indiana. Il gruppo, composto da circa mille soldati, si spost\u00f2 verso nord, nella direzione dove si trovava la nuova \"capitale\" degli indiani ribelli, Prophetstown, nei pressi dell'odierna Lafayette. L'esercito comprendeva circa 250 militari regolari provenienti dal 4\u00ba reggimento, 100 volontari del Kentucky e circa 600 soldati dell'Indiana. Il gruppo raggiunse Terre Haute il 3 ottobre, dove attese ulteriori aiuti ed inizi\u00f2 a costruire Fort Harrison. Il 10 ottobre un gruppo esplorativo statunitense sub\u00ec un'imboscata, la quale caus\u00f2 alcuni morti e da quel momento anche le razioni iniziarono a scarseggiare. Inizi\u00f2 cos\u00ec un razionamento del cibo che dur\u00f2 fino al 28 ottobre quando, tramite il fiume Wabash, arrivarono delle scorte fresche che permisero ai soldati di partire il giorno seguente.\nLa battaglia.\nIl 6 novembre 1811, quando l'esercito statunitense si avvicin\u00f2 a Prophetstown, un giovane indiano, chiamato Marvin Reed, usc\u00ec dall'insediamento e gli si fece contro sventolando bandiera bianca. La richiesta della quale egli era latore proveniva direttamente dal \"profeta\" (cos\u00ec veniva chiamato il capo trib\u00f9 Tenskwatawa), e prevedeva la cessazione del fuoco fino al giorno seguente, quando ci avrebbe dovuto essere un incontro pacifico tra le due parti. Harrison, seppur preoccupato per l'approccio stranamente conciliante di Tenskwatawa, accett\u00f2 e dispose le proprie armate su una collina nelle vicinanze mantenendo comunque un assetto di guerra ed organizzando, durante tutta la nottata, dei turni di guardia. L'accampamento era schierato sul lato est del fiume Burnett; all'estremit\u00e0 del fianco destro si trovava il capitano Spier Spencer con le sue \"Yellow Jackets\", mentre il resto dell'esercito formava un perimetro rettangolare che circondava il campo.\nSebbene non vi siano delle fonti certe riguardo all'inizio preciso delle schermaglie, le sentinelle di Harrison incontrarono i guerrieri indiani che stavano avanzando prima dell'alba del 7 novembre. Fu alle 4:30 del mattino che i soldati statunitensi si destarono al rumore di alcuni spari e si trovarono circondati dalle forze del \"profeta\". Gli indiani riuscirono a sfondare l'angolo a nord-est del perimetro di difesa di Harrison e ne scatur\u00ec una furiosa battaglia. Con il ritorno al campo delle sentinelle e con l'aiuto di un paio di compagnie di riserva gli statunitensi riuscirono a respingere l'avanzata indiana ed a fortificare le proprie linee. La seconda carica in sequenza venne da ambedue i fianchi ma con maggior violenza su quello destro.\nSolo su quel fianco si poterono registrare pi\u00f9 della met\u00e0 delle perdite che afflissero la compagnia durante tutto l'arco della battaglia. Harrison ed i suoi uomini passarono l'intera mattina a respingere i numerosi attacchi indiani finch\u00e9 il sole sorse rivelando quanto fosse minuto nella realt\u00e0 dei fatti l'esercito di Tenskwatawa; in quel momento gli indiani, ai quali iniziavano anche a scarseggiare le munizioni, iniziarono la loro ritirata. La battaglia dur\u00f2 circa due ore ed Harrison perse 62 uomini e ne ebbe 126 feriti; i Yellow Jackets, con il 30% di perdite, furono la compagnia pi\u00f9 colpita. Le cifre relative ai guerrieri indiani rimangono tuttora argomento di dibattito; si stimano comunque sicuramente inferiori a quelle statunitensi, con all'incirca 50 morti e 70-80 feriti.\nTemendo un immediato ritorno di Tecumseh con dei rinforzi, Harrison ordin\u00f2 ai suoi uomini di rinforzare la loro posizione. Il giorno seguente, vale a dire l'8 novembre, un gruppo di soldati avanz\u00f2 ad ispezionare Prophetstown che venne trovata completamente deserta. L'esercit\u00f2 indiano sconfitto aveva evacuato la citt\u00e0 indietreggiando. Harrison ordin\u00f2 di appiccare il fuoco e di distruggere tutti gli utensili da cucina, senza i quali la confederazione di Tecumseh non avrebbe potuto superare l'inverno. I morti statunitensi vennero sepolti proprio sul luogo dell'accampamento ed in seguito vennero appiccati degli incendi atti a bruciare il manto erboso con lo scopo di mantenere segreto il luogo della sepoltura. Ad ogni modo, non appena le truppe di Harrison lasciarono il campo, gli indiani riportarono alla luce buona parte dei cadaveri distruggendoli.\nConseguenze.\nIl giorno seguente i feriti vennero trasportati a Fort Harrison per ottenere le dovute cure. I soldati regolari rimasero ancora sul luogo per un breve periodo di tempo mentre gli altri vennero congedati e poterono tornare a casa. La battaglia di Tippecanoe inflisse un duro colpo al sogno di Tecumseh riguardante la confederazione. Comunque negli anni seguenti il capo indiano continu\u00f2 a giocare un ruolo importante nelle operazioni militari della zona, riuscendo, nel 1812, a ricostruire la propria armata. Le truppe di Tecumseh costituirono quasi la met\u00e0 dell'esercito britannico che riusc\u00ec, durante la Guerra del 1812, a conquistare Detroit agli statunitensi. Gli statunitensi, per liberarsi della continua minaccia prodotta dalla confederazione, dovettero aspettare il 1813, quando, nella battaglia del Thames, Tecumseh trov\u00f2 la morte. Quando William Henry Harrison si present\u00f2 come candidato alla presidenza durante le elezioni del 1840, utilizz\u00f2 il nome di questo luogo come suo personale slogan (\"Tippecanoe and Tyler too\").\nCitazioni.\nLa battaglia viene narrata nel terzo volume di \"Storia del West\" la serie a fumetti di Gino d'Antonio edita a partire dal 1967 da edizioni Araldo (oggi Sergio Bonelli Editore). La storia ha come titolo \"La grande vallata\" e vede le vicende dei principali personaggi storici coinvolti nella battaglia, intrecciarsi con quelle dei personaggi di fantasia protagonisti della serie primo fra tutti Brett MacDonald."}
{"id": "2110892", "revid": "642594", "url": "https://it.wikipedia.org/wiki?curid=2110892", "title": "Arabo-israeliano", "text": ""}
{"id": "2110893", "revid": "92046", "url": "https://it.wikipedia.org/wiki?curid=2110893", "title": "Martina Glagow", "text": ""}
{"id": "2110894", "revid": "120584374", "url": "https://it.wikipedia.org/wiki?curid=2110894", "title": "Gonario Pinna", "text": " Ha scritto due drammi teatrali \"Il castigo\" e \"La malasorte\", ed una commedia \"Non sempre il male viene per nuocere\". \u00c8 stato un deputato italiano eletto nel 1958.\nBiografia.\nEra figlio del penalista e deputato Giuseppe, che era stato assassinato a Nuoro nel 1908. Aveva iniziato i suoi studi a Sassari ed in seguito aveva proseguito il liceo a Firenze. Nel 1917, dopo il diploma, si iscrive alla facolt\u00e0 di giurisprudenza presso l'Universit\u00e0 La Sapienza a Roma, dove si laure\u00f2 nel 1921.\nAveva partecipato alla I guerra mondiale ed era stato nel campo di concentramento a Sopron in Ungheria. Finita la guerra, fece l'apprendistato presso lo studio del professore di Diritto penale Enrico Ferri. Per un breve periodo fu a Berlino dove aveva sostenuto studi di sociologia criminale ed in quella circostanza era stato corrispondente de \"La Voce Repubblicana\". Nel 1922 rientr\u00f2 a Roma, dove collabor\u00f2 fra gli altri a \"La critica politica\", alla rivista giuridica \"Scuola Positiva\" e al settimanale \"La Riscossa\" diretto da Francesco Spanu Satta.\nDal 1923 inizi\u00f2 la sua attivit\u00e0 di avvocato nella sua citt\u00e0. Antifascista, nel dopoguerra aveva aderito in un primo momento al Partito Sardo d'Azione ed aveva redatto un progetto di statuto per la Regione Sardegna. Dal 1955 si iscrive al Partito Socialista Italiano nelle cui file fu eletto parlamentare. Finito il mandato, dal 1963 riprende a tempo pieno l'esercizio della sua professione."}
{"id": "2110900", "revid": "1543377", "url": "https://it.wikipedia.org/wiki?curid=2110900", "title": "Giuseppe D'Arpino", "text": "Dal 1998 \u00e8 autore multimediale di prodotti per l'infanzia ed \u00e8 vincitore, nel 2000 e nel 2001,\ndel Premio Andersen di Sestri Levante.\nAssieme a Lorenzo Maria dell'Uva ha ideato cd-rom educational per l'infanzia pubblicati in Italia e all'estero. Con l'Editore Liguori nel 1999 il cd-rom \"Oliver, come ti butta amico?\" (illustrazioni di Francesco Fagnani) sul tema delle emozioni e dei sentimenti dei bambini, cui sono seguiti nello stesso anno i cd-rom \"Reporter\", vincitore del Premio Andersen 2000 (illustrazioni di Enrico Macchiavello), e \"mymail\", un client di posta elettronica per bambini. Nel 2000 pubblica \"Sogni d'Oliver\" con il quale riceve il Premio Andersen 2001 quale migliore opera multimediale sul tema dei sogni nell'infanzia. Con Editori Riuniti nel 2001 pubblica \"Euro Giochi\".\nNel 2007 ha ideato mypage.it, il Web 2.0 per i bambini dai 5 anni in su. mypage.it, di cui \u00e8 autore con Lorenzo Maria dell'Uva, \u00e8 parte di un network di siti dedicati all'infanzia che comprende: \"kidsearch.it\", un motore di ricerca per i bambini; \"bambini.info\", un blog sul rapporto tra bambini e nuove tecnologie; \"bambini.eu\", un blog dedicato ai bambini; \"blog.mypage.it\" sul social network mypage.it."}
{"id": "2110902", "revid": "1299242", "url": "https://it.wikipedia.org/wiki?curid=2110902", "title": "Viscosimetro di Hoppler", "text": "Il viscosimetro di Hoppler \u00e8 un particolare tipo di viscosimetro utilizzato per determinare liquidi ad alta viscosit\u00e0. \u00c8 basato sulla legge di Stokes. \u00c8 formato da un tubo cilindrico di vetro sul quale sono segnati due traguardi h1 e h2 distanti normalmente circa 10 cm l'uno dall'altro. Il cilindro \u00e8 a sua volta riempito con il liquido in esame e viene posto in posizione leggermente inclinata nell'interno di un bagno termostatato."}
{"id": "2110906", "revid": "599013", "url": "https://it.wikipedia.org/wiki?curid=2110906", "title": "Ronald Murray", "text": ""}
{"id": "2110908", "revid": "28592", "url": "https://it.wikipedia.org/wiki?curid=2110908", "title": "Pavel Ivanovi\u010d Pestel", "text": ""}
{"id": "2110910", "revid": "767487", "url": "https://it.wikipedia.org/wiki?curid=2110910", "title": "Dino Merlin", "text": "Carriera.\nNel 1983 fonda un proprio gruppo che prende il nome di \"Merlin\" nel quale ricopre il ruolo di cantante ed autore del maggior numero delle canzoni.\nNel 1991, dopo 8 anni di attivit\u00e0 nel gruppo da lui fondato e dopo aver prodotto 5 album, decide di intraprendere la carriera da solista.\nDino Merlin \u00e8 stato lo scrittore del primo inno nazionale della Bosnia-Erzegovina, chiamato \"Jedna si jedina\".\nPrende parte, per ben tre volte, all'Eurovision Song Contest: la prima volta, nel 1993 a Dublino, come autore della canzone \"Sva bol svijeta\" interpretata da Fazla, e la seconda nel 1999 nell'edizione tenutasi a Gerusalemme come cantante con la canzone \"Putnici\". Torner\u00e0 nel 2011 a rappresentare la sua nazione superando la semifinale e arrivando sesto in finale, dove riceve cinque volte i 12 points."}
{"id": "2110911", "revid": "125634846", "url": "https://it.wikipedia.org/wiki?curid=2110911", "title": "Tot\u00f2 Savio", "text": "\u00c8 stato inoltre uno dei componenti e fondatori degli Squallor.\nHa firmato alcuni grandi successi discografici della musica leggera italiana, tra i quali \"Cuore matto\", \"Un gatto nel blu\", \"Vent'anni\", \"Erba di casa mia\", \"Lady Barbara\", \"M'innamorai\", \"Miele\", \"Perch\u00e9 ti amo\", \"Maledetta primavera\".\nBiografia.\nGli inizi come chitarrista.\nComincia a suonare la chitarra fin da bambino, iniziando ad esibirsi gi\u00e0 a dodici anni in feste di matrimonio e in altre occasioni, affinando notevolmente la tecnica, fino a ricevere nel 1955 la proposta da parte di Marino Marini di entrare nel suo complesso.\nComincia cos\u00ec, a diciassette anni, ad esibirsi in tutta Europa con il celebre quartetto; inoltre con Marini effettua le prime incisioni per la Durium.\nProprio durante un tour in Francia conosce Jacqueline Schweitzer, con cui si fidanza e che dopo poco tempo sposer\u00e0: Jacqueline, figura importantissima non solo nella vita del Maestro ma anche nella carriera artistica (cantante anch'essa, aveva debuttato giovanissima in un programma televisivo francese del sabato sera), sar\u00e0 anche quella che, dopo la dipartita, porter\u00e0 avanti il ricordo e la memoria del marito, cos\u00ec come il fratello del maestro, Mario e il nipote Alfonso.\nA seguito del matrimonio decide di abbandonare il quartetto di Marini, e forma un suo complesso (con Enzo De Simone, poi sostituito da Angelo Mirabella alla batteria, Vincenzo Bozzaotra al contrabbasso e Claudio Mattone, poi sostituito da Carlo de Felice. ed in seguito da Luciano Sangiorgi al pianoforte), con cui firma un contratto con la Celson, debuttando nel 1961 con il 45 giri Balla con me/Good Night My Baby (pubblicato con il nome \"Toto Savio\").\nInizia quindi ad esibirsi con il nuovo complesso in tutta Italia; nel 1966 il gruppo cambia la denominazione in The Shamrocks, e passa poi alla Durium.\nI primi successi come autore.\nNel 1967 Tot\u00f2 Savio scrive quello che diventa il suo primo grande successo, \"Cuore matto\" (su testo di Armando Ambrosino): la canzone viene presentata al Festival di Sanremo 1967 da Little Tony e da Mario Zelinotti e, pur non vincendo, diventa uno dei pi\u00f9 grandi successi di quell'edizione del festival e, nel tempo, una delle canzoni pi\u00f9 rappresentative del cantante sammarinese.\nSavio incide \"Cuore matto\" con il suo gruppo, ma le vendite vengono superate da quelle della versione di Little Tony.\nContinuano i successi come autore, tra cui nel 1969 \"Addio felicit\u00e0, addio amore\" per Caterina Valente (sigla televisiva della trasmissione Bentornata Caterina) e, l'anno successivo, \"Vent'anni\" per Massimo Ranieri (cantante che incider\u00e0 con successo molte canzoni scritte da Savio, tra cui la pi\u00f9 nota \u00e8 senza dubbio \"Erba di casa mia\"): quest'ultima vince nello stesso anno l'edizione di Canzonissima.\nSempre nel 1970 vince Un disco per l'estate con \"Lady Barbara\", incisa da Renato dei Profeti; torner\u00e0 a vincere la stessa manifestazione tre anni dopo con \"Perch\u00e9 ti amo\", cantata dai Camaleonti.\nDal 1975 al 1978, Savio produrr\u00e0 assieme a Giancarlo Bigazzi il popolare complesso pop-rock de Il Giardino dei Semplici. Il gruppo era stato fondato a Napoli da Gianni Averardi nel settembre del 1974; Averardi era stato per alcuni anni il batterista dell'orchestra di Savio negli anni sessanta.\nLa band \u00e8 considerata un nome di punta del filone romantico della musica italiana e napoletana, e ha venduto 4 milioni di copie. Bigazzi e Savio sono gli autori di alcuni tra i brani pi\u00f9 importanti e di maggiore successo della band: \"M'innamorai\" (Festivalbar 1975); \"Miele\" (Sanremo 1977, 1 milione di copie vendute); \"Vai\" (Festivalbar 1976) e \"Tamburino\" (1976). Savio \u00e8 anche l'autore della rielaborazione di \"Tu, ca nun chiagne\" (1975), lanciata dal gruppo nel novembre del 1975, che vendette un milione di copie e si guadagn\u00f2 il disco d'oro.\nGli Squallor.\nNel 1971, insieme a quattro colleghi (Daniele Pace, Giancarlo Bigazzi, Alfredo Cerruti ed Elio Gariboldi che per\u00f2 abbandona il gruppo dopo il primo album) d\u00e0 vita ad un gruppo fantasma, gli Squallor, pubblicando un 45 giri, \"38 luglio/Raccontala giusta\": il successo ottenuto (i due brani vengono trasmessi spesso da Renzo Arbore e Gianni Boncompagni in \"Alto gradimento\") fa s\u00ec che il progetto abbia un seguito; in breve tempo gli Squallor diventano un gruppo di culto nella scena demenziale della musica leggera italiana.\nNegli Squallor Tot\u00f2 Savio \u00e8 autore di molte musiche, interprete di alcune canzoni (tutte quelle cantate in napoletano e qualcuna in italiano) e produttore.\nAltre attivit\u00e0.\nNel corso degli anni settanta, Tot\u00f2 Savio continua l'attivit\u00e0 di compositore (collaborando spesso con Franco Califano) e di arrangiatore, continuando anche l'attivit\u00e0 di musicista in proprio: nel 1972 pubblica un album, \"Chitarrate 'e Napule\", in cui suona tutti gli strumenti.\nSi dedica inoltre anche alla scrittura di sigle televisive (ad esempio \"Ritratto di donna\", sigla del telefilm \"Diagnosi\", contenuta nell'omonimo album) e formando un duo con la moglie (con il nome I San Francisco) lanciando la famosa canzone \"Da luned\u00ec\" e l'album \"Ma che avventura \u00e8\" nel 1979.\nGli anni ottanta.\nNel 1981 scrive una delle sue canzoni pi\u00f9 note, \"Maledetta primavera\" che, presentata da Loretta Goggi al Festival di Sanremo 1981, si classifica al secondo posto, diventando per\u00f2 il 45 giri pi\u00f9 venduto di quell'edizione.\nL'anno dopo presenta al festival \"Una rosa blu\", canzone che non ottiene un grande riscontro al momento dell'uscita ma che, nel corso degli anni, diventa invece uno dei brani pi\u00f9 noti cantati da Michele Zarrillo (di cui Savio \u00e8, in quel periodo, produttore).\nNello stesso periodo dirige l'orchestra della RAI nel corso di moltissime trasmissioni televisive.\nGli ultimi anni.\nNel 1990 gli viene diagnosticato un tumore alla gola: a seguito dell'operazione perde la voce e, nel disco pubblicato dagli Squallor nel 1994, \"Cambiamento\", partecipa solo come musicista e compositore.\nGli ultimi anni della sua vita trascorrono tra malattie e ospedali, a causa di una cirrosi epatica causata da una trasfusione di sangue infetto che degenera poi in un tumore al fegato; sempre assistito dalla moglie Jacqueline, muore nel 2004. Riposa presso il Cimitero Flaminio \nCome ha scritto la signora Savio nel suo sito, e come testimoniano tutti quelli che lo hanno conosciuto, \u00abIl Maestro Tot\u00f2 Savio era un rivoluzionario, perch\u00e9 era un uomo gentile, e come dice il libro \"Cuore\", \"la gentilezza \u00e8 rivoluzionaria\"\u00bb."}
{"id": "2110913", "revid": "339392", "url": "https://it.wikipedia.org/wiki?curid=2110913", "title": "Trote fario", "text": ""}
{"id": "2110914", "revid": "1272592", "url": "https://it.wikipedia.org/wiki?curid=2110914", "title": "Palazzo del comune", "text": ""}
{"id": "2110915", "revid": "200568", "url": "https://it.wikipedia.org/wiki?curid=2110915", "title": "Scazzoni", "text": ""}
{"id": "2110917", "revid": "200568", "url": "https://it.wikipedia.org/wiki?curid=2110917", "title": "Persici", "text": ""}
{"id": "2110918", "revid": "1798099", "url": "https://it.wikipedia.org/wiki?curid=2110918", "title": "RemixeS", "text": "RemixeS \u00e8 la seconda compilation di remixes della cantante francese Myl\u00e8ne Farmer, pubblicato il 2 dicembre 2003 dalla Polydor Records.\nIl disco.\nQuesta compilation \u00e8 stata realizzata grazie al sito \"remyxes.com\", dove molti fan si dilettavano a remixare i pezzi della Farmer. La bella canadese, all'inizio contraria, si convincer\u00e0 alla fine a mettere su un cd i remixes pi\u00f9 riusciti dei suoi precedenti successi. Per la copertina dell'album sar\u00e0 la stessa sorella di Myl\u00e8ne, Brigitte Gautier, a lavorare sul design. Dalla compilation saranno estratti tre remixes che usciranno solo sotto forma di 33 giri: \"Sans contrefa\u00e7on\", \"Je t'aime m\u00e9lancolie\" e \"L'Instant X\".\nL'album contiene 11 remixes e ha venduto circa 150.000 copie in tutt'Europa."}
{"id": "2110919", "revid": "767487", "url": "https://it.wikipedia.org/wiki?curid=2110919", "title": "L'ospite inatteso (film 2007)", "text": "L'ospite inatteso (\"The Visitor\") \u00e8 un film del 2007 diretto da Tom McCarthy. Il film \u00e8 un racconto agrodolce di amicizia ed immigrazione nell'America post-11 settembre.\nPer la sua interpretazione il protagonista Richard Jenkins, noto soprattutto come caratterista, ha ricevuto una nomination ai premi Oscar 2009 nella categoria miglior attore protagonista.\nTrama.\nDopo aver perso la moglie da cinque anni, il professor Walter Vale vive un'esistenza monotona e noiosa, dove nemmeno l'insegnamento sembra pi\u00f9 stimolarlo. Per sostituire una collega si reca, controvoglia, ad una conferenza a New York, ma una volta arrivato in citt\u00e0 scopre che l'appartamento di sua propriet\u00e0 \u00e8 occupato da una coppia di immigrati clandestini: la senegalese Zainab ed il siriano Tarek. Invece di cacciarli, decide di ospitarli, instaurando in breve tempo un profondo rapporto di amicizia con il ragazzo. Tarek trasmette a Walter l'amore per le percussioni, permettendogli in pochissimo tempo di impratichirsi col djembe. Proprio mentre \u00e8 insieme a Walter, Tarek viene fermato dalla polizia per futili motivi e trattenuto. I timori di Zainab si avverano: per clandestini come loro i nodi vengono presto al pettine. Tarek, per giunta, ha sul proprio conto un ordine di espulsione, perci\u00f2 la sua detenzione nel centro per clandestini in attesa di giudizio del Queens \u00e8 assolutamente precaria.\nWalter segue tutta la vicenda con molta apprensione. Ingaggia un avvocato specializzato in problemi di immigrazione e trascura il suo lavoro, trattenendosi a New York oltre il consentito, con il solo scopo di venire a capo di questa intricata situazione. Quando poi a New York giunge dal Michigan Mouna, la mamma di Tarek, la battaglia di Walter trova ulteriore vigore. La forza e la determinazione della donna, anche lei vedova, affascinano Walter che riesamina cos\u00ec tutta la sua vita presente. Obbligato a tornare nel Connecticut per occuparsi del suo lavoro, in realt\u00e0 non fa che liberarsi da tutti i legami per poter essere il prima possibile a New York a combattere la sua battaglia accanto a Mouna.\nTarek per\u00f2 viene espulso e a Mouna non rimane altro che tornare definitivamente in Siria, chiudendo amaramente la parentesi americana, anche per colpe sue, visto che fu lei a celare al figlio l'arrivo dell'ordine di espulsione. Con Walter \u00e8 un dolce addio. Lei dovr\u00e0 rifarsi una vita in un Paese abbandonato da venti anni, mentre lui, dopo un lungo letargo, \u00e8 finalmente tornato a vivere.\nDistribuzione.\nIl film \u00e8 stato presentato in anteprima al Toronto International Film Festival il 7 settembre 2007 e distribuito nelle sale statunitensi l'11 aprile 2008. In Italia il film \u00e8 stato distribuito nelle sale dal 5 dicembre 2008, prima pellicola, unitamente al film svedese \"Lasciami entrare\", ad essere distribuita dalla Bolero Film."}
{"id": "2110920", "revid": "200568", "url": "https://it.wikipedia.org/wiki?curid=2110920", "title": "Carpe", "text": ""}
{"id": "2110921", "revid": "287204", "url": "https://it.wikipedia.org/wiki?curid=2110921", "title": "Catena citocromica", "text": "La catena citocromica, nota anche come catena respiratoria, \u00e8 la terza fase della respirazione cellulare. \nEssa, nonostante anche il ciclo di krebs avvenga nei mitocondri (organuli respiratori della cellula eucariota), \u00e8 la vera e propria fase ossidativa. La catena citocromica si trova nelle creste mitocondriali e pi\u00f9 precisamente tra la matrice e lo spazio intermembranoso del mitocondrio. Come ben sappiamo, grazie alla glicolisi e al ciclo dell'acido citrico viene prodotto un gran numero di NADH e soltanto una FADH2. \nPrecisamente nella fase della glicolisi vengono ridotti 2 NAD+ tramite alcuni elettroni di atomi di carbonio durante la lisi esoergonica e nel ciclo dell'acido citrico (senza tener conto del passaggio da acido piruvico a acetilCoA) vengono prodotte 3 NADH e 1 FADH2. L'NADH in condizioni di aerobiosi hanno una resa energetica di 3 ATP (adenosintrifosfato, costituito da un doppio anello di azoto e carbonio, l'adenina, che, unita al ribosio forma l'denosina. Il ribosio inoltre permette l'unione dell'adenosina con tre gruppi fosfato) e l'FADH2 ha una resa energetica di 2 ATP. \nL'unico modo per il quale l'NADH e l'FADH2 producano ATP \u00e8 quello di \"passare\" per la catena citocromica. Infatti queste 2 molecole non sono accumulatori di energia ma, bens\u00ec, TRASPORTATORI di elettroni, e perci\u00f2, di energia. La catena citocromica \u00e8 caratterizzata dalla presenza di 3 proteine transmembrana, 3 delle quali sono attivate da NADH (ed \u00e8 per questo che essa ha una resa energetica di 3 ATP) e 2 delle quali sono attivate da FADH2 (ed \u00e8 per questo che essa ha una resa energetica di 2 ATP).\nMa perch\u00e9 queste proteine necessitano di un'attivazione? Perch\u00e9 esse devono trasportare ioni H+ dalla matrice mitocondriale allo spazio intermembranoso, e questo \u00e8 un trasporto che avviene contro gradiente di concentrazione, perci\u00f2 hanno bisogno di energia utilizzando gli elettroni degli orbitali pi\u00f9 esterni dei 2 trasportatori di energia. Tali elettroni si depositano sui citocromi (molecole costituite da una parte proteica e da una parte non proteica che \u00e8 tetrapirrolica, come l'emoglobina e la clorofilla). \nA questo punto gli ioni passano allo spazio intermembranoso tramite le proteine transmembrana secondo un particolare processo di CHEMIOSMOSI, o FOSFORILAZIONE CHEMIOSMOTICA. Il gradiente di ioni H+ genera, naturalmente, energia che verr\u00e0 utilizzata dall'ATP SINTETASI, una pompa di membrana, per trasportare (1 per 1) gli ioni H+ verso la matrice. L'energia che si \u00e8 generata in seguito a quest'ultimo processo \u00e8 quella necessaria a legare un ADP a un gruppo fosfato (PO4-) dando origine alla tanto desiderata ATP. Poi, alcuni ioni ritornano nello spazio intermembranoso, altri invece attirano a s\u00e9 un elettrone in modo da diventare NEUTRI dando origine a un atomo di idrogeno. A questo punto interviene l'ossigeno che, essendo bimolecolare(O2) deve essere diviso per 1/2 diventando cos\u00ec Ossigeno monomolecolare (O). Esso attrae a s\u00e9 2 atomi di idrogeno dando origine cos\u00ec ad H2O. Infatti il prodotto della respirazione oltre ad essere anidride carbonica, come ben sappiamo espulsa mediante il ciclo di Krebs durante le reazioni di decarbossilazione, \u00e8 anche acqua sotto forma di vapore acqueo."}
{"id": "2110922", "revid": "486946", "url": "https://it.wikipedia.org/wiki?curid=2110922", "title": "Aleksandr Aleksandrovi\u010d Aliabev", "text": ""}
{"id": "2110924", "revid": "599013", "url": "https://it.wikipedia.org/wiki?curid=2110924", "title": "Mike Dunleavy (1980)", "text": "Carriera.\nCollege.\nMike gioc\u00f2 nella Duke University dal 1999 al 2002. Nel primo anno fu inserito nella prima squadra NABC All-American grazie ai 17,3 punti e ai 7,2 rimbalzi a partita, mentre nel secondo anno gioc\u00f2 nel campionato nazionale della Duke University e nella partita che assegnava il titolo mise a segno 21 punti. L'allenatore di Duke Mike Krzyzewski defin\u00ec Dunleavy il giocatore pi\u00f9 versatile che l'universit\u00e0 abbia mai avuto dopo Grant Hill.\nNBA.\nGolden State Warriors (2002-2007).\nDunleavy fu scelto dai Golden State Warriors nel draft NBA 2002 come terza scelta. Dopo una stagione da \"rookie\" deludente, le sue statistiche migliorarono le 2 stagioni successive (ovvero la 2003-2004 e 2004-2005), visto che nella stagione 2005-2006 perse il posto da titolare. Nella stagione 2006-2007, complice anche un rapporto non molto roseo con il neo allenatore dei Warriors Don Nelson, in Gennaio venne ceduto.\nIndiana Pacers (2007-2011).\nIl 18 Gennaio 2007 fu coinvolto in un maxi-scambio di giocatori: Dunleavy, Troy Murphy, Ike Diogu e Keith McLeod andarono agli Indiana Pacers, mentre come contropartite si trasferirono agli Warriors \u0160ar\u016bnas Jasikevi\u010dius, Al Harrington, Josh Powell e Stephen Jackson.\nLa stagione 2007-08 \u00e8 sicuramente la migliore disputata in NBA da Mike; infatti migliora in tutte le statistiche, dai punti (19,1 a partita) agli assist, disputando inoltre tutte le partite della regular season.\nNella stagione 2008-09 si \u00e8 infortunato e ha disputato soltanto 18 partite, con una media di 15,1 punti e di 3,8 rimbalzi.\nAll'inizio della stagione 2009-10 \u00e8 ancora infortunato; ritorna in campo il 28 novembre 2009 contro i Dallas Mavericks, ma pur riuscendo a giocare un buon numero di partite non trova la continuit\u00e0 fisica per rendere al meglio.\nMilwaukee Bucks (2011-2013).\nL'11 Dicembre 2011 cambia squadra firmando un contratto biennale a 7,5 milioni di dollari coi Milwaukee Bucks, ripercorrendo cos\u00ec le orme del padre che concluse la propria carriera con i Bucks nel 1990, oltre ad averci giocato dal 1983 al 1985 e dopo esserne stato prima vice-allenatore dal 1987 al 1990 e capo-allenatore dal 1992 al 1996. Tuttavia il 10 Gennaio 2012 sub\u00ec un infortunio che lo tenne per 4 settimane. In totale durante la stagione 55 partite, di cui solo 3 da titolare, tenendo di media 12,3 punti, 3,7 rimbalzi e 2,1 assist in 26,3 minuti a partita.\nNella stagione successiva gioc\u00f2 invece 75 partite, anche in questo caso solo 3 da titolare, tenendo di media 10,5 punti, 3,9 rimbalzi e 1,9 assist in 25,9 minuti a partita.\nChicago Bulls (2013-2016).\nNell'estate 2013 cambia di nuovo maglia firmando un contratto della durata di 2 anni con i Chicago Bulls.\nIl 25 aprile 2014, durante la gara-3 di playoffs contro gli Washington Wizards, segn\u00f2 35 punti (\"career-high\"), totalizzando anche il record di franchigia di tiri da tre segnati segnandone 8.\nAlla fine del contratto Dunleavy, nonostante si parli di un suo ritorno ai Bucks e di un ritorno a Chicago di Marco Belinelli, firm\u00f2 un'estensione per altri 3 anni a 14,4 milioni di dollari.\nCleveland Cavaliers (2016-2017).\nNell'estate 2016, l'8 luglio, i Bulls cedettero Dunleavy ai Cleveland Cavaliers per liberare spazio salariale per mettere sotto contratto Dwyane Wade. Tuttavia, dopo aver giocato 23 partite con i Cavs, il 6 Gennaio 2017 viene ceduto.\nAtlanta Hawks (2017).\nIl 6 gennaio 2017 i Cleveland Cavaliers cedettero Dunleavy agli Atlanta Hawks in cambio di Kyle Korver. Agli Hawks andarono anche Mo Williams (ritirato ma sotto contratto con i Cavs), una somma di denaro e una prima scelta protetta al Draft 2019. Tuttavia il passaggio divenne ufficiale solamente pochi giorni pi\u00f9 tardi in quanto Dunleavy non si present\u00f2 subito alle visite mediche con gli Hawks e i falchi pensarono di rescindere la trade (cos\u00ec Korver avrebbe fatto ritorno ad Atlanta) o di tagliare Dunleavy che avrebbe voluto giocare in una contender. Ma alla fine Dunleavy fu convinto a firmare con gli Hawks dal loro coach, ovvero Mike Budenholzer. Dunleavy debutt\u00f2 con gli Hawks nella gara persa in casa per 103-101 il 14 Gennaio 2017 contro i Boston Celtics. Due giorni dopo nella gara vinta per 111-98 in casa contro i Milwaukee Bucks segn\u00f2 20 punti in 22 minuti partendo dalla panchina. Alla fine della stagione, lui disput\u00f2 in tutto 30 partite in RS con i falchi e 6 nei play-off (in cui gli Hawks uscirono al primo turno perdendo per 4-2 la serie contro gli Washington Wizards).\nIl 1\u00ba luglio 2017 venne tagliato dagli Hawks."}
{"id": "2110926", "revid": "300067", "url": "https://it.wikipedia.org/wiki?curid=2110926", "title": "Mike Dunleavy Jr.", "text": ""}
{"id": "2110927", "revid": "1782831", "url": "https://it.wikipedia.org/wiki?curid=2110927", "title": "Basket Ferentino", "text": "L'Associazione Basket Ferentino \u00e8 stata la principale squadra di pallacanestro di Ferentino.\nStoria.\nIl Basket Ferentino nasce nel 1977, partecipa ai campionati regionali di promozione fino al 1987 quando approda per la prima volta in serie D.\nNel 1989 retrocede nuovamente in promozione dove resta per 2 stagioni. Ritorna in Serie D nel 1992 e resta in questa categoria fino al 1998 quando in quella stagione vince il campionato e viene promossa in serie C2. Viene promossa in serie C1 nella stagione 2000-01, mantiene questa categoria per 4 stagioni sfiorando la promozione in B2 in tutte le stagioni.\nNella stagione 2005-06 viene ripescata in Serie B2 al posto di Cagliari, durante quella stagione vince il campionato e viene promossa in Serie B1. L'anno successivo la squadra non riesce a salvarsi e retrocede sul campo nuovamente in Serie B2 per poi essere ripescata ancora. Nel campionato 2007-08 si salva al primo turno dei play out battendo Patti 2-1.\nPartecipa alla Serie A Dilettanti maschile FIP 2008-2009, con il nome di \"FMC Ferentino\", dal nome del suo sponsor. Nella stagione 2011-12 centra la promozione in Legadue.\nIl 28 giugno 2017 il titolo sportivo di Serie A2 viene ceduto alla Cagliari Dinamo Academy, e riparte dal campionato di promozione laziale."}
{"id": "2110928", "revid": "1226", "url": "https://it.wikipedia.org/wiki?curid=2110928", "title": "Ciclo dei Serrano", "text": ""}
{"id": "2110929", "revid": "584834", "url": "https://it.wikipedia.org/wiki?curid=2110929", "title": "Palazzo del Municipio", "text": ""}
{"id": "2110930", "revid": "161374", "url": "https://it.wikipedia.org/wiki?curid=2110930", "title": "Iskitimsky", "text": ""}
{"id": "2110931", "revid": "161374", "url": "https://it.wikipedia.org/wiki?curid=2110931", "title": "Distretto di Iskitim", "text": ""}
{"id": "2110932", "revid": "1573940", "url": "https://it.wikipedia.org/wiki?curid=2110932", "title": "Pedionomus torquatus", "text": "L'emipodio errante (Pedionomus torquatus ) \u00e8 un uccello caradriforme endemico dell'Australia, unica specie del genere Pedionomus e della famiglia Pedionomidae.\nDescrizione.\nLe femmine sono di pi\u00f9 ampie dimensioni (lunghezza 13\u00a0cm superando l'altro sesso di due cm), e sono anche pi\u00f9 vistose grazie al loro piumaggio lucente. \nDistribuzione e habitat.\nLa specie \u00e8 diffusa negli stati australiani di Victoria, Australia Meridionale, Nuovo Galles del Sud e Queensland.\nIl suo habitat sono le praterie erbose.\nBiologia.\nAnimali prevalentemente notturni, fra le loro caratteristiche quella di riuscire a rimanere tanto immobili da poterli catturare con le mani. Si cibano di semi, insetti, erbe ed altre piccole piante.\nRiproduzione.\nPer quanto riguarda la riproduzione non si hanno dati certi, l'unica cosa sicura \u00e8 che sia il maschio l'addetto alla cova delle uova e che esse sono di forma appuntita. La cova comprende 4 uova che appaiono di colore tendente al giallo chiaro.\nConservazione.\nLa \"IUCN Red List\" classifica \"P. torquatus\" come specie in pericolo critico di estinzione (\"Critically Endangered\")."}
{"id": "2110934", "revid": "287204", "url": "https://it.wikipedia.org/wiki?curid=2110934", "title": "Happy Tree Friends False Alarm", "text": "Happy Tree Friends: False Alarm \u00e8 un videogioco ispirato all'omonima serie creata da Kenn Navarro e Rhode Montijo, pubblicato per Xbox 360 (attraverso il servizio Xbox Live) e Microsoft Windows.\nSi tratta un action-puzzle nel quale non manca la violenza gratuita, caratteristica della serie, che ha per protagonisti i consueti personaggi, destinati comunque a una tragica fine.\nObiettivo.\nIn ogni livello viene mostrato un percorso (su cui cammineranno gli animaletti), il giocatore non dovr\u00e0 impersonare uno degli animali, ma bens\u00ec guidarli fino alla destinazione senza che loro muoiano."}
{"id": "2110936", "revid": "521028", "url": "https://it.wikipedia.org/wiki?curid=2110936", "title": "Giovanni Lucio", "text": "Vita e opere.\nLa sua famiglia \u00e8 attestata gi\u00e0 da documenti del XIII secolo in diversi comuni della Dalmazia, e fu per secoli nel consiglio dei nobili traurini.\nFiglio di Pietro e di Caterina Difnico (discendente da altra notabile famiglia dalmata), dopo i primi studi nella sua citt\u00e0 natale, fu prima a Padova e poi a Roma a studiare lettere fino al 1620, ottenendo poi la laurea in giurisprudenza a Padova. Tornato a Tra\u00f9 fece parte del Consiglio Municipale ed occup\u00f2 varie cariche cittadine destinate alla nobilt\u00e0. Nel 1643 fu inviato dal Consiglio a Venezia insieme a Domenico Andreis per sostenere i privilegi della nobilt\u00e0 contro le pretese dei cittadini.\nNel 1646 sovrintese ai lavori di fortificazione contro i Turchi.\nRaccolse in volumi i documenti che ritrov\u00f2 nell'ufficio della fabbrica della cattedrale e diresse l'erezione del nuovo altare e il collocamento dell'arca nuova, in cui furono riposte le reliquie di San Giovanni Orsini, patrono di Tra\u00f9.\nUltimo superstite maschio della sua antica casata, ne riorganizz\u00f2 le sostanze in modo da potersi ricavare una rendita annua di circa 400 ducati, sufficienti a garantirgli una vita agiata e indipendente, al fine di potersi dedicare ai suoi prediletti studi. Per amore del sapere, decise quindi di trasferirsi nuovamente a Roma, ove si impegn\u00f2 nello studio della storia.\nL'occasione che lo port\u00f2 ad occuparsi seriamente di storia dalmata fu che, scoppiata la guerra di Candia e in previsione della perdita di questo possesso, Venezia avrebbe potuto vedersi togliere quegli onori regi a lei concessi fino a quel momento. \u00c8 lo stesso Lucio a parlarne in una lettera all'amico Valerio Da Ponte: \"(...) se la disputa ha da stare nel titolo regio, le isole del levante non formano titolo; e se bene Sansovino dice che lo stato di terraferma, Friuli e Istria, formano un altro regno, questo \u00e8 parte dell'Impero occidentale, anzi del Regno d'Italia, onde alli Veneziani resta la Dalmazia, ch\u00e9, se l'affetto non mi inganna e se comincia a crivellare le cose, qui si cascar\u00e0 al sicuro\".\nQuesta circostanza lo spinse a scrivere la sua opera pi\u00f9 famosa, quel \"De regno Dalmatiae et Croatiae\" che si prefiggeva quindi lo scopo di dimostrare che i possedimenti veneziani lungo la costa orientale dell'Adriatico avevano costituito un regno che all'infuori di Cipro, di Candia e delle altre province del Levante e di Terraferma procuravano a Venezia sia la sede regia che la dignit\u00e0 regale.\nDallo stesso epistolario con Da Ponte si conoscono le sue fonti principali: la \"Cronaca di Zara\" di Simone Gliubavaz (opera andata perduta in seguito), la geografia di Palladio Fosco, gli \"Annali\" del Baronio, la \"Storia\" del Thurocz, il \"Regno degli Slavi\" dell'Orbini, le opere del Marulo.\nNel 1651 aveva gi\u00e0 scritto l'introduzione contenente la descrizione dell'Illirico e della Dalmazia nei loro confini a seconda delle varie fasi storiche, giungendo fino all'Alto Medioevo. Per migliorare le proprie conoscenze, si rec\u00f2 a Zara e a Spalato per consultarvi i locali archivi, creando nel contempo una rete di collaboratori che gli procurassero altri documenti: lo stesso Da Ponte e il Gliubavaz a Zara, il Dominis ad Arbe, il Difnico a Sebenico e il Cindro a Spalato.\nNel 1652 aveva terminato il primo libro e parte del secondo, ma decise di tornare ancora una volta a Roma per la consultazione delle carte locali: dieci anni ancora dur\u00f2 la sua fatica, che pot\u00e9 dirsi conclusa solo nel 1662.\nLunghe furono anche le peripezie per trovare un editore disposto a sobbarcarsi il rischio della stampa e della commercializzazione di un'opera cos\u00ec imponente, fino a quando incontr\u00f2 a Roma il libraio di Amsterdam Cornelius Blaeu, di cui Lucio aveva curata l'educazione di due nipoti: l'opera venne quindi stampata nel 1666, ma il Lucio la pot\u00e9 ricevere solo verso la fine del 1667.\nSulla scorta delle sue ricerche, Lucio pot\u00e9 in seguito scrivere le \"Memoriae istoriche di Tragurio, ora detto Trau\" (pubblicate a Venezia nel 1673) ed un libro sulle iscrizioni latine della Dalmazia (\"Iscriptiones dalmaticae\"), oltre al nuovo Statuto della citt\u00e0 di Tra\u00f9.\nMor\u00ec a Roma nel 1679, ed il suo corpo venne sepolto nella chiesa di San Girolamo.\nDe Regno Dalmatiae et Croatiae.\nIl volume, \"in folio\", porta il titolo \"Joannis Lucii Dalmatini De Regno Dalmatiae et Croatiae Libri sex\", ed \u00e8 illustrato da sei atlanti storici, dalla preistoria fino al secolo XV.\nLa materia \u00e8 cos\u00ec suddivisa:\nL'opera ebbe un influsso decisivo sulla storiografia relativa alla Dalmazia: fu la prima espressamente fondata sulle fonti primarie, per quanto possibile analizzate in originale, e per secoli rimase insuperata.\nIdentificazione nazionale.\nL'intento celebrativo del dominio di Venezia sulla Dalmazia e l'espressa autoidentificazione di Lucio con l'antica famiglia romana dei \"Lucius\" hanno storicamente fatto ritenere questo autore come un classico esempio di \"dalmata\" legato al mondo latino.\nNel 1879 lo storico croato Franjo Ra\u010dki pronunzi\u00f2 un discorso all'Accademia d'Arti e Scienze di Zagabria, additandolo come \"padre della storiografia croata\", che \"da lui discende ed in lui trova il maestro ai cui metodi obbedisce e si ispira\". Joannes Lucius/Giovanni Lucio venne quindi per la prima volta chiamato \"Ivan Lu\u010di\u0107\", ed espressamente identificato come \"croato\" dagli studiosi di quel paese."}
{"id": "2110938", "revid": "779468", "url": "https://it.wikipedia.org/wiki?curid=2110938", "title": "Valerio Rolando Boesso", "text": "Biografia.\nNacque il 29 febbraio 1920 (ma i genitori lo registrarono ufficialmente il 1\u00ba marzo) a Riva del Garda, in una famiglia di artigiani (il padre era stuccatore).\nA 16 anni cominci\u00f2 a lavorare a bottega, ma nel novembre del 1937 si arruol\u00f2 in Marina. L'8 settembre 1943 si trovava a Venezia, e fu costretto a fuggire per scampare ai rastrellamenti tedeschi. Venne comunque arrestato nel maggio del 1944, per essere poi liberato nell'agosto successivo. Divenne partigiano nella Brigata Eugenio Impera, di cui divenne caposquadra. A lui viene attribuito il merito di aver impedito che Riva del Garda venisse bombardata dagli anglo-americani. \nNell'immediato dopoguerra si trasfer\u00ec a Bolzano. Con un gruppo di amici fond\u00f2 il quotidiano \"Alto Adige\", alla guida del quale rest\u00f2 per decenni prima come direttore amministrativo, poi come amministratore delegato fino al pensionamento nel 1986.\nNegli anni sessanta Boesso cominci\u00f2 ad impegnarsi in politica, con il Partito Repubblicano Italiano. Dal 1968 al 1983 fu consigliere comunale a Bolzano; nel 1983 fu eletto consigliere provinciale e del consiglio fu prima vicepresidente (dal 1984 al 1986) poi presidente (nella seconda parte di legislatura, fino al 1988).\nNel 1989 entr\u00f2 nella giunta comunale di Bolzano, assessore al bilancio. Si ritir\u00f2 poi dalla politica.\nNel 1986, appena andato in pensione dal giornale, Boesso aveva rilevato l'emittente televisiva Video Bolzano 33 (oggi \"Video 33\"), di cui fu editore fino alla sua scomparsa. Fu anche, dal 1998, il presidente del network di TV locali Italia 9 Network."}
{"id": "2110939", "revid": "16758", "url": "https://it.wikipedia.org/wiki?curid=2110939", "title": "Rolando Boesso", "text": ""}
{"id": "2110940", "revid": "161374", "url": "https://it.wikipedia.org/wiki?curid=2110940", "title": "Bolotninsky", "text": ""}
{"id": "2110942", "revid": "1318658", "url": "https://it.wikipedia.org/wiki?curid=2110942", "title": "Saint-Lazare (metropolitana di Parigi)", "text": "Saint-Lazare \u00e8 una stazione della metropolitana di Parigi situata sulle linee 3, 12, 13 e 14. Essa \u00e8 situata ai margini dell'VIII e IX \"arrondissement\".\nLa stazione.\nNel 2004 \u00e8 stata la seconda stazione per numero di viaggiatori, dell'intera rete della Metropolitana di Parigi, con un numero di viaggiatori pari a circa 34,53 milioni. L'ingresso in vetro della stazione di Saint-Lazare est \u00e8 stato progettato dall'architetto Jean-Marie Charpentier.\nOrigine del nome.\nLa stazione ha mutuato il suo nome dalla Stazione di Saint-Lazare della SNCF e dal luogo in cui \u00e8 ubicata, \"rue Saint-Lazare\".\nNelle vicinanze.\nLa stazione si trova in un ambito molto popolato di luoghi d'interesse turistico. Si noti in particolare un notevole numero di Grandi Magazzini il cui accesso \u00e8 favorito dalla stazione Saint-Lazare."}
{"id": "2110943", "revid": "161374", "url": "https://it.wikipedia.org/wiki?curid=2110943", "title": "Distretto di Bolotnoe", "text": ""}
{"id": "2110946", "revid": "584834", "url": "https://it.wikipedia.org/wiki?curid=2110946", "title": "Palazzo civico", "text": ""}
{"id": "2110956", "revid": "729019", "url": "https://it.wikipedia.org/wiki?curid=2110956", "title": "Alcide Pedretti", "text": "Prest\u00f2 servizio come operatore nella X\u00aa Flottiglia MAS della Regia Marina durante la seconda guerra mondiale con il grado di 2\u00b0 Capo Palombaro, venendo decorato con la Medaglia d'oro al valor militare alla memoria.\nBiografia.\nNacque a Bottignana, piccola frazione di Fivizzano il 17 luglio del 1913, e si arruol\u00f2 volontario nella Regia Marina nel corso del 1933, conseguendo il brevetto di palombaro.\nEntrato come volontario nel pi\u00f9 noto reparto speciale della Regia Marina, la X\u00aa Flottiglia MAS, comprendente varie unit\u00e0 di assalto subacqueo, si specializz\u00f2 nell'uso dei Siluri a Lenta Corsa, progettati dal Capitano del Genio navale Teseo Tesei, in collaborazione con Elios Toschi e Angelo Belloni, e divenuti famosi con il nomignolo di \u201cMaiali\u201d.\nPromosso al grado di sergente venne destinato all'uso del mezzi speciali subacquei, diventando il secondo proprio di Tesei.\nDestinato a prendere parte al previsto attacco contro il porto di Alessandria d'Egitto (Operazione GA .1) fallito per l'affondamento del sommergibile avvicinatore \"Iride\"\nda parte di velivoli inglesi nel Golfo di Bomba, costa libica, il 22 agosto 1940, si distinse durante l'azione di salvataggio dei marinai rimasti imprigionati nel relitto del sommergibile, venendo decorato con la Medaglia di bronzo al valor militare per l'opera prestata.\nPer aver partecipato ad un'azione contro Gibilterra (Operazione BG.2) avvenuta il 30 ottobre 1940, venne promosso per merito speciale a 2\u00b0 Capo. in quella occasione non consegu\u00ec alcun risultato a causa di un'avaria al mezzo e al malfunzionamento degli autorespiratori.\nNella notte tra il 25 e il 26 luglio 1941, prese parte alla missione Malta 2 contro il porto di La Valletta. Durante il corso dell'azione congiunta, effettuata da due SLC e da sei barchini esplosivi, per non compromettere l'esito della missione e recuperare il tempo perso per ovviare a degli imprevisti tecnici accorsi all'altro SLC, e con la volont\u00e0 di portare a termine a ogni costo il suo compito, decise di \u00abspolettare a zero\u00bb, rinunciando cio\u00e8 ad allontanarsi dall'arma prima che esplodesse sotto l'obiettivo, perendo cos\u00ec assieme al suo comandante Teseo Tesei.\nPer tale atto veniva decorato alla memoria con la Medaglia d'oro al valor militare alla memoria.\nRiconoscimenti.\nAlla sua memoria \u00e8 stata dedicata una via di Fivizzano e sono stati eretti due cippi commemorativi sia a Fivizzano che al suo paese natale, Bottignana, dall'Associazione Nazionale Marinai d'Italia in collaborazione con l'Amministrazione comunale. La Marina Militare Italiana gli ha intitolato un motoscafo appoggio sommergibili. e la citt\u00e0 di Roma gli ha intitolato una via."}
{"id": "2110957", "revid": "767487", "url": "https://it.wikipedia.org/wiki?curid=2110957", "title": "Funghi carnivori", "text": "I funghi carnivori sono quei funghi che ottengono la maggior parte del proprio nutrimento tramite la digestione di altri organismi di piccole dimensioni, previa cattura di questi ultimi.\nFinora sono state descritte oltre 200 specie di funghi carnivori, ascritte a vari \"phyla\" (Ascomycota, Basidiomycota, Mucoromycotina): ci\u00f2 significa che non si tratta di una caratteristica evoluta da una specifica famiglia di funghi, quanto piuttosto di un sorprendente caso di convergenza evolutiva. Sebbene vi siano anche altri funghi classificabili come carnivori, in quanto si nutrano di tessuti animali viventi (pelle, unghie, peli, capelli, scaglie e piume), si preferisce appellarli dermatofiti piuttosto che carnivori, cos\u00ec come non vengono definiti carnivori i funghi che infettano gli insetti (es. \"Cordyceps\" e Laboulbeniales): essi, infatti, non predano attivamente n\u00e9 passivamente le proprie vittime, ma attecchiscono casualmente su di loro. Essi vivono infatti nel suolo, dove allungano le proprie ife in profondit\u00e0: essi possono catturare le proprie prede in vari modi:\nDopo aver neutralizzato la preda, il fungo la digerisce e se ne nutre."}
{"id": "2110958", "revid": "767487", "url": "https://it.wikipedia.org/wiki?curid=2110958", "title": "Slava Met'reveli", "text": "Carriera.\nClub.\nInizi\u00f2 la carriera nello Spartak, club della sua citt\u00e0, So\u010di, nel quale rimase fino al 1954, anno nel quale si trasfer\u00ec alla Torpedo Gorki. Nella squadra russa disput\u00f2 una stagione, prima di venire notato dalla dirigenza della , che acquist\u00f2 il giocatore nel 1956; fino al 1962 Metreveli rimase nella squadra della capitale, vincendovi un campionato nazionale; nel 1964 vinse nuovamente il titolo, con la maglia della Dinamo Tbilisi, societ\u00e0 della RSS Georgiana. Nel 1971 termin\u00f2 la carriera agonistica e divenne allenatore, guidando la Dinamo nella stagione 1976-1977.\nNazionale.\nCon la nazionale di calcio dell'Unione Sovietica gioc\u00f2 per 12 anni, partecipando a tre mondiali (, , ) e vincendo il , collezionando 48 presenze e 11 reti."}
{"id": "2110970", "revid": "729019", "url": "https://it.wikipedia.org/wiki?curid=2110970", "title": "Capino Capini", "text": "Biografia.\nIl marchese Giovan Francesco Capi, detto Capino da Mantova, Capino de Capo o ancor meglio Capino Capini, fu un capitano di ventura al soldo della Repubblica di Venezia, dello Stato della Chiesa e del Sacro Romano Impero. Nell'ottobre del 1513 partecip\u00f2 con i veneziani alla battaglia de La Motta e si distinse per valore nonostante la pesante sconfitta.\nNel 1521 milit\u00f2 per il papa agli ordini del marchese di Mantova Federico Gonzaga. Nel 1522 con 50 lancieri oper\u00f2 alla difesa di Parma e nel Pavese. Assoldato dalla Chiesa con l'elezione a papa di Clemente VII sostitu\u00ec Ugo Rangoni come governatore della citt\u00e0 di Piacenza. Nel maggio del 1526 alla morte di Paolo Vettori, fu mandato da papa Clemente VII in Francia come ambasciatore. Nel 1531 rientr\u00f2 a Mantova.\nNell'ottobre del 1532, agli ordini di Luigi Rodomonte Gonzaga, assedi\u00f2 in Vicovaro Napoleone Orsini, ma nel dicembre con la morte del Gonzaga in combattimento per una palla d'archibugio, Capino da Mantova gli succedette nel comando della sua compagnia: il nobile Gonzaga, nelle sue volont\u00e0 testamentarie, gli concedette una provvigione annua di 200 scudi ed il possesso di una casa a Fondi.\nNel 1536 fu al soldo dei francesi. Nel luglio del 1537 si schier\u00f2 con i fuoriusciti toscani contro Firenze: oper\u00f2 nel bolognese e in Toscana con Piero Strozzi al comando di 1400 fanti e 50 cavalieri. Nel 1544 pass\u00f2 con gli imperiali all'assedio di Alba, ma attaccato dall'ex socio Piero Strozzi, subito si arrese."}
{"id": "2110971", "revid": "404137", "url": "https://it.wikipedia.org/wiki?curid=2110971", "title": "Iuris novit curia", "text": ""}
{"id": "2110975", "revid": "1924342", "url": "https://it.wikipedia.org/wiki?curid=2110975", "title": "C\u00e9line sur les Plaines", "text": "C\u00e9line sur les Plaines \u00e8 il nono home video dell'artista canadese C\u00e9line Dion, pubblicato su DVD l'11 novembre 2008 in Qu\u00e9bec.\nDescrizione.\nIl DVD contiene lo storico concerto di C\u00e9line davanti a 250,000 spettatori per la celebrazione del 400\u00ba anniversario della fondazione del Qu\u00e9bec. Il concerto, interamente in francese, si \u00e8 tenuto al Plains of Abraham a Qu\u00e9bec, in Canada, il 22 agosto 2008. Sul palco, C\u00e9line \u00e8 stata affiancata da una serie di artisti locali appositamente scelti da lei: Garou, Marc Dupr\u00e9, Ginette Reno, \u00c9ric Lapointe, la Famiglia Dion (cio\u00e8 i suoi 13 fratelli e sorelle), Mes A\u00efeux, Zachary Richard, Dan Bigras, Nanette Workman, Jean-Pierre Ferland e Claude Dubois, per un totale di pi\u00f9 di 30 canzoni. Lo show \u00e8 andato in onda sulla Bell TV ed \u00e8 stato visto da 200,000 persone., per poi essere ritrasmesso il 21 settembre 2008 in versione ridotta sul canale TVA, vincendo negli ascolti con spettatori nel solo Qu\u00e9bec.\nFilmato in alta definizione con un sorround 5.1, il DVD include 2 ore e mezzo di concerto e molti contenuti extra, che includono dietro le quinte, prove e molto altro.\n\"C\u00e9line sur les Plaines\" ha debuttato alla posizione n\u00b0 1 in Qu\u00e9bec, vendendo pi\u00f9 di 32,800 copie nella prima settimana nel solo Qu\u00e9bec (il dvd pi\u00f9 venduto nella prima settimana in Canada in tutto il 2008).\nIl 4 novembre 2008 Jean-Pierre Ferland ha pubblicato l'album \"Les chansons oubli\u00e9es\", che include il brano \"Un peu plus haut, un peu plus loin\" interpretato durante il concerto con C\u00e9line e Ginette Reno, poi lanciato come singolo promozionale dell'album di Ferland. Il duetto con Ginette Reno \u00e8 stato il pi\u00f9 significato; Ginette infatti era l'idolo musicale di casa Dion e, quando, nel 1980 la madre di C\u00e9line scrisse assieme al figlio Michel la canzone \"Ce n'\u00e9tait qu' un r\u00eave\" per la figlia dodicenne. decise di inviarla al produttore dell'ultimo album di Ginette Reno, che all'epoca era Ren\u00e9 Angelil, futuro marito della Dion. Ascoltata la canzone, Ren\u00e9, appena licenziato dalla Reno stessa, decise di diventare il produttore di C\u00e9line Dion. Nonostante il forte legame, le due vedette non si sono mai incontrate fino a questo concerto e al duetto nel brano-inno \"Un peu plus haut, un pue plus loin\" (scritto da Ferland), che Ginette non interpretava dal 1998.\nIl concerto si \u00e8 svolto mentre C\u00e9line era ancora impegnata nel suo Taking Chances Tour e nel concerto furono interpretati anche alcuni brani presenti anche nelle tappae francofone del tour: \"Dans un autre monde\", \"Destin\", \"J'irai o\u00f9 tu iras\", \"L'amour existe encore\", \"Et s'il n'en restait qu'une (je serais celle-l\u00e0)\", \"S'il suffisait d'aimer\", e \"Pour que tu m'aimes encore\"."}
{"id": "2110984", "revid": "110157", "url": "https://it.wikipedia.org/wiki?curid=2110984", "title": "Casekow", "text": "Casekow \u00e8 un comune di 2.225 abitanti del Brandeburgo, in Germania.\nAppartiene al circondario dell'Uckermark ed \u00e8 parte dell'Amt Gartz (Oder).\nStoria.\nNel 2003 venne aggregato al comune di Casekow il soppresso comune di Biesendahlshof.\nSuddivisione amministrativa.\nIl territorio comunale si divide in 6 zone (\"Ortteil\"), corrispondenti al centro abitato di Casekow e a 5 frazioni:"}
{"id": "2110986", "revid": "729019", "url": "https://it.wikipedia.org/wiki?curid=2110986", "title": "Reddito reale", "text": "Il Reddito reale \u00e8 il reddito delle persone fisiche o nazioni dopo l'adeguamento all'inflazione. \nEsso \u00e8 calcolato sottraendo l'inflazione dal reddito nominale. Variabili reali, come reddito reale, il PIL reale e tasso di interesse reale sono le variabili che sono misurati in unit\u00e0 fisiche, mentre le variabili nominali come reddito nominale, PIL nominale, e tasso di interesse nominale sono misurate in unit\u00e0 monetarie. \nPertanto, il reddito reale \u00e8 un pi\u00f9 utile indicatore di benessere, dal momento che \u00e8 basato sulla quantit\u00e0 di beni e servizi che possono essere acquistati con un determinato reddito. \nSecondo la teoria della dicotomia classica, variabili reali e nominali sono distinte nel lungo termine, nel senso che non sono influenzate le une dalle altre. \nIn altre parole, se il reddito nominale di partenza di ieri \u00e8 stato 100 \u20ac e si \u00e8 registrato nel periodo un 10% di inflazione (ovvero un aumento generale dei prezzi, ad esempio: ci\u00f2 che costava 10\u20ac ora costa 11\u20ac), oggi con i 100 \u20ac di ieri puoi acquistare di meno, in quanto il tuo reddito reale \u00e8 diminuito del 10%."}
{"id": "2110988", "revid": "149727", "url": "https://it.wikipedia.org/wiki?curid=2110988", "title": "Biesendahlshof", "text": ""}
{"id": "2110997", "revid": "81484", "url": "https://it.wikipedia.org/wiki?curid=2110997", "title": "Carlo Darwin", "text": ""}
{"id": "2110998", "revid": "225373", "url": "https://it.wikipedia.org/wiki?curid=2110998", "title": "Pitone verde", "text": ""}
{"id": "2110999", "revid": "225373", "url": "https://it.wikipedia.org/wiki?curid=2110999", "title": "Pitone verde arboricolo", "text": ""}
{"id": "2111002", "revid": "1684799", "url": "https://it.wikipedia.org/wiki?curid=2111002", "title": "Blumberg (disambigua)", "text": "Medicina.\nSegno di Blumberg \u2013 indicazione di una infiammazione della parete del peritoneo"}
{"id": "2111006", "revid": "149727", "url": "https://it.wikipedia.org/wiki?curid=2111006", "title": "Luckow-Petershagen", "text": ""}
{"id": "2111008", "revid": "1543377", "url": "https://it.wikipedia.org/wiki?curid=2111008", "title": "Luckow", "text": "Luckow \u00e8 un comune del Meclemburgo-Pomerania Anteriore, in Germania.&lt;br&gt;\nAppartiene al circondario della Pomerania Anteriore-Greifswald ed \u00e8 parte della comunit\u00e0 amministrativa (\"Amt\") di Am Stettiner Haff.\nGeografia fisica.\nLuckow \u00e8 l'ultimo comune costiero della Germania. Ad est c'\u00e8 infatti il confine con la Polonia.\nIl comune si affaccia sul Neuwarper See, una profonda insenatura della Laguna di Stettino sulla quale vi \u00e8 anche un'isola di 0,83\u00a0km\u00b2 di superficie, la Riether Werder, proprio di fronte alla localit\u00e0 di Rieth.\nSuddivisione amministrativa.\nAl comune appartengono le localit\u00e0 di Christiansberg, Fraudenhorst, Rieth e Riether Stiege sull'isola di Riether Werder."}
{"id": "2111010", "revid": "149727", "url": "https://it.wikipedia.org/wiki?curid=2111010", "title": "Wartin", "text": ""}
{"id": "2111016", "revid": "225373", "url": "https://it.wikipedia.org/wiki?curid=2111016", "title": "Python viridis", "text": ""}
{"id": "2111030", "revid": "217830", "url": "https://it.wikipedia.org/wiki?curid=2111030", "title": "Gran Premio motociclistico di Spagna 2002", "text": "Il Gran Premio motociclistico di Spagna 2002 corso il 5 maggio, \u00e8 stato il terzo Gran Premio della stagione 2002 del motomondiale e ha visto vincere la Honda di Valentino Rossi in MotoGP, Fonsi Nieto nella classe 250 e Lucio Cecchinello nella classe 125.\nDa registrare in 250 la prima vittoria nel motomondiale per Fonsi Nieto (nipote del pluriiridato \u00c1ngel Nieto) e la prima gara nel motomondiale per Jorge Lorenzo che, a 15 anni e 1 giorno, stabilisce il nuovo record di pi\u00f9 giovane pilota esordiente.\nSempre nella stessa classe, il pilota Eric Bataille, che fino alla stagione precedente aveva corso sotto la bandiera andorrana, gareggia con licenza francese.\nNella MotoGP, Max Biaggi subisce la terza bandiera nera della carriera per non aver rispettato uno \"stop and go\" comminatogli per irregolarit\u00e0 in partenza."}
{"id": "2111034", "revid": "287204", "url": "https://it.wikipedia.org/wiki?curid=2111034", "title": "Hohenselchow-Gro\u00df Pinnow", "text": "Hohenselchow-Gro\u00df Pinnow \u00e8 un comune di 870 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Gartz (Oder).\nSuddivisione amministrativa.\nIl territorio comunale comprende 2 centri abitati (\"Ortteil\"):"}
{"id": "2111035", "revid": "287204", "url": "https://it.wikipedia.org/wiki?curid=2111035", "title": "Hohenselchow-Gross Pinnow", "text": ""}
{"id": "2111036", "revid": "149727", "url": "https://it.wikipedia.org/wiki?curid=2111036", "title": "Hohenselchow", "text": ""}
{"id": "2111037", "revid": "149727", "url": "https://it.wikipedia.org/wiki?curid=2111037", "title": "Gro\u00df Pinnow", "text": ""}
{"id": "2111038", "revid": "149727", "url": "https://it.wikipedia.org/wiki?curid=2111038", "title": "Gross Pinnow", "text": ""}
{"id": "2111046", "revid": "287204", "url": "https://it.wikipedia.org/wiki?curid=2111046", "title": "Mescherin", "text": "Mescherin \u00e8 un comune di 783 abitanti del Brandeburgo, in Germania.\nAppartiene al circondario (\"Landkreis\") dell'Uckermark (targa UM) ed \u00e8 parte della comunit\u00e0 amministrativa (\"Amt\") di Gartz (Oder).\nSuddivisione amministrativa.\nIl territorio comunale si divide in 4 zone (\"Ortsteil\"), corrispondenti al centro abitato di Mescherin e a 3 frazioni:"}
{"id": "2111049", "revid": "149727", "url": "https://it.wikipedia.org/wiki?curid=2111049", "title": "Neurochlitz", "text": ""}
{"id": "2111050", "revid": "149727", "url": "https://it.wikipedia.org/wiki?curid=2111050", "title": "Radekow", "text": ""}
{"id": "2111051", "revid": "149727", "url": "https://it.wikipedia.org/wiki?curid=2111051", "title": "Rosow", "text": ""}
{"id": "2111053", "revid": "148107", "url": "https://it.wikipedia.org/wiki?curid=2111053", "title": "Tom McCarthy (regista)", "text": "Noto anche come attore, ha ricevuto il plauso della critica per il suo lavoro di scrittura e regia nei film indipendenti \"Station Agent\" (2003), \"L'ospite inatteso\" (2007), \"Mosse vincenti\" (2011) e \"Il caso Spotlight\" (2015), film per il quale ha vinto l'Oscar alla migliore sceneggiatura originale ed \u00e8 stato candidato come miglior regista. McCarthy ha ricevuto un'ulteriore candidatura all'Oscar nel 2010, per la sceneggiatura del film \"Up\" (2009).\nBiografia.\nNato nel New Jersey, studia presso la New Providence High School e successivamente si diploma al Boston College nel 1988; inoltre studia alla Yale School of Drama. Debutta come attore nel 1992 nel film \"Oltre il ponte\". Nel corso della sua carriera prende parte ai film \"Good Night, and Good Luck.\", \"Flags of Our Fathers\", \"Michael Clayton\" e alle serie televisive \"Boston Public\" e \"The Wire\". Debutta alla regia nel 2003 con il film \"Station Agent\", che si aggiudica numerosi riconoscimenti, tra cui il premio John Cassavetes, l'Independent Spirit Award per la miglior sceneggiatura d'esordio e il BAFTA alla migliore sceneggiatura originale.\nNel 2007 torna dietro la macchina presa dirigendo Richard Jenkins ne \"L'ospite inatteso\", film presentato con successo al Toronto International Film Festival. Dopo aver diretto nel 2011 il film \"Mosse vincenti\", nel 2015 dirige \"Il caso Spotlight\", film sullo scandalo dei preti americani accusati di pedofilia e scoperti da una redazione giornalistica di Boston. La pellicola, interpretata da Mark Ruffalo, Michael Keaton e Rachel McAdams, \u00e8 stato presentato fuori concorso alla 72\u00aa Mostra internazionale d'arte cinematografica di Venezia.\nDoppiatori italiani.\nNelle versioni in italiano dei suoi film, \u00e8 doppiato da:"}
{"id": "2111054", "revid": "71433", "url": "https://it.wikipedia.org/wiki?curid=2111054", "title": "Tom McCarthy", "text": ""}
{"id": "2111062", "revid": "119629693", "url": "https://it.wikipedia.org/wiki?curid=2111062", "title": "Tantow", "text": "Tantow \u00e8 un comune di abitanti del Brandeburgo, in Germania.\nAppartiene al circondario dell'Uckermark ed \u00e8 parte della comunit\u00e0 amministrativa di Gartz.\nSuddivisione amministrativa.\nIl territorio comunale si divide in 2 zone (\"Ortsteil\"), corrispondenti al centro abitato di Tantow e a 1 frazione:"}
{"id": "2111064", "revid": "117710562", "url": "https://it.wikipedia.org/wiki?curid=2111064", "title": "Arte preistorica", "text": "Con il termine arte preistorica si intendono tutte quelle manifestazioni artistiche che appartengono al periodo preistorico, dal paleolitico fino all'et\u00e0 del bronzo.\nIl periodo preistorico si prolunga per circa un milione di anni (approssimativamente dal 650.000 a.C. al 4000 a.C.) concludendosi con la comparsa della scrittura, dividendosi in tre principali periodi, il paleolitico, il neolitico e l'et\u00e0 del bronzo. L'arte preistorica nel periodo del Paleolitico ha principalmente scopi magici e propiziatori, mentre successivamente nel Neolitico essa acquisisce scopi ornamentali. In seguito, infatti, l'arte assumer\u00e0 un valore maggiormente decorativo, sganciandosi dal mondo religioso.\nPaleolitico.\nLa maggior parte dei primi oggetti prodotti dall'uomo ai quali si possa attribuire una validit\u00e0 artistica risalgono alle culture collocate tra Musteriano e Aurignaziano circa 30-40000 anni fa, durante il paleolitico dell\"'Homo sapiens\" e \"neanderthalensis\". Si riconosce una intenzionalit\u00e0 artistica quando nell'oggetto non si ritrova un'utilit\u00e0 pratica evidente. Una forte capacit\u00e0 fantastica di creare e immaginare, di cui l'espressione \"artistica\" \u00e8 solo una delle forme, \u00e8 stata forse uno dei motivi della superiorit\u00e0 di uomini quali i \"Cro-Magnon\" sulle altre specie umane allora concorrenti.\nEssendo gli uomini di quella fase prevalentemente raccoglitori e cacciatori che vivevano a strettissimo contatto con la natura, i loro primissimi oggetti artistici riproducevano animali selvaggi e scene di caccia, con significati \"probabilmente\" anche magici e propiziatori. L'arte del paleolitico, che a noi \u00e8 arrivata \u00e8 per lo pi\u00f9 composta da dipinti murali (in grotte e caverne) e piccole sculture rappresentanti entit\u00e0 femminili, scolpite e incise in materiali come corno, osso, avorio, pietra, lavorate con una pietra acuminata. Purtroppo eventuali oggetti in pelle, legno, vestiario o altri materiali deperibili sono andati irrimediabilmente perduti, cos\u00ec come il patrimonio culturale orale.\nTra le ipotesi pi\u00f9 accreditate inerenti l'obiettivo di questi oggetti a noi pervenuti vi \u00e8 quella che sostiene si tratti di opere a carattere propiziatorio per la caccia e la nascita: attivit\u00e0 intrinseche alla sopravvivenza. Nelle rappresentazioni femminili sembrerebbero accentuate le caratteristiche di fecondit\u00e0 con i fianchi, i seni e ovviamente il ventre prominenti. Nei dipinti rupestri sono raffigurati animali caratterizzati da un valore simbolico molto alto, ma a noi in gran parte sconosciuto (bisonti, mammuth, cavalli). Gli animali erano spesso ritratti isolati, con impasti di terre rosse e gialle, grasso animale e sangue. Nelle pitture pi\u00f9 elaborate venivano anche rappresentate pi\u00f9 scene in successione della battuta di caccia, ma sono estremamente rare. Gli animali \"galleggiano\" in uno spazio non definito, a volte sovrapposti.\nSorprende invero la grande abilit\u00e0 tecnica di chi ha eseguito tali dipinti, che ben poco hanno di \"primitivo\". Sin dai primi esemplari si ravvisano tridimensionalit\u00e0, prospettive insolite, maestria nell'uso del colore, nell'utilizzare le asperit\u00e0 del terreno e nel delineare le forme. Tanto pi\u00f9 sorprendente se si considera che i dipinti venivano eseguiti in posizioni scomode, usando materiali deperibili e con la sola illuminazione della luce tremolante di torce.\nSe grande attenzione veniva concessa al ritratto degli animali, assenti sono invece i riferimenti naturalistici (fiori, alberi, paesaggio) e anche la figura umana - comunque rarissima - era spesso invece solo abbozzata, priva di anatomia esatta, ma semmai in pose essenzialmente espressive o con tratti semiumani, come nella scena del pozzo di Lascaux. Solo nelle statuette si dava maggior risalto ad alcune parti del corpo umano, ma, come nel caso di quelle legate alla fertilit\u00e0 (le famose Veneri preistoriche o le sculture falliche), era probabilmente legato comunque a precisi scopi propiziatori. Fra queste la pi\u00f9 nota \u00e8 la Venere di Willendorf, risalente al paleolitico superiore, di piccole dimensioni (11\u00a0cm di altezza) in cui i glutei, i seni, il ventre sono accentuati e una particolare acconciatura nasconde la presenza del viso.\nDa segnalare l'impronta della mano dipinta in molte grotte, forse il primo segno di \"individualit\u00e0\" nella storia dell'uomo. \nNeolitico.\nNel neolitico, o \"nuova et\u00e0 della Pietra\", (VI millennio a.C.-III millennio a.C.) si ebbe il fondamentale passaggio all'agricoltura ed all'allevamento, con gli individui organizzati in villaggi.\nRisale a questo periodo l'attenzione al sole, alle stagioni, ai fenomeni atmosferici. Risalgono a questo periodo i primi oggetti in argilla (in molte regioni di Asia ed Europa), gli utensili domestici e soprattutto vasi ed anfore, dove comparvero animali e figure umane stilizzate. Le raffigurazioni di drammatica narrazione delle scene di caccia vanno a sparire, lasciando il campo ad una decorazione di oggetti con disegni geometrici e piuttosto rigidi. La figura umana viene ancora maggiormente stilizzata. Alcuni segni rapidi e ripetuti sono indicati come i possibili primi passi verso una scrittura per immagini. Una forma di comunicazione espressiva extralinguistica \u00e8 rappresentata dall'arte pittorica parietale in grotta, il cui pi\u00f9 importante esempio \u00e8 costituito dai circa 3000 pittogrammi in ocra rossa e guano di pipistrello presenti in una cavit\u00e0 ipogea di Porto Badisco nel basso Salento in Puglia con rappresentazioni di scene di caccia ai cervi (da cui il nome della Grotta), immagini antropomorfe e zoomorfe stilizzate, oggetti d'uso, simboli magici e numerose forme geometriche emblematico-astratte del tutto misteriose databili tra i 6000 e i 5000 anni addietro.\nRisalgono a quest'epoca le prime incisioni rupestri della Val Camonica, che nel corso dei secoli sarebbero arrivate a contare oltre centoquarantamila petroglifi.\nEt\u00e0 del bronzo.\nDal III millennio a.C. si svilupparono le tecniche di fusione del bronzo, basilari nell'elaborazione di armi da caccia e da guerra. Nell'uso del bronzo ritrovarono un materiale pi\u00f9 duttile e malleabile, ma soprattutto molto pi\u00f9 longevo del rame."}
{"id": "2111065", "revid": "121837", "url": "https://it.wikipedia.org/wiki?curid=2111065", "title": "Stelle di sequenza principale", "text": ""}
{"id": "2111067", "revid": "121837", "url": "https://it.wikipedia.org/wiki?curid=2111067", "title": "Stelle nane", "text": ""}
{"id": "2111068", "revid": "121837", "url": "https://it.wikipedia.org/wiki?curid=2111068", "title": "Protostelle", "text": ""}
{"id": "2111070", "revid": "121837", "url": "https://it.wikipedia.org/wiki?curid=2111070", "title": "Alphecca", "text": ""}
{"id": "2111072", "revid": "108678", "url": "https://it.wikipedia.org/wiki?curid=2111072", "title": "Montresor", "text": ""}
{"id": "2111074", "revid": "729019", "url": "https://it.wikipedia.org/wiki?curid=2111074", "title": "Miromesnil (metropolitana di Parigi)", "text": "Miromesnil \u00e8 una stazione della metropolitana di Parigi delle linee 13 e 9, ubicata nell'VIII arroindissement di Parigi.\nLa stazione.\nLa stazione \u00e8 stata inaugurata nel 1923 per la linea 9 e nel 1973 per la linea 13. Il suo nome \u00e8 un omaggio al magistrato Armand Thomas Hue de Miromesnil (1723-1796). Egli fece abolire le torture inflitte alle persone ancora non dichiarate colpevoli."}
{"id": "2111080", "revid": "125836250", "url": "https://it.wikipedia.org/wiki?curid=2111080", "title": "Rapsodia satanica", "text": "Rapsodia satanica \u00e8 un film del 1917 diretto da Nino Oxilia.\nTrama.\nLa storia \u00e8 una variazione della vicenda faustiana da un poema di Fausto Maria Martini del 1915. Una anziana dama dell'alta societ\u00e0, Alba d'Oltrevita (Lyda Borelli) stipula un patto con Mefisto (Ugo Bazzini), per riacquistare la giovinezza in cambio della quale per\u00f2 lei ha il divieto di innamorarsi. Alba \u00e8 corteggiata da due giovani fratelli, Tristano (Andrea Habay) e Sergio (Giovanni Cini). Quest'ultimo minaccia di uccidersi se lei non lo amer\u00e0: lei tuttavia non s'interessa a Sergio, il quale dunque si uccide, e si prepara a sposare Tristano. A questo punto per\u00f2 Mefisto torna per riprendersi la giovinezza che aveva concesso e restituendo la vecchiaia ad Alba che non aveva rispettato il patto.\nConsiderazioni.\nPellicola muta fra le pi\u00f9 importanti della sua generazione, sia per l'ispirazione dannunziana, che si riflette nel soggetto e nella scenografia della nobilt\u00e0 decadente fortemente polarizzata sull'estetica Liberty, sia per l'interpretazione di Lyda Borelli, stella del muto italiano. La colonna sonora \u00e8 firmata da Pietro Mascagni, uno dei maggiori compositori dell'epoca e primo compositore di professione in Italia a firmare una colonna sonora, sincronizzandola con le scene del film (lavoro che defin\u00ec \"lungo, improbo e difficilissimo\")\nCelebrazioni.\nNel centenario del kolossal del cinema muto \"Cabiria\", anche \"Rapsodia satanica\" \u00e8 stato proiettato all'Auditorium Rai di Torino, con la musica di Pietro Mascagni eseguita dall'Orchestra sinfonica nazionale della RAI (21 giugno 2014).\nLo stesso giorno \u00e8 stata ripubblicata la prima raccolta di poesie di Nino Oxilia, \"Canti brevi\", del 1909, con un saggio introduttivo di Patrizia Deabate intitolato \"Nino Oxilia e il suo tempo. Da Mascagni ai Marlene Kuntz: un mito e una triplice damnatio memoriae\". (Nino Oxilia, \"Canti brevi\", a cura di Patrizia Deabate, Rivoli, Neos, 2014, collana diretta da Roberto Rossi Precerutti).\nNel 2014, il gruppo post-rock italiano Giardini di Mir\u00f2, traendo ispirazione da \"Rapsodia satanica\", pubblica un album dal titolo omonimo contenente la sonorizzazione della pellicola. Durante il tour che ne seguir\u00e0, il gruppo proietter\u00e0 la versione colorata della pellicola, eseguendo dal vivo la sonorizzazione."}
{"id": "2111084", "revid": "28592", "url": "https://it.wikipedia.org/wiki?curid=2111084", "title": "Gran Principe di Suzdal'", "text": ""}
{"id": "2111086", "revid": "1793900", "url": "https://it.wikipedia.org/wiki?curid=2111086", "title": "Kimmirut", "text": "Kimmirut (Inuktitut: \u146d\u14bb\u14a5\u1548\u1466; noto anche come Lake Harbour fino al 1\u00ba gennaio 1996) \u00e8 un insediamento inuit di 411 abitanti situato sullo Stretto di Hudson, presso l'Isola di Baffin, nella Regione di Qikiqtaaluk del Nunavut, in Canada. Kimmirut significa \"sperone\", e si riferisce ai gruppi rocciosi circondanti l'abitato.\nIn passato presso la comunit\u00e0 di Kimmirut si trovavano una postazione commerciale della Hudson's Bay Company e un'altra postazione della Royal Canadian Mounted Police. L'esploratore canadese J. Dewey Soper utilizz\u00f2 questi luoghi come quartier generale per le sue esplorazioni negli anni venti e trenta.\nIl paese \u00e8 servito da un aeroporto locale, l'Aeroporto di Kimmirut, ma anche da un servizio annuale di cargo. Nel 2005 \u00e8 stata proposta la costruzione di una strada che partisse dal capoluogo Iqaluit, ma il progetto \u00e8 stato bloccato per l'impossibilit\u00e0 di aggirare le montagne presenti nella regione.\nSecondo il censimento del 2006 la popolazione era di 411 abitanti, con una riduzione del 5,1% rispetto al 2001."}
{"id": "2111087", "revid": "287204", "url": "https://it.wikipedia.org/wiki?curid=2111087", "title": "Pagellus erythrinus", "text": "Il Pagellus erythrinus (Linnaeus 1758), conosciuto commercialmente come pagello fragolino o fragolino \u00e8 un pesce di mare appartenente alla famiglia Sparidae.\nDistribuzione e habitat.\nIl suo areale comprende il mar Mediterraneo, il mar Nero (dove per\u00f2 \u00e8 raro) e le coste dell'Oceano Atlantico orientale tra l'Angola e la Manica, occasionalmente pi\u00f9 a nord. \u00c8 comune lungo le coste italiane.\nVive di solito su fondi mobili, soprattutto a sabbia grossolana, tra 5 e 150 metri di profondit\u00e0. I giovani sono pi\u00f9 costieri.\nDescrizione.\nHa un aspetto tipico di uno sparide, alto e compresso lateralmente. Il muso \u00e8 pi\u00f9 acuto che negli altri \"Pagellus\" e la fronte \u00e8 quasi rettilinea.\nLa livrea \u00e8 rosata sul dorso e fianchi per digradare nell'argenteo del ventre. Il pesce vivo ha punti azzurri su tutto il dorso ed un bordo di colore rosso all'opercolo branchiale.\nRaggiunge 60 cm di lunghezza.\nAlimentazione.\nSi nutre di invertebrati ed anche di piccoli pesci.\nRiproduzione.\nEmette uova pelagiche in primavera ed estate. \u00c8 un ermafrodita proterogino (ovvero nasce femmina per diventare maschio con l'et\u00e0, ma esistono anche maschi primari, vale a dire per tutta la vita).\nBiologia.\nPrevalentemente notturno. Vive in branchetti poco coesi.\nPesca.\nSi cattura con lenze e con reti ed \u00e8 apprezzato per le carni ottime.\nGastronomia.\nPesce di carni gustose, pu\u00f2 essere convenientemente grigliato o cotto in forno.\nDenominazioni dialettali italiane.\nIl pagello fragolino o fragolino, \u00e8 conosciuto, nelle varie regioni italiane, con nomi dialettali diversi:"}
{"id": "2111090", "revid": "1226", "url": "https://it.wikipedia.org/wiki?curid=2111090", "title": "Film bellico", "text": ""}
{"id": "2111094", "revid": "30445", "url": "https://it.wikipedia.org/wiki?curid=2111094", "title": "Contea di Muranga", "text": "La contea di Muranga (in inglese: Muranga County, o Murang'a County) \u00e8 una contea del Kenya, situata nell'ex Provincia Centrale. Al censimento del 2019 ha una popolazione di 1.056.640 abitanti. Il capoluogo della contea \u00e8 Murang'a. Altre citt\u00e0 importanti sono: Maragua e Makuyu. "}
{"id": "2111095", "revid": "339392", "url": "https://it.wikipedia.org/wiki?curid=2111095", "title": "Muranga District", "text": ""}
{"id": "2111097", "revid": "339392", "url": "https://it.wikipedia.org/wiki?curid=2111097", "title": "Distretto di Murang'a", "text": ""}
{"id": "2111098", "revid": "339392", "url": "https://it.wikipedia.org/wiki?curid=2111098", "title": "Murang'a District", "text": ""}
{"id": "2111099", "revid": "709565", "url": "https://it.wikipedia.org/wiki?curid=2111099", "title": "Torri di San Marino", "text": "Le Torri di San Marino sono tre torri che servivano alla Repubblica di San Marino per difendersi dagli attacchi dei Malatesta di Rimini, furono costruite nella citt\u00e0 di San Marino, capitale della piccola Repubblica e sono documentate per la prima volta nel 1253.\nDescrizione.\n\"La Rocca\".\nLa prima torre, chiamata \"Rocca\" o \"Guaita\", domina sullo strapiombo del monte Titano ed \u00e8 contornata dalla pi\u00f9 antica delle tre cinte di mura che attorniano Citt\u00e0 di San Marino e che ancora oggi sono visibili.\n\"La Cesta\".\nLa seconda torre, chiamata \"Cesta\" o \"Fratta\" sorge sul punto pi\u00f9 alto del monte. La torre, quattrocentesca, \u00e8 di forma pentagonale. Le stanze del corpo di guardia e del castellano sono attualmente occupate dal Museo delle armi antiche di San Marino, aperto al pubblico nel 1956.\n\"Il Montale\".\nIl \"Montale\", o \u201cterza torre\u201d, \u00e8 la pi\u00f9 piccola delle tre. All'interno c'\u00e8 una prigione, detta \"fondo della torre\", profonda otto metri a cui \u00e8 possibile accedere soltanto dall'alto. Intorno al Montale si vedono grossi massi di roccia molto antichi, sovrapposti in modo primitivo a guisa di muri. Ebbe molta importanza durante le lotte contro i Malatesta. Attualmente \u00e8 stata ristrutturata, tuttavia non \u00e8 possibile entrarvi.\nLe Torri sulle monete sammarinesi.\nLe Torri di San Marino compaiono dal 2002 sulle monete euro sammarinesi del valore di 1, 5 e 50 centesimi."}
{"id": "2111101", "revid": "329832", "url": "https://it.wikipedia.org/wiki?curid=2111101", "title": "Pivio &amp; aldo de scalzi", "text": ""}
{"id": "2111102", "revid": "767487", "url": "https://it.wikipedia.org/wiki?curid=2111102", "title": "Distretto di Thika", "text": "Il distretto di Thika (in inglese: Thika District) era un distretto della Provincia Centrale del Kenya.\n\u00c8 stato soppresso nel 2013, quando \u00e8 stato accorpato alla contea di Kiambu."}
{"id": "2111104", "revid": "101768", "url": "https://it.wikipedia.org/wiki?curid=2111104", "title": "Thika District", "text": ""}
{"id": "2111107", "revid": "116190580", "url": "https://it.wikipedia.org/wiki?curid=2111107", "title": "Jean-Aimar Piganiol de La Force", "text": "Figlio di Pierre e di Marguerite Parisot, dama di La Force, fu un letterato e istitutore, particolarmente interessato alla geografia di Francia.\nBiografia.\nPass\u00f2 la sua infanzia nel castello di La Force a Saint-Simon e comp\u00ec i propri studi al collegio di Aurillac.\nPiganiol de la Force fu precettore dei paggi di Luigi di Borbone, conte di Tolosa, per quasi quaranta anni. Si interess\u00f2 particolarmente alla geografia e le sue opere erano frutto dei frequenti viaggi che comp\u00ec per tutta la Francia e prendono ugualmente ispirazione alle M\u00e9moires des intendants scritte per l'istruzione di Luigi di Borbone-Francia, duca di Borgogna."}
{"id": "2111109", "revid": "1573940", "url": "https://it.wikipedia.org/wiki?curid=2111109", "title": "Chiesa di San Lorenzo (Berzo Inferiore)", "text": "La chiesa di San Lorenzo \u00e8 una chiesa situata nel comune di Berzo Inferiore, in Val Camonica.\nStoria.\nSecondo la tradizione fu edificata da Carlo Magno nell'ambito del Castello di Berzo, ed \u00e8 costruita nel luogo di una struttura fortificata, di cui rimangono tratti di muratura lungo il sentiero ed integrati ai successivi edifici.\nCitata in alcuni documenti del XIV secolo, essa sub\u00ec una ristrutturazione nei primi decenni del XV cos\u00ec da apparire, al delegato del vescovo che la visit\u00f2 del 1459, di recente ricostruita e riparata. Nel XVII secolo fu aggiunta sul lato nord la cappella del battistero e nel secolo scorso fu eliminata la loggia dei Disciplini.\nSvolse funzioni di parrocchiale fino al 1648 quando, ritenuta oramai scomoda, fu sostituita in tale ruolo dalla nuova chiesa di Santa Maria, collocata in paese.\nAccanto alla chiesa sorgono due piccoli edifici: il Lazzaretto, o oratorio dei Disciplini, e la cappella di San Carlo Borromeo.\nArchitettura.\nNell'aspetto attuale la chiesa di San Lorenzo conserva in massima parte i caratteri quattrocenteschi.\nHa un'unica navata con copertura lignea sostenuta da archi acuti, ed il presbiterio formato da due ambienti comunicanti: l'anteriore con volta a botte acuta e il successivo con volta a crociera. La parte a botte risulta piuttosto sproporzionata e piccola rispetto alla navata, molto alta e ampia. Secondo la ricostruzione delle fasi evolutive dell'edificio fatta secondo i metodi dell'archeologia dell'architettura da P. Castelnovi nella tesi di laurea dedicata a questo monumento, la volta appartiene infatti alla conformazione trecentesca della chiesa, che aveva una navata di circa 1,8m pi\u00f9 bassa dell'attuale. Questa struttura non venne ricostruita nella ristrutturazione Quattrocentesca probabilmente perch\u00e9 molto ampiamente affrescata, ma soprattutto per motivi statici in quanto si ammorsa al campanile romanico, che porta i segni di una rotazione verso la chiesa, probabilmente stabilizzata dalla volta stessa che vi appoggia. La porzione di presbiterio coperta a crociera \u00e8 inoltre un'aggiunta della prima met\u00e0 del Quattrocento. \nAl presbiterio si accostano da un lato la sacrestia, dall'altro il campanile, come detto, in gran parte di stile romanico fatto salve per la cella campanaria aggiunta e rialzata nel Seicento sui resti di quella originale (il periodo della ristrutturazione del campanile \u00e8 dedotto da Castelnovi per analogia costruttiva rispetto agli interventi di restauro del campanile dell'eremo di Bienno condotti nel 1655).\nSulla controfacciata si appoggiava una loggia, ora demolita, raggiungibile attraverso la scala in muratura esterna, sotto cui \u00e8 ricavata la tomba che secondo la tradizione popolare appartiene a san Glisente.\nA sinistra, in aggetto rispetto alla prima campata, vi \u00e8 la \"cappella del battistero\", aggiunta all'inizio del XVII secolo; a destra, appoggiata alla parete della seconda campata, la cappella di San Rocco, Sebastiano e Fabiano, eretta dal Comune di Berzo come voto per la fine di una epidemia.\nLa facciata \u00e8 a capanna, resa asimmetrica dalla presenza della cappella del battistero; vi si apre un portale in pietra simona, con lunetta contenente un affresco. Sull'architrave sono incisi una scritta dedicatoria, il monogramma di san Bernardino e la data del 1486.\nAffreschi.\nEsterno.\nSul prospetto principale, in alto a destra, si intravedono le tracce delle aureole e di un cartiglio, appartenuti ad un enorme figura di \"San Cristoforo\", oggi quasi scomparso. San Cristoforo, protettore dei viandanti e dei Disciplini, era dipinto in grandi dimensioni sull'esterno delle chiese, poich\u00e9 si riteneva che la sua immagine, vista anche da lontano, preservasse per quel giorno dalla morte improvvisa.\nInterno.\nLa chiesa presenta un ricco repertorio di affreschi attribuiti ad autori diversi (tra cui Girardo da Cemmo, Maestro di Berzo Inferiore) che vi lavorarono nel corso del XV secolo . A Giovan Pietro da Cemmo spetta la decorazione della cappella Comunale, datata al 1504 e dedicata ai santi Fabiano, Sebastiano e Rocco dopo una epidemia di peste. Vi sono raffigurati, oltre ai tre santi, alcuni episodi delle loro vite.\nLa volta del presbiterio \u00e8 decorata con storie del santo titolare (san Lorenzo) per mano di un artista della prima met\u00e0 del Quattrocento denominato dagli storici dell'arte Gheroldi e Marazzani \"Maestro di Berzo Inferiore\" di cui si conserva prezioso polittico al museo Bagatti Valsecchi a Milano. \nNella parete laterale del presbiterio si trovano gli affreschi con la storia di san Glisente, secondo la leggenda un valoroso cavaliere al seguito di Carlo Magno che si sarebbe ritirato a vita eremitica sui monti di Berzo Inferiore; egli \u00e8 inoltre ripetutamente raffigurato nella tradizionale iconografia del santo cavaliere. Sulla parete di fondo si trova una \"Crocifissione\" dove compaiono anche i santi Lorenzo e Glisente.\nOratorio dei Disciplini.\nIl piccolo edificio, chiamato \"Lazzaretto\" poich\u00e9 utilizzato come ospedale durante le epidemie, fu originariamente oratorio dei Disciplini.\nContiene infatti la cappella dove i confratelli si riunivano, decorata, sulla parete di fondo, da un semplice affresco con una \"Flagellazione\", cui assistono alcuni Disciplini inginocchiati.\nL'oratorio fu ricavato, probabilmente nel XV secolo, ri-utilizzando il perimetro murario di una persistente struttura medioevale. Vi si aggiunse, verso il fianco della chiesa, il piccolo portico dove ancora si leggono le tracce di antichi affreschi quattrocenteschi e cinquecenteschi. A questo ciclo appartiene anche l'affresco della \"Deposizione\" di Giovanni Pietro da Cemmo, oggi distaccato e restaurato ed esposto nella cappella del battistero entro la chiesa. \nCappella di San Carlo.\nCostruita nel XVII secolo, si apre sui due lati contigui con archi poggianti su colonna con capitello. La parete di fondo, a cui si addossa un rozzo altare, reca tracce di affresco. Le due pareti cieche, secondo la ricostruzione di Castelnovi, sono resti di strutture del castello, probabilmente risalenti ad inizio del XIV secolo."}
{"id": "2111110", "revid": "287204", "url": "https://it.wikipedia.org/wiki?curid=2111110", "title": "Teorema di Bezout", "text": ""}
{"id": "2111111", "revid": "1861950", "url": "https://it.wikipedia.org/wiki?curid=2111111", "title": "China Eastern Airlines", "text": "China Eastern Airlines Corporation Limited (cinese semplificato: \u4e2d\u56fd \u4e1c\u65b9 \u822a\u7a7a\u516c\u53f8; cinese tradizionale: \u4e2d\u570b \u6771\u65b9 \u822a\u7a7a\u516c\u53f8), nota anche come China Eastern, \u00e8 una compagnia aerea maggiore con sede nel China Eastern Airlines Building, sui terreni dell'aeroporto Internazionale di Shanghai-Hongqiao, nel distretto di Changning, Shanghai. \u00c8 una delle tre grandi compagnie aeree (insieme ad Air China e China Southern Airlines) della Repubblica popolare cinese, che opera rotte internazionali, nazionali e regionali. I suoi hub principali sono l'aeroporto Internazionale di Shanghai Pudong e l'aeroporto Internazionale di Shanghai-Hongqiao.\nChina Eastern Airlines \u00e8 il secondo vettore cinese per numero di passeggeri dopo China Southern Airlines. China Eastern e la sua sussidiaria Shanghai Airlines sono diventate il 14\u00b0 membro di SkyTeam il 21 giugno 2011. La societ\u00e0 madre di China Eastern Airlines Corporation Limited \u00e8 China Eastern Air Holding Company.\nStoria.\nChina Eastern Airlines \u00e8 stata fondata il 25 giugno 1988 sotto la Civil Aviation Administration of China. Nel 1997, rilev\u00f2 la non redditizia China General Aviation diventando anche la prima compagnia aerea del paese a offrire azioni sul mercato internazionale. Nel 1998, fond\u00f2 China Cargo Airlines in una joint venture con COSCO. Nel marzo 2001, complet\u00f2 l'acquisizione di Great Wall Airlines. China Yunnan Airlines e China Northwest Airlines si fusero in China Eastern Airlines nel 2003. Lo slogan della societ\u00e0 era \"Ospitalit\u00e0 di classe mondiale con fascino orientale\" (\u4e16\u754c \u54c1\u4f4d \uff0c \u4e1c\u65b9 \u9b45\u529b).\nIl governo cinese aveva una quota di partecipazione di maggioranza in China Eastern Airlines (61,64%), mentre alcune azioni erano detenute pubblicamente (H share, 32,19%); A-share, 6,17%. Il 20 aprile 2006, i media diedero la notizia di una possibile vendita fino al 20% della sua partecipazione a investitori stranieri, tra cui Singapore Airlines, Emirates e Japan Airlines, con Singapore Airlines che conferm\u00f2 che i negoziati erano in corso.\nDopo aver ricevuto l'approvazione del Consiglio di Stato cinese, venne annunciato il 2 settembre 2007 che Singapore Airlines e Temasek Holdings (holding che detiene il 55% di Singapore Airlines) avrebbero acquisito congiuntamente azioni di China Eastern Airlines. Il 9 novembre 2007, gli investitori firmarono un accordo finale per acquistare una partecipazione complessiva del 24% in China Eastern Airlines: Singapore Airlines avrebbe acquisito il 15,73% e Temasek Holdings l'8,27%. L'imminente ingresso di Singapore Airlines nel mercato cinese spinse il vettore di Hong Kong Cathay Pacific a tentare di bloccare l'accordo acquistando una quota significativa in China Eastern e votando l'accordo insieme ad Air China (che gi\u00e0 deteneva una partecipazione dell'11% in China Eastern) all'assemblea degli azionisti del dicembre 2007. Tuttavia, il 24 settembre Cathay Pacific annunci\u00f2 di aver abbandonato questi piani.\nLa societ\u00e0 madre di Air China, la China National Aviation Corporation di propriet\u00e0 statale, annunci\u00f2 nel gennaio 2008 che avrebbe offerto il 32% in pi\u00f9 rispetto a Singapore Airlines per la partecipazione del 24% in China Eastern, complicando potenzialmente l'accordo che Singapore Airlines e Temasek avevano proposto. Alla fine, gli azionisti di minoranza rifiutarono l'offerta fatta da Singapore Airlines. Si pensa che ci\u00f2 sia stato dovuto al massiccio sforzo compiuto da Air China per acquistare la quota del 24%.\nL'11 giugno 2009 \u00e8 stato annunciato che China Eastern Airlines si sarebbe fusa con Shanghai Airlines. Si prevedeva che tale fusione avrebbe ridotto la concorrenza eccessiva tra i due vettori con sede a Shanghai, consolidando al contempo lo status di Shanghai come hub internazionale dell'aviazione. La fusione \u00e8 stata completata nel febbraio 2010. Shanghai Airlines \u00e8 diventata una sussidiaria controllata al 100% da China Eastern Airlines. Tuttavia, Shanghai Airlines ha mantenuto il suo marchio e la sua livrea. La nuova compagnia aerea avrebbe dovuto detenere oltre la met\u00e0 della quota di mercato a Shanghai, l'hub finanziario della Cina. China Eastern Airlines ha anche acquisito China United Airlines nell'ottobre 2010.\nNel marzo 2012, \u00e8 stato annunciato che China Eastern stava stringendo un'alleanza strategica con il gruppo Qantas per creare Jetstar Hong Kong, una nuova compagnia aerea a basso costo con sede all'aeroporto Internazionale di Hong Kong, che avrebbe iniziato le operazioni nel 2013. China Eastern avrebbe detenuto una partecipazione del 50% nella nuova compagnia aerea, con il restante 50% di prorpiet\u00e0 di Qantas, rappresentando un investimento totale di 198 milioni di dollari. Tuttavia, nel giugno 2015, l'autorit\u00e0 di Hong Kong ha rifiutato di rilasciare la licenza operativa a Jetstar Hong Kong. China Eastern e Qantas hanno successivamente annunciato la fine dell'investimento.\nNel 2012, China Eastern ha ricevuto il \"Golden Ting Award\" alla China Capital Market Annual Conference 2012, riconoscendolo come uno dei 50 marchi cinesi di maggior valore da WPP e classificandosi tra i primi dieci della classifica CSR di FORTUNE China 2013.\nNell'aprile 2013, China Eastern ha ottenuto un permesso temporaneo per operare nelle Filippine, ma l'autorit\u00e0 per l'aviazione civile delle Filippine ha richiesto loro di ottenere un permesso tecnico e uno slot aeroportuale.\nIl 9 settembre 2014, China Eastern ha introdotto un nuovo logo e una nuova livrea. Nel 2015, la compagnia ha stretto una partnership con Delta Air Lines in cui Delta avrebbe acquistato una quota del 3,55% in China Eastern per 450 milioni di $.\nIl 30 giugno 2015, China Eastern ha lanciato un nuovo servizio per gli Stati Uniti, operando trisettimanalmente la rotta Chengdu - Nanchino - Los Angeles con Airbus A330-200.\nNel 2017, China Eastern Airlines ha registrato un utile netto di CNY6,4 miliardi ($ 983 milioni), in crescita del 41% rispetto all'utile netto di CNY 4,5 miliardi nel 2016.\nIl 26 febbraio 2020, China Eastern Airlines ha lanciato OTT Airlines come sussidiaria per operare aeromobili di produzione nazionale, come il Comac C919 e il Comac ARJ21, nella regione del delta del Fiume Azzurro, oltre alle operazioni di business jet.\nDestinazioni.\nChina Eastern Airlines ha una forte presenza sulle rotte in Asia, Nord America, Europa e Australia. La compagnia aerea cerca di sfruttare il potenziale del mercato interno aumentando le frequenze dei voli da Shanghai ad altre citt\u00e0 cinesi. La compagnia aerea sta inoltre accelerando il ritmo di espansione internazionale aumentando le frequenze dei voli verso destinazioni internazionali. Nel 2007, ha iniziato le operazioni a New York City da Shanghai, rendendola la rotta non-stop pi\u00f9 lunga per la compagnia aerea. Nel 2016, ha lanciato voli diretti da Shanghai a Praga, Amsterdam, Madrid e San Pietroburgo.\nServizi.\nCargo.\nDopo la fusione con Shanghai Airlines, China Eastern Airlines annunci\u00f2 che avrebbe unito anche le sussidiarie cargo dei due vettori. Il nuovo vettore cargo della compagnia, costituito dalle attivit\u00e0 di China Cargo Airlines, Great Wall Airlines e Shanghai Airlines Cargo, ha iniziato le operazioni nel 2011 dalla sua base a Shanghai. China Eastern Airlines ha firmato un accordo di cooperazione strategica con lo Shanghai Airport Group, che controlla sia l'aeroporto Internazionale di Shanghai-Hongqiao che l'aeroporto Internazionale di Shanghai Pudong.\nEastern Miles.\nIl programma frequent flyer di China Eastern Airlines si chiama \"Eastern Miles\" (cinese semplificato: \u4e1c\u65b9 \u4e07\u91cc\u884c; cinese tradizionale: \u6771\u65b9 \u842c\u91cc\u884c). Anche Shanghai Airlines e China United Airlines, sussidiarie di China Eastern, fanno parte del programma. I soci possono accumulare miglia sui voli e tramite il consumo con la carta di credito di China Eastern. Quando vengono raccolte miglia sufficienti, i membri possono passare all'abbonamento Elite in tre livelli: Platinum, Gold e Silver.\nCabina.\nPrima classe.\nChina Eastern offre la prima classe su tutti i Boeing 777. I sedili sono reclinabili fino a 180\u00b0 a formare un letto piatto ed \u00e8 presente un separ\u00e9 per la privacy. Gli aerei sono dotati di un bar dove i passeggeri possono servirsi da soli e socializzare con gli altri. I sedili centrali del Boeing 777 possono essere trasformati in un letto matrimoniale.\nBusiness Plus.\nI prodotti business plus si trovano su tutti gli A350-900 e B787-9. Le suite hanno uno spazio pi\u00f9 ampio e un'eccellente lunghezza rispetto ai posti nella normale business class. Le suite dispongono inoltre di porta scorrevole e minibar. I sedili centrali possono essere trasformati in un soggiorno con posti a sedere per quattro.\nBusiness class.\nLa business class \u00e8 disponibile in molte versioni differenti. Sulla flotta a fusoliera stretta di China Eastern, i sedili sono poltrone reclinabili disposte in una configurazione 2-2. Su A330 selezionati, i sedili della sono \"Zodiac Cirrus\" o \"Thompson Vantage XL\" in una configurazione 1-2-1, oppure possono essere letti piani ad angolo disposti in una configurazione 2-2-2. Sugli A350 e B787, i sedili della business class sono \"Thompson Vantage XL\" modificati con porte simili alle suite Delta one. Sui 777, i posti sono \"Zodiac Cirrus\".\nPremium Economy.\nLa Premium Economy si trova su tutti i Boeing B787 e Airbus A350.\nEconomy.\nChina Eastern offre un servizio pasti gratuito e alcuni A330, tutti gli A350, B777 e B787 hanno intrattenimento on demand sullo schienale.\nSussidiarie.\nChina Cargo Airlines.\nLa sussidiaria cargo di China Eastern Airlines, China Cargo Airlines, \u00e8 stata la prima compagnia aerea all-cargo della Cina che opera servizi di trasporto merci dedicati utilizzando la struttura delle rotte di China Eastern Airlines. La compagnia aerea porta lo stesso logo di China Eastern Airlines.\nChina United Airlines.\nChina United Airlines \u00e8 un vettore low cost con sede all'aeroporto internazionale di Pechino-Daxing. \u00c8 diventata una sussidiaria di China Eastern nel 2010.\nOTT Airlines.\nOTT Airlines \u00e8 una controllata della China Eastern che \u00e8 stata lanciata nel febbraio 2020 per operare aerei di produzione nazionale come il Comac C919 e il Comac ARJ21 nella regione del delta del Fiume Azzurro.\nFlotta.\nFlotta attuale.\nA dicembre 2021 la flotta di China Eastern Airlines \u00e8 cos\u00ec composta:\nFlotta storica.\nChina Eastern Airlines operava in precedenza con i seguenti aeromobili:"}
{"id": "2111113", "revid": "125570395", "url": "https://it.wikipedia.org/wiki?curid=2111113", "title": "Angelo Russo", "text": "Biografia.\nAngelo Russo nasce il 21 ottobre 1961 a Ragusa da padre siciliano e madre napoletana. Fin da piccolo mostra doti recitative, mettendo in luce le sue qualit\u00e0 artistiche in locali della Sicilia, fino ad assumere ruoli da attore sia in teatro sia in televisione e raggiungendo la notoriet\u00e0 nazionale per la sua parte nel ruolo dell'agente Catarella nella serie televisiva \"Il commissario Montalbano\". Ha recitato anche nella fiction \"Il capo dei capi\" e interpretato una piccola parte nel film \"Il pesce innamorato\" di Leonardo Pieraccioni del 1999.\nNel 2019 partecipa come concorrente a \"Ballando con le stelle\", condotto da Milly Carlucci, in onda su Rai 1, in coppia con Anastasia Kuzmina, arrivando in finale e classificandosi quinto.\nDopo questa partecipazione sar\u00e0 ospite in varie trasmissioni RAI, come ad \"Italia S\u00ec\" nell'autunno 2019.\nVita privata.\nAngelo Russo \u00e8 sposato con Laura e ha una figlia, di nome Leandra; dalla partecipazione a \"Ballando con le stelle\", si \u00e8 scoperto che \u00e8 stata proprio la figlia a incoraggiare il padre a fare il provino per il ruolo del personaggio \"Catarella\", nella serie de \"Il commissario Montalbano\"."}
{"id": "2111115", "revid": "767487", "url": "https://it.wikipedia.org/wiki?curid=2111115", "title": "Contea di Kiambu", "text": "La contea di Kiambu (in inglese: Kiambu County) \u00e8 una contea del Kenya situata nell'ex Provincia Centrale."}
{"id": "2111117", "revid": "339392", "url": "https://it.wikipedia.org/wiki?curid=2111117", "title": "Kiambu District", "text": ""}
{"id": "2111130", "revid": "1318658", "url": "https://it.wikipedia.org/wiki?curid=2111130", "title": "Siciliacque", "text": "Siciliacque \u00e8 una societ\u00e0 mista classificata come \"impresa pubblica\" operante nel settore della adduzione dell'acqua potabile della Regione Siciliana.\nLa societ\u00e0, costituita per il 75% da soci industriali nel campo dei servizi per l'acqua (tra cui Veolia) e per il 25% dalla Regione Siciliana, subentra come concessionaria, nel luglio 2004 e fino 2044, all'Ente acquedotti siciliani (EAS) nella gestione del servizio di captazione, accumulo, potabilizzazione e adduzione a scala sovrambito.\nLa storia.\nLa svolta nella gestione dei servizi idrici in Sicilia si inquadra in un contesto in cui l'inadeguatezza delle infrastrutture idriche e fognarie evidenziavano le carenze di un sistema fino ad allora caratterizzato dall'eccessiva frammentazione. Pertanto la Regione Siciliana, lo Stato Italiano e l'Unione europea hanno promosso congiuntamente un'azione volta al superamento di tali carenze, con l'obiettivo di colmare il divario esistente con le altre aree europee pi\u00f9 sviluppate.\nIl primo passo dell'operazione che ha portato alla nascita di Siciliacque fu compiuto nel 1999 con l'approvazione da parte dell'Assemblea regionale siciliana della legge 10 di recepimento della legge Galli (L.36/94) nell'ordinamento della Regione Siciliana. La legge prevedeva, tra l'altro, la trasformazione in societ\u00e0 per azioni dell'EAS (precedente gestore pubblico di gran parte della rete di adduzione e distribuzione dell'isola) e la ricerca di un partner privato della Regione per la costituzione di una Societ\u00e0 per azioni in grado di ereditare la gestione del solo servizio di grande adduzione.\n\u00c8 stato a partire dal 2000, che per\u00f2 il processo di rinnovamento ha subito una forte accelerazione, soprattutto a causa di due fatti particolarmente significativi:\nCon i decreti del Presidente della Regione Siciliana del 16/05/00 e del 07/08/01 la Regione Siciliana ha quindi disciplinato le forme di cooperazione tra i comuni e le province regionali per il governo e l'uso delle risorse idriche, individuando nove ATO, sulla base dei confini amministrativi delle Province siciliane.\nParallelamente, nel 2001, si procedeva alla pubblicazione dell'avviso pubblico europeo per la ricerca del partner privato a cui cedere (mediante aumento del capitale sociale da 100 a 400\u00a0000 euro) il 75% del pacchetto azionario della nuova Siciliacque S.p.A., mentre il 25% restava nelle mani del socio pubblico (5% Regione Siciliana e 20% EAS).\nManifestava il proprio interesse un solo soggetto, il raggruppamento temporaneo di imprese Idrosicilia S.p.A., controllato da Enel e partecipato tra l'altro da Vivendi Environnement (oggi Veolia Environnement), che proponeva un piano di investimenti, articolato nell'arco dei 40 anni di concessione, per un ammontare complessivo di 580 milioni di euro. Siciliacque ottenne l'intera copertura finanziaria del project financing da una cordata di banche italiane (tra cui Unicredit e Banca Intesa) che si \u00e8 assunta il rischio dell'investimento sulla base della valutazione della capacit\u00e0 del gestore di generare reddito.\nSuccessivamente alla dismissione dell'Ente acquedotti siciliani anche il 20% del pacchetto azionario fu acquisito dalla Regione Siciliana, che pertanto, ad oggi, detiene il 25% della Societ\u00e0.\nLa societ\u00e0 \u00e8 amministrata da un consiglio di amministrazione composto da cinque membri, dei quali tre (fra cui il presidente del consiglio di amministrazione) sono designati dal presidente della Regione Siciliana ed i restanti due sono nominati dall'assemblea dei soci.\nLe attivit\u00e0.\nSiciliacque gestisce il cosiddetto \"sovrambito\" (le grandi condotte, le dighe, i potabilizzatori): in pratica, attraverso la rete di adduzione, fa confluire l'acqua captata e potabilizzata in grandi serbatoi (uno o pi\u00f9 per ciascun comune); ad occuparsi della gestione del servizio all'interno dell'ATO (ovvero del singolo comune) \u00e8 invece la societ\u00e0 preposta a ciascun ambito.\nSi stima che ogni anno Siciliacque fornisca circa 90 milioni di metri cubi di acqua potabile, coprendo l'intero fabbisogno delle province di Trapani, Agrigento, Caltanissetta ed Enna e parte di quello di Palermo e Messina.\nSiciliacque si occupa anche della realizzazione delle grandi infrastrutture previste dagli accordi quadro firmati da Stato e Regione e dalla legge obiettivo: nel 2009 \u00e8 stato consegnato il nuovo acquedotto Favara di Burgio (importo a base d'asta 65 milioni di euro) e nello stesso anno sono iniziati i lavori di realizzazione degli acquedotti Dissalata Gela \u2013 Aragona (importo a base d'asta 54 milioni di euro) e Montescuro Ovest (importo a base d'asta 78 milioni di euro). Poco pi\u00f9 del 70% dell'importo dei lavori delle grandi opere proviene da risorse pubbliche ed il 30% da investimenti privati.\nNel mese di luglio 2009 \u00e8 stato messo in esercizio il nuovo potabilizzatore delle acque delle dighe Ragoleto e Disueri, gestite rispettivamente dalla Raffineria di Gela e dal Consorzio di bonifica 5 Gela. Il nuovo impianto, progettato e realizzato da Siciliacque in tempi brevissimi, consentir\u00e0 finalmente di soddisfare la storica carenza di approvvigionamento della citt\u00e0 di Gela con acqua di caratteristiche migliori rispetto a quella dissalata (che precedentemente costituiva la maggiore aliquota di approvvigionamento della citt\u00e0).\nLe infrastrutture.\nSiciliacque gestisce 1.743\u00a0km di rete di adduzione costituita da 13 sistemi acquedottistici interconnessi:\nLa rete \u00e8 alimentata da:\nSiciliacque provvede anche all'esercizio di 6 grandi impianti di potabilizzazione:\nContribuiscono alla movimentazione delle portate 66 impianti di sollevamento."}
{"id": "2111137", "revid": "281901", "url": "https://it.wikipedia.org/wiki?curid=2111137", "title": "Pagello fragolino", "text": ""}
{"id": "2111138", "revid": "1318658", "url": "https://it.wikipedia.org/wiki?curid=2111138", "title": "Varenne (metropolitana di Parigi)", "text": "Varenne \u00e8 una stazione della metropolitana di Parigi sulla linea 13, ubicata nel VII \"arrondissement\" di Parigi.\nLa stazione.\nLa stazione \u00e8 stata inaugurata nel 1923 e serviva la linea 10.\nIl nome della stazione non \u00e8 a memoria della fuga del re Luigi XVI, arrestato nella citt\u00e0 di Varenne, ma dal nome della localit\u00e0 detta \"Varenne\" (o \"Garenne\") che apparteneva all'abbazia di Saint-Germain-des-Pr\u00e9s.\nLa \"rue de Varenne\", della quale una delle estremit\u00e0 si trova al disopra della stazione, \u00e8 uno dei poli del potere politico francese dopo che la presidenza del Consiglio si \u00e8 stabilita all'H\u00f4tel Matignon nel gennaio 1935. Altri ministeri hanno la loro sede presso gli altri h\u00f4tel particulier presenti nel quartiere.\nDurante la seconda guerra mondiale, la stazione venne chiusa in quanto il Governo venne trasferito a Vichy, e gli \"h\u00f4tels particuliers\" deserti non avevano necessit\u00e0 della stazione.\nLa stazione ha tre binari passanti e due banchine.\nIncidenti.\nDomenica 29 luglio 2007, l'impianto frenante di un treno della linea 13 si incendi\u00f2, poco prima delle nove del mattino, fra le stazioni di Invalides e Varenne. L'incendio venne rapidamente domato ma i fumi sprigionatisi provocarono 35 intossicati, di cui 15 in modo serio e fra essi una donna in stato di gravidanza."}
{"id": "2111139", "revid": "281901", "url": "https://it.wikipedia.org/wiki?curid=2111139", "title": "Sarda sarda", "text": "La palamita (Sarda sarda) \u00e8 un pesce di mare appartenente alla famiglia Scombridae.\nDistribuzione e habitat.\n\u00c8 diffusa nel mar Mediterraneo, nel mar Nero (dove non si riproduce) e nell'Oceano Atlantico a nord fino alla congiungente tra la Scandinavia ed il Canada ed a sud tra l'Angola e l'Argentina. \u00c8 molto raro nei territori posti all'estremo dell'areale.\n\u00c8 un pesce dalle abitudini nettamente pelagiche e si pu\u00f2 trovare sia in alto mare che in acque costiere. \u00c8 frequente imbattersi in banchi numerosi di questi pesci predatori anche nel sotto costa, ma solo in determinati periodi dell\u2019anno quando le condizioni meteorologiche e marine lo consentono. Trattasi, per\u00f2, di esemplari piuttosto giovani.\nDescrizione.\n\u00c8 un pesce dal corpo fusiforme, molto idrodinamico, con testa appuntita, peduncolo caudale sottile con 2 carene laterali, coda falcata, caratteristiche che conferiscono una considerevole potenza al suo nuoto. La bocca \u00e8 ampia e supera l'occhio ed \u00e8 armata di numerosi denti conici abbastanza evidenti. Le pinne dorsali sono due: quella anteriore \u00e8 pi\u00f9 lunga e triangolare, con altezza decrescente e bordo superiore dritto; la seconda, contigua, \u00e8 corta ed opposta all'anale. Le pinne ventrali e le pinne pettorali sono piccole. Esistono inoltre due serie di pinnule.\nIl colore \u00e8 azzurro metallico sul dorso e digrada in un colore argenteo sui fianchi, per assumere un colore bianco madreperlaceo sul ventre. Sul dorso ci sono 7-10 barre nere o grigiastre oblique, quasi orizzontali.\nArriva a misurare 80 cm per 10 kg di peso, ma normalmente \u00e8 pi\u00f9 piccola.\nAlimentazione.\nCarnivora e predatrice, questa specie caccia principalmente piccoli pesci come acciughe, sardine, aguglie, eccetera.\nRiproduzione.\nAvviene in primavera-estate. I giovani portano bande scure verticali.\nBiologia.\n\u00c8 una specie gregaria, che vive sempre in banchi. Effettua lunghe migrazioni e si avvicina alle coste in periodi diversi a seconda delle localit\u00e0: in Italia \u00e8 avvistabile in autunno nel mar Ligure, in estate nel golfo di Napoli, in primavera in Sicilia, ecc.\nPesca.\nDate le carni ottime e la sua indole combattiva \u00e8 molto apprezzata sia da pescatori sportivi che da pescatori professionali: i primi la insidiano soprattutto dalla barca con la tecnica della traina e da terra a spinning, mentre i secondi la catturano soprattutto con apposite reti, denominate \u201cpalamitare\u201d. Le sue carni sono adatte ad essere conservate sott'olio come quelle del tonno rosso. In determinati periodi dell'anno, che variano da zona a zona \u00e8 possibile insidiarla pure da riva con la tecnica dello spinning con artificiali di medie dimensioni."}
{"id": "2111156", "revid": "281901", "url": "https://it.wikipedia.org/wiki?curid=2111156", "title": "Palamita", "text": ""}
{"id": "2111160", "revid": "125326537", "url": "https://it.wikipedia.org/wiki?curid=2111160", "title": "Nord Stream", "text": "Il Nord Stream \u00e8 un gasdotto che, attraverso il Mar Baltico, trasporta direttamente il gas proveniente dalla Russia in Europa occidentale, passando per la Germania.\nStoria.\nIl progetto parte nel 1997 quando Gazprom e Neste, azienda petrolifera finlandese, creano North Transgas Oy per la costruzione e l'esercizio di un gasdotto dalla Russia alla Germania del Nord attraverso il Mar Baltico. L'elemento chiave di questo accordo \u00e8 che il gasdotto non attraversa n\u00e9 la Polonia, n\u00e9 nessuno Stato baltico, n\u00e9 la Bielorussia o l'Ucraina. Di conseguenza, tutti questi paesi non solo perdono gli eventuali diritti di transito, ma non possono sfruttare il percorso per sospendere le forniture di gas all'Europa occidentale per far pressione sui negoziati con la Russia.\nCondotti i primi studi gi\u00e0 nel 1998, il 24 aprile 2001, Gazprom, Fortum (nuova denominazione di Neste), Ruhrgas e Wintershall firmano un memorandum d'intesa per la realizzazione congiunta di uno studio di fattibilit\u00e0 per la costruzione della conduttura.\nNel 2005 Fortum cede le sue quote a Gazprom, che cos\u00ec diventa l'unico proprietario di North Transgas. Nel settembre dello stesso anno, Gazprom, BASF e E.ON firmano un primo accordo per la costruzione di un gasdotto che attraversi il Nord Europa. Ci\u00f2 porta alla nascita il 30 novembre 2005 della societ\u00e0 \"North European Gas Pipeline Company\" con sede a Zugo, Svizzera. Circa dieci giorni dopo, Gazprom inizia la costruzione del condotto sulla terraferma russa.\nNell'ottobre 2006 la societ\u00e0 viene ridenominata Nord Stream AG, e il gasdotto e tutte le informazioni correlate al progetto vengono trasferite in tale entit\u00e0 societaria, compresi i risultati dei primi studi condotti da North Transgas, che di conseguenza cessa di esistere. Nel settembre 2007 Europipe ed OMK si aggiudicano la fornitura della prima linea della condutture, mentre EUPEC PipeCoatings si assicura il film per il rivestimento delle condutture e i servizi di logistica. La seconda linea vede la partecipazione di OMK, Europipe e Sumitomo Heavy Industries.\nNel giugno 2008, dopo quasi un anno di trattative, Nord Stream AG affida a Snamprogetti l'esecuzione della progettazione ingegneristica del gasdotto. Saipem invece costruisce il gasdotto, in collaborazione con il subappaltatore Allseas. Le enormi valvole a sfera e a saracinesca da 48\" alle estremit\u00e0 del gasdotto vengono commissionate da Nord Stream AG e Snamprogetti a PetrolValves. Nello stesso anno, Rolls-Royce vince la fornitura dei gruppi turbogas, mentre Royal Boskalis Westminster e Tideway iniziano a provvedere al dragaggio del fondale marino.\nSempre nel 2008, N.V. Nederlandse Gasunie, compagnia olandese, diventa partner di Nord Stream cos\u00ec come GDF Suez nel 2010, azionista con il 9%.\nTerminata la posa della prima conduttura il 4 maggio 2011, i lavori sotto il livello del mare terminano il mese dopo. Il 6 settembre 2011 viene immesso il gas per la prima volta nella prima conduttura. Il condotto viene ufficialmente inaugurato dalla Cancelliera tedesca Angela Merkel, dal Presidente russo Dmitrij Medvedev e dal Primo ministro francese Fran\u00e7ois Fillon l'8 novembre 2011 a Lubmin. La costruzione della seconda linea termina nell'agosto 2012 con inaugurazione l'8 ottobre. Nell'agosto 2012 Nord Stream AG chiede al governo finlandese ed al governo estone la possibilit\u00e0 di far transitare presso i loro territori una diramazione del gasdotto.\nSoci.\nLa societ\u00e0 che gestisce l'esercizio \u00e8 la Nord Stream AG (gi\u00e0 \"North European Gas Pipeline Company\"), che ha sede a Zugo ed \u00e8 costituita da:\nWintershall \u00e8 una societ\u00e0 operante nel campo Oil&amp;Gas completamente controllata dal colosso della chimica BASF AG, mentre Ruhrgas \u00e8 la societ\u00e0 operante nel settore gas del gruppo E.ON.\nA partire dal 2012 Nord Stream potr\u00e0 trasportare fino a 55 miliardi di metri cubi di gas all'anno, una quantit\u00e0 sufficiente per alimentare oltre 25 milioni di abitazioni.\nPercorso e caratteristiche tecniche.\nIl gasdotto \u00e8 composto da linee parallele da 27,5 miliardi di metri cubi all'anno. La lunghezza \u00e8 di 1.220\u00a0km, con partenza da Vyborg, in Russia, ed arrivo a Greifswald, in Germania, dove il gasdotto \u00e8 collegato alla rete onshore tedesca, e da qui al sistema continentale europeo, tramite l'OPAL (progetto operato da Wingas con l'80% ed E.On con il 20%). Il diametro interno del tubo \u00e8 di 1153,0\u00a0mm.\nStatus europeo e finanziamenti comunitari.\nIl Nord Stream gode fin dal 2000 dello status di progetto prioritario nel quadro delle Reti Trans-Europee dell'Energia (TEN-E dall'acronimo inglese), cio\u00e8 \u00e8 fra i progetti che l'Unione europea ritiene di fondamentale importanza per la sicurezza dell'approvvigionamento e il completamento del mercato interno.\nIn pi\u00f9 riprese il gasdotto e i progetti di un suo raddoppio hanno suscitato le critiche degli Stati Uniti, nel corso delle amministrazioni di Barack Obama e Donald Trump, secondo i quali la stretta nei legami energetici tra Russia e Germania prefigurava una crescente dipendenza di Berlino e del resto d'Europa dal gas russo e di conseguenza un indebolimento geopolitico del Vecchio Continente a favore di Mosca. La contesa russo-americana sulle forniture di gas \u00e8 stata da molti analisti paragonata a una vera e propria \"guerra fredda\" per il controllo del commercio dell'oro blu.\nRuolo dell'Italia.\nL'Italia \u00e8 presente nel progetto tramite Saipem, che ha posato i tubi in mare, Snamprogetti, responsabile della parte ingegneristica di progettazione, e PetrolValves (di Castellanza) ed altri valvolieri della zona, come Viar Valvole di Sumirago (VA), che hanno fornito una parte consistente delle valvole necessarie alla sua costruzione. Le superfici sono trattate con cicli anticorrosivi, certificati Norsok M 501 forniti da Carboline Italia e applicate da Industrial painting color. \u00c8 presente anche la societ\u00e0 SiirtecNigi di Milano, operante come EPC nel settore Oil &amp; Gas, per la realizzazione dell'impianto di trattamento gas di Portovaya.\nCosti.\nSecondo Gazprom, il costo del tratto onshore in Russia e in Germania si \u00e8 aggirato sui 6 miliardi di euro, mentre il tratto offshore \u00e8 costato 8.8 miliardi di euro.\nIl 30% dell'opera \u00e8 stato finanziato dai soci di Nord Stream, e il restante 70% \u00e8 stato assicurato da:"}
{"id": "2111161", "revid": "438678", "url": "https://it.wikipedia.org/wiki?curid=2111161", "title": "Tony Manero", "text": "Tony Manero \u00e8 un film del 2008 diretto da Pablo Larra\u00edn, vincitore del premio come miglior film e come miglior attore al Torino Film Festival.\nTrama.\nSantiago del Cile, 1979. Ra\u00fal Peralta \u00e8 un uomo ossessionato dal personaggio interpretato da John Travolta nel famoso film \"La febbre del sabato sera\". Egli passa gran tempo delle sue giornate ad imparare passi di danza da proporre poi ogni sabato sera in una discoteca di periferia. Lo stato di alienazione nel quale si trova a vivere il protagonista, deciso a tutto pur di poter vivere come il suo mito, lo porta a compiere crimini sempre pi\u00f9 efferati e senza senso, che passano per\u00f2 inosservati. La lenta e progressiva follia di Ra\u00fal finir\u00e0 per coinvolgere anche le persone che gli stanno vicine.\nProduzione.\nIl film \u00e8 stato presentato nella Quinzaine des R\u00e9alisateurs al 61\u00ba Festival di Cannes.."}
{"id": "2111165", "revid": "767487", "url": "https://it.wikipedia.org/wiki?curid=2111165", "title": "Alexander Dercho", "text": ""}
{"id": "2111167", "revid": "339392", "url": "https://it.wikipedia.org/wiki?curid=2111167", "title": "Alexander Kruk", "text": ""}
{"id": "2111169", "revid": "124461829", "url": "https://it.wikipedia.org/wiki?curid=2111169", "title": "August Boeckh", "text": "La citt\u00e0 di Berlino gli ha dedicato la \"B\u00f6ckhstra\u00dfe\", nel Graefekiez, nel quartiere di \"Kreuzberg\".\nBiografia.\nDopo gli studi secondari nel \"Gymnasium\" della citt\u00e0 natale, nel 1803 si rec\u00f2 all'universit\u00e0 di Halle-Wittenberg per studiare teologia con Schleiermacher. \nL'incontro con Wolf, che in quel periodo insegnava ad Halle, suscit\u00f2 il suo entusiasmo per gli studi classici, cosicch\u00e9 abbandon\u00f2 la teologia per la filologia, divenendo col tempo il miglior allievo di Wolf. \nNel 1807, ottenne a Heidelberg l'abilitazione all'insegnamento e poco dopo fu nominato professore straordinario. Nel 1811 si trasfer\u00ec all'Universit\u00e0 di Berlino, dove venne nominato professore di eloquenza e di lettere classiche, lavorando a stretto contatto con Wilhelm von Humboldt e rivestendo la carica di preside e di rettore. Rimase a Berlino per il resto della sua vita.\nNel 1814 fu nominato membro della \"K\u00f6niglich Preu\u00dfische Akademie der Wissenschaften\" (Reale Accademia Prussiana delle Scienze), di cui per fu molto tempo segretario. Parecchi brani contenuti nelle \"Kleine Schriften\" furono composti durante lo svolgimento di quest'ultima funzione.\nB\u00f6ckh perfezion\u00f2 e diffuse le idee di Wolf riguardo alla filologia. Rifiutando la vecchia idea della filologia come conoscenza esatta delle parole, e in polemica con Gottfried Hermann, egli concep\u00ec la filologia come conoscenza storica e filologica dell'antichit\u00e0 nel suo complesso (\"totius antiquitatis cognitio\"). In questa prospettiva studi\u00f2 la musica degli antichi greci, inaugurando cos\u00ec un vero e proprio filone di studi.\nIn un saggio in latino del 1822 (\"Gesammelte kleine Schriften\", i) B\u00f6ckh divise il campo della filologia in cinque parti: \nOpere.\nOltre alle edizioni critiche, la pi\u00f9 famosa delle quali \u00e8 stata dedicata a Pindaro nel 1811 (ma poi \u00e8 stata completata nel 1821 con la collaborazione di Georg Ludolf Dissen), August B\u00f6ckh scrisse \"Die Staatshaushaltung der Athener\" (\"L'economia politica degli Ateniesi\") e pubblic\u00f2 il \"Corpus Inscriptionum Graecarum\" a cui egli attese fino al 1843, e che fu completato nel 1877 grazie a numerosi studiosi con il patrocinio della Reale Accademia Prussiana delle Scienze."}
{"id": "2111170", "revid": "339392", "url": "https://it.wikipedia.org/wiki?curid=2111170", "title": "Alexander Kruek", "text": ""}
{"id": "2111173", "revid": "34392", "url": "https://it.wikipedia.org/wiki?curid=2111173", "title": "August B\u00f6ckh", "text": ""}
{"id": "2111177", "revid": "442595", "url": "https://it.wikipedia.org/wiki?curid=2111177", "title": "Coordinate geodetiche", "text": ""}
{"id": "2111179", "revid": "244158", "url": "https://it.wikipedia.org/wiki?curid=2111179", "title": "Discosis", "text": "Discosis \u00e8 il secondo album del collettivo musicale canadese Bran Van 3000, pubblicato nel giugno 2001 in Canada per la Virgin Records. L'unico singolo estratto dall'album \u00e8 \"Astounded\", che fu anche l'ultima canzone registrata da Curtis Mayfield prima di morire. Collaborarono all'album anche il cantante Senegalese Youssou N'Dour e l'artista reggae Eek-a-Mouse."}
{"id": "2111183", "revid": "161374", "url": "https://it.wikipedia.org/wiki?curid=2111183", "title": "Ban-Ki-Moon", "text": ""}
{"id": "2111186", "revid": "1487845", "url": "https://it.wikipedia.org/wiki?curid=2111186", "title": "H\u00f4tel particulier", "text": "Un h\u00f4tel particulier \u00e8 una tipologia abitativa diffusa in Francia. Si tratta di una lussuosa palazzina di vaste dimensioni. \u00c8 il corrispettivo francese della townhouse inglese.\nIl termine si pu\u00f2 applicare a tre diverse tipologie di edifici.\nTutti ad ogni modo hanno la caratteristica di non avere parti in comune con altri edifici. Molti sono dotati di una corte davanti alla palazzina e di un giardino sul suo retro. Non deve essere confuso con l'\"Immeuble de rapport\" che invece era molto pi\u00f9 simile ad un moderno condominio, un edificio costruito appositamente dal proprietario per affittarne le stanze.\nGli \"h\u00f4tel particulier\" vengono cos\u00ec designati, anche nelle altre lingue, proprio con l'espressione francese \u00abh\u00f4tel particulier\u00bb.\nLa sola citt\u00e0 di Parigi vanterebbe circa 400 dei 2000 palazzi originari utilizzati per questo scopo.\nEtimologia.\nIl termine \"h\u00f4tel\" in francese deriva direttamente dal latino tardo \"hostellum\", ovvero ostello, luogo dove accogliere pellegrini e viandanti. Col tempo il termine si spos\u00f2 a definire genericamente gli alberghi, ovvero dei luoghi dove le persone vengono ospitate per brevi periodi di tempo per soggiorno. Nel 1698, Martin Lister scriveva che \"a Parigi vi \u00e8 un gran numero di alberghi, vale a dire, ostelli pubblici dove si affittano appartamenti. [...] Questo nome si applica anche alle case dei signori [...]\".\nA queste due antiche definizioni, di ostello e di casa nobiliare, se ne aggiunse poi una terza, quella dei prestigiosi edifici di una citt\u00e0 come ad esempio il municipio di cui il pi\u00f9 famoso esempio rimane sicuramente l'\"H\u00f4tel de Ville\" a Parigi.\nCaratteristiche.\nUn \"h\u00f4tel particulier\" era solitamente una grande dimora comune in forma di palazzo di diversi centinaia di metri quadrati, tipica dei grandi ambienti urbani francesi, con un cortile interno ed un giardino nella parte retrostante proprio come nelle grandi ville di campagna.\nIn Francia dove il fenomeno degli \"h\u00f4tel particulier\" si diffuse maggiormente, ebbe inizio nel XVI secolo con stile gotico o rinascimentale direttamente gittanti sulla piazza. A partire dal XVIII secolo, invece, iniziano a crearsi dei modelli con delle facciate pi\u00f9 arretrate con la facciata posteriore affacciata su un giardino, lontano dal caos della citt\u00e0. Quando la dimensione del lotto edificato lo permetteva, gli \"hotel\" venivano dotati anche di due ali laterali che formavano appunto un cortile a \"U\" che dividesse anche dagli altri edifici costruiti lateralmente ed appartenenti ad altre propriet\u00e0. Questo era il modello canonico delle strutture tipiche delle residenze nobiliari che esprimevano normalmente la volont\u00e0 di mostrare pubblicamente il prestigio del proprietario dello stabile e cos\u00ec appariva anche nel caso degli \"hotel\" che avevano quasi sempre un unico proprietario che concedeva gli spazi interni in affitto. Dopo la Rivoluzione francese, con l'intento di distaccarsi sempre pi\u00f9 dal modello dell'abitazione nobiliare, la strada riprender\u00e0 una posizione importante e l'edificio principale si porter\u00e0 nuovamente sul fronte, divenendo spesso di dimensioni pi\u00f9 ridotte per far fronte alle nuove esigenze dei proprietari, spesso di classe borghese, che necessitavano di un contatto con gli spazi pubblici e con gli ambiti di commercio.\nNumerose erano le caratteristiche comuni a molti \"h\u00f4tels\": il fronte principale, che poteva affacciarsi su un cortile o direttamente sulla strada, era spesso particolarmente sviluppato di modo da mostrare la ricchezza del proprietario dello stabile a tutti i passanti. Dalla strada, attraverso un ricco portale ornato, si raggiungeva una corte lastricata di forma rettangolare o ovale, a volte incorniciata da altri edifici di dimensioni inferiori rispetto al corpo centrale che accoglievano alloggiamenti per la servit\u00f9, stalle, cucine, lavanderie, ecc. L'abitazione vera e propria era spesso preceduta da un portico ed era generalmente ripartita su due livelli con singoli appartamenti al loro interno. Solitamente gli appartamenti di maggior prestigio erano quelli posti al primo piano in quanto godevano di una migliore vista sui giardini ed erano i meglio riscaldati durante l'inverno dal momento che avevano soffitti pi\u00f9 bassi ed erano esposti meglio al sole.\nGli \"h\u00f4tel\" come status sociale.\nCome si \u00e8 detto questi \"h\u00f4tel\" erano spesso di propriet\u00e0 di personaggi di spicco della societ\u00e0 francese e pertanto essi ricoprivano la medesima funzione dei grandi palazzi e ville cittadine, divenendo essi stessi un sintomo dello status sociale del proprietario dello stabile (nobilt\u00e0 nell\u2019\"ancient regime\", borghesia nell'et\u00e0 industriale, esponenti di spicco del clero), seguendo l'esempio dell'\"H\u00f4tel de Rohan\" appartenente alla famiglia omonima, una delle pi\u00f9 grandi casate di Francia, o dell'\"H\u00f4tel de Soubise\" (attuale sede dell'Archivio Nazionale di Francia), che fu di propriet\u00e0 di diversi principi e principesse tra cui Maria di Guisa (1615-1688), principessa di Joinville. Nel caso del cardinale Richelieu, poco dopo aver fatto erigere il suo palazzo (l\u2019\"H\u00f4tel Richelieu\", attuale Palais-Royal), lo fece rinominare \"Palais Cardinal\". Nella capitale parigina, spesso questi \"h\u00f4tel\" erano di propriet\u00e0 di esponenti della grande aristocrazia di corte, mentre in borghi grandi di provincia come Rennes o Aix-en-Provence essi erano di propriet\u00e0 della nobilt\u00e0 di campagna, o ancora in grandi centri commerciali come Bordeaux o Nantes essi appartenevano a finanziari, appaltatori o grandi commercianti come mercanti o armatori\nIl possesso di un palazzo era un segno evidente di ricchezza per una famiglia, sia per gli ingenti fondi necessari per la sua costruzione (acquisto di vasti appezzamenti di terreno nelle aree urbane o semi-urbane, commissione ad un architetto, acquisto di materiali di valore per l'edificio come calcare), sia per la manutenzione e il pagamento di personale che ivi lavorava (domestiche, cameriere, cuochi, palafrenieri, etc.). A partire dal regno di Luigi XIV, seguendo la moda architettonica barocca, alcuni proprietari per aumentare ulteriormente il loro prestigio iniziarono a dare agli edifici delle linee irregolari, prediligendo disegni semiellittici per i muri esterni visibili dalla pubblica via, aprendosi con portali d'onore riccamente decorati o con la creazione di esedre per consentire alle carrozze di fare manovra per l'ingresso verso il cortile.\nStoria.\nUna delle caratteristiche delle grandi casate del medioevo era il possesso di un castello (associato spesso ad altre terre), ovvero di un feudo. Il castello era esso stesso un modo per mostrare l'alto lignaggio della famiglia che lo possedeva. Durante l'epoca moderna, il fenomeno si spost\u00f2 nelle grandi citt\u00e0 con la costruzione di imponenti palazzi e ville gentilizie da parte dell'aristocrazia, di cui il maggior esempio per la Francia pu\u00f2 ritenersi il palazzo del cardinale Richelieu, l'attuale Palais-Royal nel cuore di Parigi.\nL'arricchimento della grande borghesia e l'arrivo in Francia del rinascimento all'inizio del XVI secolo invest\u00ec anche il fenomeno degli \"hotels\". Uno dei primi \"h\u00f4tels particuliers\" francesi di questa epoca, l'\"h\u00f4tel Jacques-C\u0153ur\" (iniziato nel 1443) a Bourges, ne \u00e8 anche uno degli esempi migliori. Il suo proprietario, Jacques C\u0153ur, un ricco mercante locale nonch\u00e9 argentiere del re, aveva viaggiato in Italia dove aveva visto le forme del Rinascimento e le grandi innovazioni architettoniche che esso aveva portato e le trasfer\u00ec nella sua propriet\u00e0 erigenda in Francia.\nNel 1538 a Tolosa, fu l'artista Nicolas Bachelier (c. 1485 - 1566) fu uno dei primi a introdurre nuovi stilemi artistici sul portale dell'\"h\u00f4tel de Bagis\", oltre a divenire poi il progettista dell'\"h\u00f4tel d'Ass\u00e9zat\" a Tolosa (1555, propriet\u00e0 di Pierre d'Ass\u00e9zat, ricco mercante locale).\nQuesto fenomeno di innovazione stilistica legata alla rinascita della borghesia, non si limit\u00f2 unicamente ai grandi centri urbani con la costruzione di nuovi edifici, ma si estese anche all'acquisto di terreni in campagna o del recupero di vecchi castelli medievali al fine di trasformarli per questo nuovo utilizzo. Seguendo questi esempi, Gilles Berthelot, tesoriere del re e sindaco di Tours, nella prima met\u00e0 del XVI secolo eredit\u00f2 dal padre che lo aveva da poco acquistato il vecchio castello di Azay-le-Rideau, impiegando ingenti somme di denaro per renderlo uno dei pi\u00f9 grandi castelli del rinascimento francese. Altri esempi celebri per le abitazioni private li troviamo con Nicolas Fouquet, sovrintendente delle finanze di Luigi XIV, quando fece realizzare il castello di Vaux-le-Vicomte. Ovviamente non tutti potevano permettersi vaste propriet\u00e0 e in particolare Parigi inizi\u00f2 solo dal XVII secolo un sostanziale ampliamento dello spazio urbano. A quel tempo, infatti, la met\u00e0 degli edifici di Parigi era nelle mani di funzionari di governo o di importanti mercanti: come illustrato nel Piano Turgot (datato al secolo successivo), la citt\u00e0 appariva densamente popolata, ma i suoi confini erano anche molto meno estesi di oggi. Cos\u00ec, i proprietari delle dimore spesso tendevano ad abitare nella periferia della citt\u00e0 per allontanarsi dal caos e dal sovraffollamento delle strade del centro. Questo fatto, oltre a consentire lo sviluppo di architetture regolari, consentiva anche la costruzione di giardini e di allineare l\u2019\"hotel\" alla strada.\nSi svilupparono in questo contesto due tipi di struttura: quelli alla periferia della citt\u00e0, molto grandi e molto spesso con giardini e quelli nel cuore della citt\u00e0, pi\u00f9 piccoli e raramente dotati di un giardino (come ad esempio l\u2019\"hotel\" di Place Vend\u00f4me, del XVIII secolo). Non mancano tuttavia le eccezioni come nel caso dell\u2019\"hotel Lambert\" (del XVII secolo) posto sull'\u00cele Saint-Louis e dotato di un grande giardino terrazzato. Ovviamente le differenti caratteristiche di questi stessi edifici si notavano anche nel fatto che spesso quelli posti in periferia potevano vantare terra propria per costruire, un grande appezzamento in mezzo al quale sorgeva l'edificio, mentre gli \"hotels\" che si trovavano nel centro della citt\u00e0 erano per lo pi\u00f9 bloccati per altri edifici, cos\u00ec come i palazzi o case a schiera moderne che hanno dei muri in comune con altri edifici circostanti."}
{"id": "2111188", "revid": "1305772", "url": "https://it.wikipedia.org/wiki?curid=2111188", "title": "\u010cesk\u00e1 Zbrojovka", "text": "\u010cesk\u00e1 Zbrojovka (in italiano \"Armeria Ceca\"), abbreviato anche in CZ o \u010cZ, \u00e8 un nome commerciale utilizzato da diverse aziende produttrici di armi e a volte anche di veicoli della Repubblica Ceca:"}
{"id": "2111189", "revid": "599013", "url": "https://it.wikipedia.org/wiki?curid=2111189", "title": "Museo delle navi vichinghe", "text": "Con il termine di museo delle navi vichinghe ci si pu\u00f2 riferire:"}
{"id": "2111190", "revid": "1573940", "url": "https://it.wikipedia.org/wiki?curid=2111190", "title": "Labrus mixtus", "text": "Il tordo fischietto (Labrus mixtus ) \u00e8 un pesce osseo di mare appartenente alla famiglia Labridae.\n\u00c8 anche impropriamente noto come \"Labrus bimaculatus\", oggi considerato un sinonimo di \"Cichlasoma bimaculatum\" (), la specie originariamente descritta con quel nome.\nDistribuzione e habitat.\nIl suo areale atlantico va dalla Norvegia al Senegal e comprende il mar Mediterraneo, soprattutto occidentale, dove non \u00e8 comune.\nFrequenta fondali scogliosi pi\u00f9 profondi dei congeneri, raramente sale sopra i 15-20 metri e si pu\u00f2 incontrare fino a 100 metri, in inverno scende a quote inferiori. Si trova spesso nel coralligeno.\nDescrizione.\n\u00c8 simile agli altri \"Labrus\" come forma del corpo, \u00e8 piuttosto allungato ed ha labbra e denti molto sviluppati. \nQuesta specie mostra un netto dimorfismo sessuale nella livrea e ha una colorazione vivace e inconfondibile:\nCresce fino a 40\u00a0cm e pu\u00f2 raggiungere i 20 anni di et\u00e0.\nBiologia.\nComportamento.\n\u00c8 una specie sospettosissima e difficile da avvicinare sott'acqua. \u00c8 generalmente solitario.\nAlimentazione.\nSi ciba di invertebrati bentonici, soprattutto a guscio duro; talvolta si ciba anche di altri pesci ossei.\nRiproduzione.\nAvviene in primavera-estate, le uova (circa un migliaio) vengono deposte in un nido, dopo combattimenti tra maschi. Come molti labridi \u00e8 ermafrodita proterogino; impiega 7 mesi a cambiare sesso.\nPesca.\nSi cattura soprattutto per caso, sia con lenze innescate con vermi marini che con reti. Le sue carni sono mediocri, utili per zuppe di pesce.\nConservazione.\n\"L. mixtus\" \u00e8 classificato come \"a rischio minimo\" (LC) dalla lista rossa IUCN perch\u00e9, nonostante alcune sue popolazioni risentano del degrado degli habitat costieri, \u00e8 una specie il cui ampio areale si sovrappone a diverse aree marine protette. "}
{"id": "2111191", "revid": "916580", "url": "https://it.wikipedia.org/wiki?curid=2111191", "title": "Labrus bimaculatus", "text": ""}
{"id": "2111196", "revid": "111863187", "url": "https://it.wikipedia.org/wiki?curid=2111196", "title": "Harold Charles Gatty", "text": "Gatty acquis\u00ec una grande fama mondiale per avere fatto nel 1931 assieme a Wiley Post il giro del mondo in aereo in 8 giorni, 15 ore, e 51 minuti primi percorrendo quasi 25.000 chilometri con un Lockheed Vega chiamato \"Winnie Mae\".\nCarriera.\nGatty a 14 anni fu ammesso al \"Royal Australian Naval College\". Dopo la I guerra mondiale inizi\u00f2 a navigare su navi a vapore della marina mercantile australiana continuando fino al 1927 quando emigr\u00f2 in California dove apr\u00ec una scuola di navigazione marina.\nNel 1928 volse la propria attenzione alla navigazione aerea, particolarmente ai voli transocenici a cui applic\u00f2 la propria esperienza marinara.\nNel 1929 Gatty vol\u00f2 con un Lockheed Vega da Los Angeles a New York, per la compagnia \"Nevada Airlines\", per dimostrare la possibilit\u00e0 del servizio passeggeri coast to coast. Il volo compiuto in 4 tappe dur\u00f2 19 ore e 53 minuti, costituendo il record dell'epoca per i voli commerciali transcontinentali.\nNel 1931 assieme a Wiley Post tent\u00f2 di superare il record di circumnavigazione aerea del globo di 21 giorni detenuto dal \"Graf Zeppelin\". Partiti il 23 giugno dal \"Roosevelt Field\" di New York, dopo avere attraversato l'Atlantico in 16 ore e 17 minuti, l'Europa, il Mare di Bering, l'Alasca, l'Alberta atterrarono al Roosevelt Field compiendo l'intero percorso in 8 giorni, 15 ore, e 51 minuti.\nNel 1932 Gatty e Post ricevettero la \"Distinguished Flying Cross\".\nDopo la II guerra mondiale Gatty si trasfer\u00ec alle Figi dove costitu\u00ec la \"Fiji Airways\" che successivamente divenne l'Air Pacific.\nScrisse il libro sulla navigazione \"Nature Is Your Guide\" che fu pubblicato dopo la sua morte avvenuta nel 1957. Gatty \u00e8 sepolto nelle Figi."}
{"id": "2111197", "revid": "1984203", "url": "https://it.wikipedia.org/wiki?curid=2111197", "title": "SIMEST", "text": "SIMEST \u00e8 una societ\u00e0 del Gruppo Cassa depositi e prestiti controllata al 76% dalla SACE.\nStoria.\n\u00c8 stata creata dal Ministero del commercio con l'estero come \"Societ\u00e0 Italiana per le Imprese Miste all'Estero - SIMEST\" a seguito della Legge 100/1990 (\"Norme sulla promozione della partecipazione a societ\u00e0 ed imprese miste all'estero\") che disponeva la creazione di una societ\u00e0 che partecipasse le aziende create nei paesi extra UE da imprese italiane, che fornisse loro consulenza e assistenza e che ne promuovesse e sviluppasse le attivit\u00e0. \nDal 2011 pu\u00f2 acquisire partecipazioni di minoranza anche in Italia e nella UE a condizioni di mercato e senza agevolazioni.\nNel 2016 Cassa Depositi e Prestiti la incorpora in SACE costituendo il \"Polo dell\u2019Export e dell\u2019Internazionalizzazione\" del Gruppo, un unico punto di accesso a tutti gli strumenti finanziari e assicurativi a supporto alle imprese italiane che vogliono competere e crescere a livello internazionale.\nAttivit\u00e0 svolta.\nSIMEST affianca l\u2019impresa per tutto il ciclo di sviluppo all\u2019estero, dalla prima valutazione di apertura ad un nuovo mercato fino all\u2019espansione attraverso investimenti diretti. \nBilancio.\nLe risorse mobilitate e gestite nel 2020 sono state pari a 4,2 miliardi di euro. I finanziamenti agevolati per l\u2019internazionalizzazione hanno registrato un massimo storico di oltre 1 miliardo di euro, il sostegno all'export nel 2020 \u00e8 stato pari a quasi 3,2 miliardi di euro, le nuove partecipazioni acquisite in societ\u00e0 all'estero e in Italia ammontano a 87 milioni di euro. SIMEST ha chiuso il 2020 con un utile netto di 4,6 milioni di euro, supportando 3.842 imprese in 112 Paesi in tutto il mondo."}
{"id": "2111199", "revid": "287204", "url": "https://it.wikipedia.org/wiki?curid=2111199", "title": "Persicaria vivipara", "text": "Il Poligono viviparo (\"Persicaria vivipara\" (L.) Ronse Decraene 1988 \u2013 ex \"Polygonum viviparum\" L. 1753) \u00e8 una pianta di tipo erbaceo della famiglia delle Polygonaceae con piccoli fiori bianchi raccolti a spiga.\nSistematica.\nLa famiglia di questo genere \u00e8 mediamente numerosa (una cinquantina di generi per circa un migliaio di specie), mentre il genere \"Persicaria\" comprende una cinquantina di specie, di cui una dozzina circa sono spontanee della nostra flora.\nIl Sistema Cronquist assegna la famiglia delle Polygonaceae all'ordine delle Polygonales mentre la moderna classificazione APG la colloca nell'ordine delle Caryophyllales. Sempre in base alla classificazione APG sono cambiati anche i livelli superiori (vedi tabella a destra).\nIl genere di questa pianta \u00e8 relativamente nuovo in quanto fino a qualche decennio fa questa pianta e altre specie simili facevano parte del genere \"Polygonum\". Questa ristrutturazione tassonomica non \u00e8 accettata unanimemente da tutti botanici, infatti tuttora ci sono ancora diverse classificazioni che non contemplano un'esistenza autonoma per il genere \"Persicaria\".\nAll'inizio dell'altro secolo il botanico italiano Adriano Fiori (1865 \u2013 1950) aveva sistemato questa pianta nella sezione \u201cBISTORTA\u201d del genere \"Polygonum\"; sezione caratterizzata dall'avere fusti semplici con infiorescenza a spiga unica e rizoma ingrossato a tubero. Questa sezione ora \u00e8 stata trasferita nel nuovo genere \"Persicaria\".\nVariabilit\u00e0.\nSi tratta di una specie abbastanza variabile dal punto di vista morfologico. I caratteri che maggiormente subiscono variazioni sono due: l'altezza che dipende dalle condizioni di crescita (habitat e substrato); e la forma delle foglie basali pi\u00f9 o meno allungate (fino ad essere quasi lineari).\nIbridi.\nCon altri generi il \u201cPoligono viviparo\u201d forma il seguente ibrido intergenerico:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome (\"Persicaria\") deriva dal fatto che le foglie di alcune specie di questo genere sono molto simili a quelle del pesco. L'epiteto specifico deriva dalla presenza dei bulbilli nella parte inferiore dell'infiorescenza (una forma di viviparit\u00e0).\nQuesta pianta \u00e8 stata studiata e documentata inizialmente dal botanico e naturalista svedese Carl von Linn\u00e9 (1707 \u2013 1778) col nome di \"Polygonum viviparum\" nella pubblicazione Species Plantarum del 1753.\nGli inglesi chiamano questa pianta \"Alpine bistort\"; i francesi la chiamano \"Renou\u00e9e vivipare\"; mentre i tedeschi la chiamano \"Kn\u00f6llchen-Kn\u00f6terich\".\nMorfologia.\nIl ciclo biologico di questa specie \u00e8 perenne. L'altezza che raggiunge \u00e8 circa 30\u00a0cm (massimo 60\u00a0cm). La forma biologica \u00e8 geofita rizomatosa (G rhiz), ossia sono piante generalmente provviste di un rizoma (parte sotterranea del fusto) che ciclicamente ad ogni successiva stagione emette nuove radici e nuovi fusti. \u00c8 da segnalare comunque che \u00e8 una pianta a lenta crescita (ci vogliono da 3 a 4 anni perch\u00e9 una pianta raggiunga la maturit\u00e0).\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 del tipo a spiga - racemosa terminale di colore bianco (raramente rosato). Nella parte inferiore sono presenti dei bulbilli fusiformi, scuri (violacei o bruno-rossi), mentre i fiori sono protetti da piccole brattee ovali e membranose supportate da pedicelli. I bulbilli, cadendo a terra, hanno lo scopo di facilitare la perpetuazione della pianta. Dimensione del racemo: lunghezza 4 \u2013 8\u00a0cm, spessore 1\u00a0cm; lunghezza dei pedicelli 2 \u2013 4\u00a0mm. Dimensione dei bulbilli : 2 \u2013 3\u00a0mm. \nFiori.\nLa struttura dei fiori di questa specie \u00e8 diversa dal \u201cclassico\u201d fiore delle Angiorsperme in quanto il calice e la corolla non sono ben differenziati; abbiamo quindi un perigonio con diversi tepali (e non un perianzio con un calice e i suoi sepali e una corolla con i suoi petali). Questa \u201cdiversit\u00e0\u201d non sempre \u00e8 chiara e ben definita, o accettata dai vari botanici, per cui in alcuni casi strutture di questo tipo si definiscono come \u201cperianzio corollino con tepali\u201d oppure \u201cperianzio aciclico\u201d I fiori sono ermafroditi, attinomorfi, pentameri, persistenti e molto regolari nelle dimensioni. \nFrutti.\nIl frutto \u00e8 un achenio uniloculare racchiuso nella parte persistente del perigonio. Il suo colore \u00e8 marrone scuro ma lucido (quasi brillante). La forma \u00e8 ovoidale \u201ctrigona\u201d (a tre angoli taglienti). \u00c8 da notare che in questo fiore il frutto si sviluppa raramente (questa sterilit\u00e0 apparente \u00e8 compensata dalla presenza dei bulbilli che assumono quindi una funzione chiamata \u201dviviparia\u201d); sono stati fatti anche diversi studi a questo proposito.Dimensione del frutto: circa 2 \u2013 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nFarmacia.\nSecondo la medicina popolare questa pianta ha delle propriet\u00e0 astringenti (limita la secrezione dei liquidi) e stiptiche. Si usa per il mal di gola e in casi di ulcera.\nCucina.\nDal punto di vista alimentare si usano i semi (sono ottimi se torrefatti), le radici e le foglie (hanno un piacevole sapore aspro quando sono cotte); ma le piante di questo genere possono anche contenere minime quantit\u00e0 di acido ossalico (sostanza nociva) per cui \u00e8 meglio usarle con prudenza. I fusti sotterranei se sfarinati sono utili per fare del pane (usanza dei \u201cSamojedi\u201d, piccolo popoli del nord ed estremo oriente russo).\nGiardinaggio.\nNonostante vegeti a quote alte il \u201cPoligono viviparo\u201d \u00e8 una pianta delicata in quanto teme temperature inferiori ai 15\u00a0\u00b0C; per cui nella stagione fredda \u00e8 bene proteggerlo se coltivato all'aperto. La posizione deve essere mediamente soleggiata e anche l'annaffiatura deve essere equilibrata. Ogni tanto \u00e8 necessario arricchire il terreno con stallatico (specialmente in primavera quando si sviluppano i nuovi fiori). Essendo lo sviluppo sotterraneo non molto esteso, queste piante si possono coltivare anche in vaso.\nAltro.\nI bulbilli sono ricchi di amido e sono un ottimo cibo per la pernice bianca, ma anche per le renne."}
{"id": "2111200", "revid": "339392", "url": "https://it.wikipedia.org/wiki?curid=2111200", "title": "Cirrosi biliare primaria", "text": ""}
{"id": "2111203", "revid": "1043175", "url": "https://it.wikipedia.org/wiki?curid=2111203", "title": "Avispa Fukuoka", "text": "L' \u00e8 una societ\u00e0 calcistica giapponese con sede nella citt\u00e0 di Fukuoka. Nella stagione 2021 milita nella J1 League, la massima divisione del campionato giapponese. \"Avispa\" significa \"vespa\" in spagnolo.\nStoria.\nA Fujieda.\nIl club venne fondato con la denominazione Ch\u016b\u014d B\u014dhan F.C. nel 1982 dai dipendenti dell'azienda Chuo Bohan in Fujieda, Shizuoka. Venne promosso in Japan Soccer League Divisione 2 nel 1991. Prese parte alla nuova Japan Football League Divisione 2 nel 1992 e venne promosso in Divisione 1 nel 1993. Cambi\u00f2 denominazione in Ch\u016b\u014d B\u014dhan F.C. Fujieda Blux con l'intenzione di essere ammessa alla J. League, il campionato di Massima Serie nipponico. Tuttavia, i dirigenti del club incontrarono varie difficolt\u00e0: prima di tutto lo stadio non era adatto a ospitare partite di J League; inoltre in J League c'erano altre squadre di Shizuoka (J\u00fabilo Iwata e Shimizu S-Pulse) che potevano togliere spettatori al club. Di conseguenza, i dirigenti della squadra decisero di trasferire la squadra a Fukuoka dove la gente era ansiosa di avere una squadra in J. League. Il club cambi\u00f2 nome in Fukuoka Blux e divenne membro associato della J League.\nA Fujieda rimase attivo a livello amatoriale il Ch\u016b\u014d B\u014dhan F.C. fino al 2006.\n1995 (JFL).\nLa loro prima stagione a Fukuoka li vide vincere il campionato di JFL grazie anche al contributo offerto in campo dall'argentino Hugo Maradona e vennero promossi in J. League.\n1996 - 1998 (J. League).\nLa societ\u00e0 decise di cambiare nome in Avispa Fukuoka per evitare potenziali problemi di copyright con la Brooks Brothers, azienda di abbigliamento maschile. Il club acquist\u00f2 giocatori di esperienza come l'ex nazionale nipponico Satoshi Tsunami e il difensore Hideaki Mori ma nonostante ci\u00f2 nella stagione del debutto arriv\u00f2 solo 15\u00b0. And\u00f2 ancora peggio nelle annate successive con la squadra che arriv\u00f2 ultima in classifica per due stagioni di seguito (1997 e 1998). Alla fine della stagione 1998, l'Avispa disput\u00f2 i play-out ma riusc\u00ec a salvarsi. Nel frattempo, l'attaccante Yoshiteru Yamashita e il centrocampista Chikara Fujimoto vennero convocati in nazionale.\n1999 - 2001 (J1).\nNel 1999 la squadra venne rinforzata con l'arrivo di giocatori di esperienza come i nazionali Nobuyuki Kojima e Yasutoshi Miura e lo jugoslavo Nenad Maslovar e riusc\u00ec a salvarsi dalla retrocessione per un nonnulla. Nel 2000 vennero acquistati l'argentino David Bisconti e il rumeno Pavel Badea; con loro in squadra, il club ottenne il miglior piazzamento nella sua storia con un ottimo sesto posto nel secondo stage. Nel 2001 il club acquist\u00f2 l'ex nazionale coreano Noh Jung-Yoon e Yoshika Matsubara ma arriv\u00f2 15\u00b0 e venne retrocesso in J2.\n2002 - 2005 (J2).\nNel 2002 il club decise di tenere in squadra i giocatori di esperienza e di acquistare giocatori pi\u00f9 giovani come Daisuke Nakaharai e Yoshiteru Yamashita ma la mossa non diede i frutti sperati: il club arriv\u00f2 soltanto ottavo in campionato (su 10 squadre partecipanti). Nel 2002, ingaggiato il nuovo allenatore Hiroshi Matsuda, si decise di puntare sui giovani talenti che si erano appena diplomati invece di acquistare giocatori di esperienza da altre squadre. La mossa diede ottimi risultati: nella stagione 2003 il club lott\u00f2 fino all'ultimo per la promozione arrivando alla fine 4\u00b0. Nel 2004 il club sfior\u00f2 di nuovo la promozione giungendo 3\u00ba e qualificandosi agli spareggi ma il Kashiwa Reysol mise fine alle speranze di promozione del club sconfiggendolo sia in casa che in trasferta (2-0 e 2-0). Nel 2005, arriv\u00f2 secondo e venne promosso in J1. I giocatori dell'Avispa Hokuto Nakamura e Tomokazu Nagira vennero convocati nella nazionale U-20 per disputare i Mondiali U-20 2005 nei Paesi Bassi.\n2006 (J1).\nIl club venne coinvolto nella lotta per non retrocedere fin dall'inizio della stagione. Arriv\u00f2 solo 16\u00b0 e venne retrocesso in J2 dopo gli spareggi contro il Vissel Kobe (0-0 a Kobe, 1-1 a Fukuoka).\n2007 - 2010 (J2).\nLa retrocessione port\u00f2 a Fukuoka un nuovo allenatore, Pierre Littbarski, membro della nazionale tedesca da giocatore ed ex-allenatore del Sydney FC. Dopo una prima stagione abbastanza soddisfacente in cui la squadra arriv\u00f2 settima, fu licenziato a met\u00e0 2008 e rimpiazzato da Yoshiyuki Shinoda, ex giocatore dell'Avispa. Le due stagioni successive furono di transizione, in cui molti giovani si aggiunsero alla squadra, che rimase a met\u00e0 classifica sia nel 2008 che nel 2009, posizionandosi rispettivamente ottava e undicesima. Nel 2010, dopo un inizio stentato in cui totalizz\u00f2 un solo punto nelle prime quindici giornate, l'Avispa fu protagonista di un'ottima stagione che culmin\u00f2 con la promozione in J1 con due giornate di anticipo.\nOrganico.\nRosa 2022.\n\"Rosa e numerazione aggiornate all'8 gennaio 2022\".\nStaff tecnico.\n\"Staff tecnico aggiornato all'8 gennaio 2022.\""}
{"id": "2111212", "revid": "11959", "url": "https://it.wikipedia.org/wiki?curid=2111212", "title": "Tel el Kebir", "text": ""}
{"id": "2111214", "revid": "767487", "url": "https://it.wikipedia.org/wiki?curid=2111214", "title": "Marianne Hold", "text": "Biografia.\nDopo il debutto sul grande schermo con il film \"Barriera a settentrione\" (1950) di Luis Trenker, divenne popolare negli anni cinquanta e sessanta per i suoi numerosi ruoli in film romantici. \nDal matrimonio con l'attore Frederick Stafford ebbe un figlio, Roderick, nato nel 1964. Mor\u00ec per un attacco cardiaco a Lugano nel 1994, all'et\u00e0 di 65 anni."}
{"id": "2111220", "revid": "104458", "url": "https://it.wikipedia.org/wiki?curid=2111220", "title": "Jelena V\u00e4lbe", "text": ""}
{"id": "2111227", "revid": "199745", "url": "https://it.wikipedia.org/wiki?curid=2111227", "title": "Poligono viviparo", "text": ""}
{"id": "2111231", "revid": "199745", "url": "https://it.wikipedia.org/wiki?curid=2111231", "title": "Polygonum viviparum", "text": ""}
{"id": "2111233", "revid": "339392", "url": "https://it.wikipedia.org/wiki?curid=2111233", "title": "Urabi", "text": ""}
{"id": "2111234", "revid": "122681214", "url": "https://it.wikipedia.org/wiki?curid=2111234", "title": "Buderus", "text": "Buderus \u00e8 un'azienda tedesca che progetta e produce oggetti in ghisa e ferro grezzo, specializzata nella produzione di caldaie a basamento in acciaio e ghisa e caldaie murali. Ha sede a Wetzlar.\nI primi stabilimenti, costruiti a Lollar e Wetzlar, risalgono alla seconda met\u00e0 del XIX secolo (1854 e 1870), e sono tutt'oggi esistenti e funzionanti.\nNel 1898 la Buderus progetta e brevetta il primo elemento in ghisa, dando vita alla produzione dei primi radiatori.\nL'anno seguente l'azienda viene quotata in Borsa.\nNel 1918 vengono prodotte e commercializzate le prime caldaie a gasolio di grossa potenza, mentre nel 1953 la Buderus produce le prime caldaie in acciaio e a vapore destinate ai grandi impianti centralizzati.\nDal 2003 fa parte del gruppo Robert Bosch GmbH. L'anno seguente, il Gruppo Bosch decide di dismettere la produzione di acciai, per produrre unicamente prodotti per il riscaldamento, la climatizzazione e lo sfruttamento di fonti energetiche, e da allora ne costituisce la Divisione termotecnica. La produzione si svolge in 5 siti produttivi tutti concentrati in Germania, esclusi i radiatori a piastre che vengono prodotti in Italia in produzione OEM a Moimacco (UD)."}
{"id": "2111237", "revid": "116018907", "url": "https://it.wikipedia.org/wiki?curid=2111237", "title": "Terre del finimondo", "text": "Terre del finimondo \u00e8 un romanzo dello scrittore brasiliano Jorge Amado e pubblicato nel 1943.\nLa telenovela \"Terre sconfinate\" \u00e8 un adattamento televisivo di questo romanzo.\nTrama.\nLa storia si svolge all'inizio del ventesimo secolo, nel sud di Bahia, in occasione della compensazione delle foreste per la coltivazione del cacao. La regione \u00e8 sotto il dominio politico del \"fazendeiro-coronel\" Sinh\u00f4 Badar\u00f3, che volendo appropriarsi della terra di Sequeiro Grande manda il \"jagun\u00e7o\" (assassino, pistolero tipico del Brasile) Dami\u00e3o a uccidere il piccolo fazendeiro Firmo, proprietario di un sito tra le terre contese. L'attentato fallisce e scoppia una lotta per il possesso di quelle terre, ugualmente disputata da un altro ricco latifondista vicino, l'oppositore, il \"coronel\" Hor\u00e1cio da Silveira, il quale ricorre in giudizio attraverso l'avvocato Virg\u00edlio Cabral. Si succedono atti di violenza su entrambi i lati, con tumulti, piantagioni distrutte, incendi e morte. Con la svolta politica occorsa nello stato, la situazione locale passa sotto il comando di Hor\u00e1cio, che gestisce piccoli \"fazendeiros\" e le piantagioni circostanti.\nParallelamente si sviluppa la storia d'amore tra Virgilio Cabral e la moglie di Hor\u00e1cio. La lettera rivelatrice dell'adulterio cadde nelle mani di Horacio, che non esita a mandare a far assassinare Virgilio."}
{"id": "2111247", "revid": "767487", "url": "https://it.wikipedia.org/wiki?curid=2111247", "title": "Tristana (singolo)", "text": "Tristana \u00e8 il quarto singolo dell'album \"Cendres de lune\" della cantautrice francese Myl\u00e8ne Farmer, pubblicato il 12 febbraio 1987.\nLa traccia \u00e8 stata aggiunta nella seconda pubblicazione dell'album Cendres de lune insieme ad altri due remixes. Rappresenta uno dei singoli pi\u00f9 apprezzati dai fan della rossa.\nIl video che accompagna la canzone \u00e8 uno dei cortometraggi pi\u00f9 riusciti della carriera di Myl\u00e8ne Farmer: illustra la storia di \"Biancaneve\" (interpretata dalla Farmer) alle prese con la propria matrigna e con la rivoluzione russa durante la quale il videoclip \u00e8 ambientato.\nIl singolo vende circa 370.000 copie, raggiunge la #7 posizione della chart francese ed \u00e8 certificato disco d'argento.\nNel 2009 il dj Offer Nissim ha presentato una versione remixata del brano durante i suoi spettacoli."}
{"id": "2111250", "revid": "594414", "url": "https://it.wikipedia.org/wiki?curid=2111250", "title": "Esame delle feci", "text": "In medicina l'esame delle feci \u00e8 uno screening diagnostico che consiste nella valutazioni delle feci, sia visive sia mediante esami chimici utili per il controllo della funzione del tubo digerente.\nEsami di laboratorio.\nAlcuni esami possono essere il dosaggio dell'attivit\u00e0 tripsinica, dell'azoto totale, della bile dei grassi e dell'urobilinogeno. Le lesioni sanguinanti possono essere individuate con il test per la ricerca di sangue occulto, effettuato in genere su tre campioni raccolti in giorni consecutivi.\nLa diagnosi di patologie infettive a carico del tubo digerente si effettua attraverso la coprocoltura, eventualmente accompagnata dall'antibiogramma.\nIl sospetto di una parassitosi intestinale pu\u00f2 portare a una ricerca mirata di questi organismi o delle loro uova. In altri casi l'esame pu\u00f2 portare a diagnosi di malattie da malassorbimento mentre l'eventuale sanguinamento pu\u00f2 portare alla scoperta di masse tumorali dell'apparato digerente, ulcere, lesioni ecc... Infine l'esame pu\u00f2 portare a possibili sospetti di pancreatite e malfunzionamento del fegato.\nEsami visivi.\nLe feci possono essere analizzate visivamente, per determinare alcune condizioni fisiologiche, in tal ambito \u00e8 stata sviluppata la \"Bristol stool scale\" per la consistenza delle stesse e i problemi dell'alvo, mentre il colore delle feci pu\u00f2 indicare problemi ad alcuni organi interni, come nel caso delle feci acoliche o delle rettorragie, in altri casi le colorazioni sono dovute all'et\u00e0 dell'individuo, come il meconio, che viene espulso nei primi giorni di vita, in altri casi il colore pu\u00f2 essere influenzato dai farmaci, come il ferro assunto per via orale che pu\u00f2 dare la colorazione molto scura quasi nera, un'altra causa delle alterazioni delle feci pu\u00f2 data dalle malattie, come nel caso del colera che pu\u00f2 portare a feci iper-acoliche."}
{"id": "2111258", "revid": "339392", "url": "https://it.wikipedia.org/wiki?curid=2111258", "title": "Ubuntu Eee", "text": ""}
{"id": "2111264", "revid": "287204", "url": "https://it.wikipedia.org/wiki?curid=2111264", "title": "Hotel particulier", "text": ""}
{"id": "2111271", "revid": "767487", "url": "https://it.wikipedia.org/wiki?curid=2111271", "title": "Live at Shea Stadium", "text": "Live at Shea Stadium \u00e8 l'ultimo album live pubblicato dalla band punk rock britannica The Clash. Il disco contiene una selezione dei brani eseguiti dal vivo il 12 e 13 ottobre 1982 allo Shea Stadium di New York (casa della squadra di baseball dei New York Mets), durante il famoso tour con i The Who.\nTracce.\nTutte le tracce (tranne l'introduzione) sono composte da Strummer/Jones, eccetto dove indicato.\nFormazione.\nAssieme a:"}
{"id": "2111278", "revid": "486946", "url": "https://it.wikipedia.org/wiki?curid=2111278", "title": "Center (Football americano)", "text": ""}
{"id": "2111283", "revid": "1605525", "url": "https://it.wikipedia.org/wiki?curid=2111283", "title": "Aspettando la pioggia", "text": "Aspettando la pioggia (\"Waiting for the Rain\") \u00e8 un romanzo per ragazzi di Sheila Gordon.Pubblicato nel 1987, la traduzione in italiano \u00e8 del 1992.\nTrama.\nSudafrica, due ragazzi, Frikkie bianco e figlio di proprietari terrieri trascorre le vacanze con Tengo, nero e figlio di lavoratori della fattoria.\nHanno entrambi tredici anni, sono molto amici, ma i loro sogni sono diversi e si separano, Tengo va a vivere a Johannesberg con i suoi parenti perch\u00e9 vuole istruirsi.\nTre anni dopo l'esercito e poliziotti armati cominciano ad arrestare uccidere giovani innocenti, allora gli studenti cominciano a stancarsi e danno inizio a delle rivolte e i poliziotti chiudono le scuole. Ma Tengo va fino in fondo alla meta che si \u00e8 prefisso: istruirsi.\nSuo cugino, Joseph, che fa parte dell'ANC (African National Congress) gli propone di andare con lui a Lusaka per andarsi ad istruire in un altro paese. Tengo accetta ma mentre stanno scappando rimangono coinvolti in una rivolta, Tengo \u00e8 rincorso da un soldato; si nasconde in una baracca abbandonata ma il soldato lo insegue, nel buio riesce a colpirlo con un tubo metallico, il soldato cade svenuto. Nel momento in cui il soldato si riprende Tengo si accorge che \u00e8 il suo amico Frikkie; allora cominciano a discutere sul perch\u00e9 le persone di colore sono trattate male. \nPi\u00f9 tardi, quando nessuno \u00e8 in circolazione, Tengo decide di lasciare andare via il suo amico; e dopo torna a casa di sua zia."}
{"id": "2111296", "revid": "767487", "url": "https://it.wikipedia.org/wiki?curid=2111296", "title": "Tamburi lontani", "text": "Tamburi lontani (\"Distant Drums\") \u00e8 un film del 1951 diretto da Raoul Walsh e interpretato da Gary Cooper.\nTrama.\nFlorida, 1840. Il capitano Wyatt, vedovo di moglie indiana, si mette sulle tracce di una banda di Seminole per distruggere il deposito d'armi della trib\u00f9. Al suo fianco vi \u00e8 un ufficiale di marina, il tenente Tufts, lo scout Monk, il sergente Shane e una ventina di uomini armati. Una volta arrivati, eliminano tutti e liberano i prigionieri: due proprietari terrieri, i Duprez, i loro sottoposti e una prostituta, Judy. Il giorno dopo, vengono attaccati dagli indiani e alcuni di loro perdono la vita nel fuggire e tra questi c'\u00e8 la moglie del Sig. Duprez, morta per gli stenti.\nIl gruppo, ormai messo alle strette, decide di scappare all'interno della palude e vengono attaccati dai coccodrilli: Wyatt mette per\u00f2 in salvo Judy, mentre un soldato rimane sbranato. Dopo alcuni giorni, il gruppo decide di dividersi: Shane, Monk e qualche scout vanno per una strada, mentre Wyatt, Tufts, Judy, Duprez e il resto degli scout ne prende un'altra. Proprio il gruppo di Wyatt incontra nuovamente gli indiani e molti altri vengono uccisi mentre i sopravvissuti fuggono su quattro canoe.\nAlla fine, raggiungono un cimitero dove incontrano un Monk ferito, che avverte che gli altri sono stati catturati, mentre lui \u00e8 riuscito a fuggire. Ma proprio in quel frangente arrivano gli indiani e nella fuga, Duprez rimane ucciso. Wyatt decide quindi di andare alla ricerca di Shane e degli altri, ma all'accampamento seminole fanno un'amara scoperta: Shane e gli altri sono gi\u00e0 stati tutti dati in pasto ai coccodrilli. Decidono di arrivare al lago dove abita Wyatt ed \u00e8 proprio qui che avviene la battaglia fra Wyatt e il capo dei seminole, nella quale quest'ultimo rimane ucciso. Alla fine Judy e il capitano Wyatt si fidanzano.\nDistribuzione.\nEdizione italiana.\nIl doppiaggio cinematografico del film fu eseguito dalla C.D.C. e diretto da Nicola Fausto Neroni su dialoghi di Ferdinando Contestabile. Il 13 agosto 2011 il film fu trasmesso su Rai 3 con un ridoppiaggio che a partire dal 2017 \u00e8 stato accantonato a favore del doppiaggio cinematografico."}
{"id": "2111298", "revid": "2149408", "url": "https://it.wikipedia.org/wiki?curid=2111298", "title": "Peroni (disambigua)", "text": ""}
{"id": "2111307", "revid": "281901", "url": "https://it.wikipedia.org/wiki?curid=2111307", "title": "Tordo fischietto", "text": ""}
{"id": "2111308", "revid": "1543377", "url": "https://it.wikipedia.org/wiki?curid=2111308", "title": "Guerra di Arauco", "text": "La guerra di Arauco fu un lungo conflitto combattuto tra i coloni spagnoli ed i Mapuche che abitavano la regione dell'Aracaun\u00eda, parte dell'odierno Cile. L'inizio del conflitto viene solitamente fatto combaciare con la battaglia di Reynog\u00fcel\u00e9n, svoltasi nel 1536 tra una spedizione di Diego de Almagro e numerosi gruppi organizzati di soldati Mapuche, vicino al punto di confluenza dei fiumi \u00d1uble e Itata. Il termine, invece, \u00e8 pi\u00f9 complicato da indicare. Dopo il 1609 ogni governatore del Cile teneva dei \"Parlamentos\" con i capi Mapuche, nei quali discutevano il mantenimento del trattato di pace, le cui violazioni erano molto frequenti. \u00c8 genericamente considerata dalla storiografia il conflitto pi\u00f9 lungo della storia.\nCampagne di Pedro de Valdivia (1546\u20131553).\nDurante la prima fase della conquista del Cile, il conquistador spagnolo Pedro de Valdivia condusse una campagna di nove anni con l'obbiettivo di rendere sicura la citt\u00e0 di Santiago del Cile, distrutta l'11 settembre 1541 dai Mapocho guidati da Michimalonco. Valdivia sperava di ampliare il territorio della propria giurisdizione e, nonostante un infortunio dovuto ad una caduta da cavallo, riusc\u00ec a prendere possesso della regione dell'Araucan\u00eda.\nNel 1544 invi\u00f2 una spedizione navale che comprendeva i velieri \"San Pedro\" e \"Santiaguillo\", guidata da Juan Bautista Pastene, nel tentativo di esplorare la costa sud-occidentale del Sudamerica e dello stretto di Magellano. La spedizione salp\u00f2 da Valpara\u00edso, entrando nella baia di San Pedro, ed approdando nelle terre che oggi ospitano Concepci\u00f3n e Valdivia. Dopo aver trovato forti burrasche a sud, decise di tornare a Valparaiso.\nLo stesso Valdivia part\u00ec nel 1546 con 60 cavalieri oltre a guide e portatori locali. Attravers\u00f2 il fiume Itata venendo attaccato dai Mapuche nella battaglia di Quilacura vicino al fiume B\u00edo B\u00edo. Sapendo che era impossibile proseguire in territorio ostile senza maggiori forze torn\u00f2 a Santiago dopo aver trovato il luogo in cui far sorgere una nuova citt\u00e0, l'attuale Penco, ed il sito della prima Concepci\u00f3n.\nFondazione di Concepci\u00f3n, Imperial e Valdivia.\nNel 1550 part\u00ec una nuova spedizione navale guidata da Pastene, ed una di terra composta da 200 spagnoli a cavallo ed a piedi e da numerosi Mapocho ausiliari guidati da Valdivia. L'intenzione era quella di riunirsi sulla costa della Baia di Concepci\u00f3n. La spedizione avanz\u00f2 oltre il fiume Itata ed il Laja, fino alle rive del Bio-Bio. Lungo la strada si scontrarono pi\u00f9 volte con i Mapuche uccidendo molte persone e subendo poche perdite. Dopo aver passato pi\u00f9 di una settimana in quell'area, ed aver trovato un'opposizione crescente, gli spagnoli avanzarono verso il mare attraversando le valli dei fiumi Laja e B\u00edo-B\u00edo, verso la costa di Penco. Si accamparono sulle rive del fiume Andali\u00e9n per due giorni, venendo attaccati la seconda notte da numerosi Araucaniani guidati dal toqui Ainavillo nella battaglia di Andalien. L'attacco notturno si trasform\u00f2 in una sanguinosa battaglia, dove gli spagnoli subirono una perdita e molti feriti, soprattutto cavalli. Dopo un giorno passato a curare le ferite proseguirono verso il luogo d'incontro di Concepci\u00f3n. Qui Valdivia inizi\u00f2 la costruzione di un forte che, col tempo, si trasform\u00f2 nella citt\u00e0 di Penco.\nIl 23 febbraio la flotta di Pastene giunse alla baia, fecero provviste, assoldarono rinforzi e fornirono il materiale necessario per la terminazione dei lavori di costruzione del forte. Il 1\u00ba marzo Valdivia fond\u00f2 la citt\u00e0 di Concepci\u00f3n del Nuevo Extremo. Il 3 marzo il forte fu pronto, e sub\u00ec il primo attacco nove giorni dopo dalla pi\u00f9 grande forza Mapuche mai vista in quella che \u00e8 diventata nota come battaglia di Penco. Gli indigeni furono sconfitti e respinti nonostante le limitate forze a disposizione degli spagnoli. Nonostante la successiva sottomissione delle trib\u00f9 locali, Valdivia mand\u00f2 un emissario presso il vicer\u00e9 del Per\u00f9 per chiedere nuove forze; sapeva che sarebbe stato impossibile completare la conquista dell'Araucan\u00eda con i pochi uomini che aveva. Dopo aver ricevuto i rinforzi a Concepci\u00f3n nel 1551, organizz\u00f2 una nuova spedizione per fondare il forte di La Imperial sulle rive del fiume Imperial. Torn\u00f2 poi a Concepci\u00f3n per preparare una nuova spedizione ed aspettare i rinforzi che il vicer\u00e9 aveva promesso di spedire via nave.\nDopo aver ordinato che le nuove truppe fossero sbarcate a \"Tierras de Valdivia\", scoperta da Pastene in precedenza, Valdivia part\u00ec con 200 soldati verso Forte Imperial. Una volta superato il forte ordin\u00f2 a Jer\u00f3nimo de Alderete di entrare nell'entroterra e stabilire un nuovo forte per difendere il fianco orientale. Alderente raggiunse il lago Villarrica creandovi un forte. Nel frattempo la colonna di Valdivia avanzava verso sud unendosi ai rinforzi mandati dal Per\u00f9, e guidati da Francisco de Villagra. Sul luogo dell'incontro venne fondata la citt\u00e0 di Santa Mar\u00eda la Blanca de Valdivia. Dopo aver stanziato delle truppe in queste citt\u00e0, Valdivia torn\u00f2 alla base di Concepci\u00f3n nel 1552.\nLautaro e la battaglia di Tucapel.\nCon l'obbiettivo di rendere sicure le linee di comunicazione con i fortini meridionali, Valdivia promosse una terza spedizione grazie alla quale cre\u00f2 i forti di Tucapel, Pur\u00e9n, Confines ed Arauco. Gli Araucaniani non opposero resistenza ai conquistadores impegnati nella costruzione dei forti.\nNel 1553 i Mapuche tennero un consiglio in cui, a causa dell'aumento della presenza spagnola sul loro territorio, decisero di muovere guerra. Scelsero quale loro \"toqui\" (capo di guerra) un uomo chiamato Caupolic\u00e1n, e come vice-toqui Lautaro, dato che aveva servito come ausiliario nella cavalleria spagnola, e la sua esperienza gli permetteva di studiare i metodi migliori per combattere gli invasori.\nCon 6000 uomini al proprio servizio Lautaro attacc\u00f2 il forte di Tucapel. Le guarnigioni spagnole furono incapaci di respingere l'assalto e si ritirarono a Pur\u00e9n, mentre Lautaro devastava e dava fuoco al forte preparando i propri uomini al sicuro ritorno degli spagnoli. Valdivia, con una forza ridotta, tent\u00f2 un contrattacco ma venne ben presto circondato, ed il suo esercito fu massacrato dai Mapuche nella battaglia di Tucapel. Si tratt\u00f2 dell'ultima battaglia di Pedro de Valdivia; fu catturato ed ucciso durante la prigionia.\nCampagne di Caupolic\u00e1n e Lautaro (1554\u20131557).\nDopo la sconfitta di Tucapel gli spagnoli riorganizzarono in fretta le proprie forze, rafforzando Forte Imperial ed abbandonando Confines ed Arauco nel tentativo di aumentare le difese a Concepci\u00f3n. La tradizione Araucaniana, per\u00f2, prevedeva una lunga festa per la vittoria che imped\u00ec a Lautaro di forzare la debolezza degli spagnoli come avrebbe voluto. Fu solo a febbraio del 1554 che pot\u00e9 rimettere insieme un'armata di 8000 uomini, giusto in tempo per affrontare una spedizione punitiva guidata da Francisco de Villagra culminata nella battaglia di Marihue\u00f1u.\nNonostante questa nuova vittoria a Lautaro venne nuovamente impedito di approfittare dell'opportunit\u00e0 di inseguire gli spagnoli a causa delle celebrazioni. Quando raggiunse Concepci\u00f3n scopr\u00ec che il forte era gi\u00e0 stato abbandonato. Dopo averlo bruciato non prosegu\u00ec la sua rincorsa, e la campagna si concluse.\nA Santiago Villagra riorganizz\u00f2 le forze, e sempre nel 1554 part\u00ec di nuovo verso Arauco per rafforzare le difese di Imperial e Valdivia, e per permettere alle guarnigioni stanziate in quei luoghi di effettuare razzie tra i vicini insediamenti Mapuche, bruciando case e campi ed uccidendo gli indiani. Il risultato fu una devastazione che provoc\u00f2 carestia ed un'epidemia tra gli ostili Mapuche. Nel frattempo, a nord, cominciarono ad arrivare le notizie delle vittorie di Lautaro. Queste novit\u00e0 portarono alle ribellioni dei sottomessi Promaucaes nella valle del fiume Mataquito e dei Picunche nella valle dell'Aconcagua, ma le rivolte furono represse..\nNel 1555 la Real Audiencia di Lima ordin\u00f2 a Villagra di ricostruire Concepci\u00f3n, compito svolto da Capitan Alvarado e da altri 75 coloni. Quando seppe che era stata ricostruita, Lautaro la attacc\u00f2 di nuovo con 4000 guerrieri. Alvarado tent\u00f2 di sconfiggere l'esercito di Lautaro fuori dalla citt\u00e0 per poi fuggire in citt\u00e0 seguito da Lautaro. Solo 38 spagnoli fuggirono per mare salvandosi dalla seconda distruzione della citt\u00e0. A seguito di questa vittoria, nel 1556, i Promauces mandarono un messaggio ai Mapuche di Arauco promettendo cibo per supportare il loro esercito, e si unirono a loro in una guerra combattuta contro gli spagnoli a Santiago.\nCampagne di Lautaro contro Santiago.\nDopo le vittorie nel sud, ed i messaggi che promettevano aiuto dal nord, Lautaro pianific\u00f2 un assalto a Santiago. A causa della recente epidemia, e della necessit\u00e0 di una campagna contro gli spagnoli che ancora occupavano le citt\u00e0 in territorio Mapuche, non fu in grado di raccogliere molte truppe dall'esercito Mapuche da portare a nord. Dovette rassegnarsi a reclutare guerrieri dai popoli settentrionali che abitavano la valle del Bio Bio, i Mapuche soggiogati ed i Promaucaes che vivevano a nord dell'Itata, esaltati dai precedenti successi di Lautaro.\nEntrando nei territori controllati da Santiago, Lautaro inizi\u00f2 a fare rappresaglie contro i Promaucaes che rifiutavano di unirsi alla lotta, spopolando la terra. Coloro che si salvarono fuggirono in citt\u00e0 alla ricerca di aiuto e protezione.\nNell'ottobre del 1556 raggiunse il fiume Mataquito durante la marcia verso nord. In questo posto costru\u00ec un campo fortificato nei pressi di Teno in un luogo chiamato Peteroa, con l'intenzione di usarlo come campo base per gli attacchi a Santiago. Lautaro sub\u00ec un'imboscata da parte di un piccolo nucleo esplorativo spagnolo. Un gruppo maggiore guidato da Pedro de Villagra in seguito attacc\u00f2 la fortezza di Peteroa per giorni, senza riuscire a prenderla, e furono costretti a ritirarsi a causa di un'inondazione. A causa delle perdite e degli spagnoli che arrivavano a supporto di Villagra, Lautaro si ritir\u00f2 verso il Maule (fiume) sperando di creare un nuovo accampamento. La cavalleria spagnola di Juan God\u00ed\u00f1ez insegu\u00ec Lautaro fino al Maule colpendo gli sbandati, ed uno dei distaccamenti dei ribelli venne raso al suolo. L'esercito di Lautaro tent\u00f2 di reagire, ma venne spinto oltre l'Itata. Capitan God\u00ed\u00f1ez torn\u00f2 vittorioso dall'inseguimento, mettendo molta paura ai Promaucaes punendoli con la distruzione delle loro mandrie, dei campi e delle case, e tagliando qualche testa. Con questa mossa sperava di convincerli a non chiedere pi\u00f9 aiuto ai Mapuche, o a supportarne in qualche modo l'esercito.\nNel gennaio 1557 Francisco de Villagra marc\u00f2 a sud per sostenere le citt\u00e0 rimaste contro i Mapuche guidati da Caupolic\u00e1n. Informato dai propri alleati che la citt\u00e0 di Santiago era stata lasciata meno controllata, Lautaro evit\u00f2 Villagra lasciandolo passare a sud mentre tornava verso Santiago con un nuovo esercito guidato da Panigualgo. I maltrattamenti inflitti da Lautaro agli indigeni refrattari alla rivolta cre\u00f2 dissenso anche tra i suoi alleati, che si staccarono dal suo esercito dopo aver raggiunto il fiume Mataquito a Lora, in seguito alle critiche sulle sue azioni avanzate da un capo alleato di nome Chillan, che accus\u00f2 Lautaro di comportarsi come gli spagnoli. Lautaro cre\u00f2 un nuovo campo fortificato sul Mataquito, in un canneto ai piedi di una collina boscosa. Il luogo di questo campo venne svelato a Villagra dagli indiani locali precedentemente maltrattati da Lautaro. Villagra mand\u00f2 a dire a Juan God\u00ed\u00f1ez, vicino a Santiago, di incontrarlo mentre tornava velocemente a nord. Gli spagnoli si incontrarono con Lautaro, sferrando un attacco a sorpresa sulla collina di Caune, che sovrastava il campo di Lautaro, sulle rive del Mataquito. Il 29 aprile, all'alba, Villagra diede il via alla battaglia di Mataquito. In questa battaglia fu ucciso Lautaro, riportando una vittoria decisiva, distruggendone l'esercito e disperdendo gli alleati.\nCampagne di Caupolic\u00e1n e Garc\u00eda Hurtado de Mendoza.\nDopo la morte di Jer\u00f3nimo de Alderete a Panama mentre tornava in Cile, Garc\u00eda Hurtado de Mendoza fu nominato governatore del Cile ad interim nel 1557, ed immediatamente salp\u00f2 verso dal Per\u00f9 verso sud, con una forza molto pi\u00f9 corposa delle precedenti: 600 soldati, 6 pezzi di artiglieria e 1000 cavalli. Approd\u00f2 a La Serena dove affront\u00f2 i contendenti al titolo di governatore, Francisco de Villagra e Francisco de Aguirre. Li fece arrestare e spedire in Per\u00f9, mettendo i propri uomini a difesa della provincia. Invi\u00f2 la cavalleria via terra, mentre egli salp\u00f2 verso sud in inverno giungendo, all'inizio del giugno 1557, sull'isola di Quiriquina nella baia di Concepci\u00f3n. Ordin\u00f2 ad una parte dei suoi uomini di sbarcare a Penco ricostruendo il forte di Concepci\u00f3n. Un esercito di Mapuche tent\u00f2 di disturbarne la costruzione, ma furono respinti dall'artiglieria. Dopo che la cavalleria arriv\u00f2 da Santiago via terra, Mendoza inizi\u00f2 l'avanzata a sud del Bio-Bio affrontando un nuovo gruppo Mapuche che comprendeva Galvarino, e che tent\u00f2 di fermarne l'avanzata con la battaglia di Lagunillas, ma venendo sconfitti di nuovo dopo una dura lotta. In seguito alla sconfitta, la fortezza indiana di Andalic\u00e1n, accesso ad Arauco, rimase indifesa e fu ben presto catturata dagli spagnoli.\nCaupolic\u00e1n guid\u00f2 i Mapuche nel fallimentare tentativo di bloccare l'avanzata di Mendoza con l'imboscata della battaglia di Millarapue. Dopo altri scontri tra le rovine del forte di Tucapel, Mendoza costru\u00ec forte e citt\u00e0 di Ca\u00f1ete de la Frontera proseguendo a sud. Fond\u00f2 la citt\u00e0 di Osorno esplorando a sud il golfo di Ancud. Caupolic\u00e1n attacc\u00f2 il forte di Ca\u00f1ete aspettando che le porte venissero aperte dal tradimento di uno yanacona, ma fu a sua volta tradito e sconfitto da Alonso de Reinoso. Nonostante fosse riuscito a scappare prima che la cavalleria spagnola fosse pronta ad inseguirlo, fu tradito e catturato sulle montagne da Pedro de Avenda\u00f1o, condannato a morte da Alonso de Reinoso e giustiziato per impalamento a Ca\u00f1ete.\nDopo la morte di Caupolic\u00e1n, Garc\u00eda Hurtado de Mendoza pens\u00f2 di aver soggiogato i Mapuche. Al contrario, il modo in cui mor\u00ec Caupolic\u00e1n convinse i Mapuche a proseguire la lotta tramite una guerriglia in cui non passava giorno senza che qualche yanacona o qualche encomendero non morisse per mano Mapuches. Quando si raggiunsero i 400 yanacona ed i 10 spagnoli uccisi, il governatore cap\u00ec di averli sottovalutati. A Quiapo i Mapuche, guidati dal nuovo toqui Caupolic\u00e1n il Giovane, costruirono un forte che avrebbe dovuto sconsigliare alle forze di Mendoza la marcia verso Arauco per ricostruirvi il forte. Mendoza avanz\u00f2 da Ca\u00f1ete scontrandosi con i Mapuche nella battaglia di Quiapo. Dopo lo scontro Hurtado de Mendoza giustizi\u00f2 molti dei prigionieri, salvando Peteguel\u00e9n, figlio di Cuyomanque, importante cacique della regione di Arauco. Grazie al suo aiuto e a quello del padre riconoscente, fu in grado di contattare buona parte dei capi di Arauco e Tucapel convincendoli a sottomettersi agli spagnoli permettendo la rinascita del forte di Arauco. Mendoza fond\u00f2 anche la citt\u00e0 di San Andr\u00e9s de Los Infantes, non distante dal vecchio forte di Confines.\nNel febbraio del 1561 Filippo II sostitu\u00ec Garc\u00eda Hurtado de Mendoza, mettendo al suo posto colui che aveva sconfitto Lautaro, Francisco de Villagra. Mendoza lasci\u00f2 il Cile convinto di aver battuto i Mapuche. Fu uno dei pochi governatori ad aver ottenuto un certo successo nella guerra. Questo successo era dovuto all'elevato numero di soldati veterani, all'equipaggiamento ed alle armi, oltre al fatto che i Mapuche non avevano altri strateghi del livello di Lautaro.\nI Mapuches accettarono la pace, ma in segreto continuarono a prepararsi ad una nuova rivolta. Poco dopo la sconfitta di Quiapo i capi sopravvissuti si riunirono eleggendo Illanguli\u00e9n come nuovo toqui. Con buona parte dei guerrieri morti o ammalati, e la popolazione decimata dalla guerra, decise di ritirarsi nelle paludi di Lumaco dove rafforzarsi e far crescere una nuova generazione di guerrieri. I Mapuche impararono a lavorare il ferro, ad usare le armi spagnole (comprese armi da fuoco e cannoni), a cavalcare i cavalli catturati ai conquistatori ed a sviluppare le capacit\u00e0 tattiche e strategiche. Le sconfitte inflitte da Mendoza avevano reso i Mapuche un popolo unito, deciso a rinnovare la guerra contro gli spagnoli per recuperare la libert\u00e0.\nSeconda Grande Ribellione dei Mapuche (1561).\nCampagne di Francisco de Villagra.\nLe ostilit\u00e0 ripresero con l'arrivo di Francisco de Villagra al posto di Mendoza. Inizi\u00f2 durante il breve governatorato ad interim di Rodrigo de Quiroga tramite l'assassinio dell'odiato encomendero e corregidor di Ca\u00f1ete, Pedro de Avenda\u00f1o, e di due altri spagnoli nel luglio 1561 nella valle di Puren. Le spedizioni punitive spagnole partite da Angol e da La Imperial obbligarono gli insorti a rifugiarsi nelle paludi Lumaco. La notizia delle uccisioni venne sparsa dai Mapuche dando il via ad una rivolta generale pi\u00f9 grande delle precedenti. Con l'arrivo di Villagra giunse anche l'epidemia di vaiolo che decim\u00f2 le popolazioni native cilene.\nIl toqui di Arauco, Millalelmo, con un piccolo esercito pose un assedio ad Arauco dal 20 maggio al 30 giugno 1562. Alla fine del 1562 i Mapuche guidati da Meuco fortificarono un pucar\u00e1 nella provincia di Mareguano, tre leghe dalla citt\u00e0 di Los Infantes. Arias Pardo Maldonado distrusse il pucar\u00e1 senza per\u00f2 riportare una completa vittoria, dal momento che molti Mapuche fuggirono. In un altro posto il corregidor di Ca\u00f1ete, Juan Lazarte, fu ucciso alle porte di Ca\u00f1ete mentre tentava di recuperare i cavalli rubati da 30 Mapuche.\nI Mapuche ricostruirono il pucar\u00e1 nei pressi di Los Infantes nel gennaio del 1563, ma Pedro de Villagra venne mandato a distruggerlo di nuovo. Fu ricostruito una terza volta, ma stavolta in una posizione difficilmente accessibile alla cavalleria. Molti spagnoli morirono nel tentativo di attaccarlo di nuovo, cadendo in pozzi ben camuffati. In questa azione morirono il figlio del governatore, Pedro de Villagra \"el Mozo\", e 42 altri spagnoli. Questa clamorosa sconfitta obblig\u00f2 il governatore Francisco de Villagra ad ordinare l'abbandono della citt\u00e0 di Ca\u00f1ete. La notizia dell'evacuazione rinfocol\u00f2 gli animi dei ribelli.\nQuando Francisco de Villagra seppe della morte del figlio si ammal\u00f2 e se ne and\u00f2 da Concepcion lasciando al comando il cugino, Pedro de Villagra, a dirigere la campagna. I Mapuche, ora condotti da Colocolo, attaccarono su due fronti i forti di Los Infantes e di Arauco accerchiandoli, ma senza riuscire a conquistarli. Peteg\u00fcelen offr\u00ec agli spagnoli un nuovo trattato di pace che Villagra accett\u00f2, anche se si trattava di un inganno dei Mapuche che avevano bisogno di tempo per effettuare il raccolto nei campi.\nNell'aprile del 1563 i Mapuche ripresero l'assedio di Arauco. Stavolta dur\u00f2 42 giorni e port\u00f2 alla morte di 500 guerrieri indiani, soprattutto per la dissenteria contratta bevendo acqua contaminata. Alla fine scelsero di ritirarsi togliendo l'assedio. Poco dopo Francisco de Villagra mor\u00ec a Concepcion, il 22 giugno 1563, trasmettendo il titolo di governatore ad interim al cugino Pedro de Villagra.\nCampagne di Pedro de Villagra.\nCredendo di avere troppi pochi uomini per mantenere tutte le postazioni in territorio Mapuche, il nuovo governatore Pedro de Villagra ordin\u00f2 l'abbandono di Arauco nel luglio 1563, spostando artiglieria ed i non combattenti via mare mentre le guarnigioni comandate da Lorenzo Bernal del Mercado marciavano tra le piovose montagne ed i fiumi straripati fino ad Angol. I Mapuche distrussero il forte poco dopo la partenza dei soldati, disturbandone la marcia. Considerando la distruzione di Arauco una vittoria, i Mapuche a nord del Bio-bio iniziarono una rivolta.\nNel 1564 Pedro de Villagra prese delle misure per proteggere citt\u00e0 e forti ancora in suo controllo, e raccolse un esercito a Concepcion prendendo uomini da tutti questi luoghi, Sapeva che uno degli obbiettivi Mapuche era l'accerchiamento di Concepcion, e ci si prepar\u00f2 a subire un lungo assedio. Dopo una breve lotta Loble sconfisse nella valle dell'Itata le truppe del capitano Francisco de Vaca, in arrivo da Santiago per rinforzare la citt\u00e0. Millalelmo tese un'imboscata agli spagnoli in arrivo da Angol al seguito di Juan P\u00e9rez de Zurita, presso un guado dell'Andali\u00e9n. Queste due azioni tagliarono i collegamenti via terra tra la citt\u00e0 ed i rinforzi. I sopravvissuti spagnoli si ritirarono a Santiago senza la possibilit\u00e0 di rompere l'assedio a Concepcion. D'altro canto, incoraggiati da queste vittorie nel nord, Illanguli\u00e9n riusc\u00ec a distruggere Los Infantes prima di muovere verso Concepcion.\nPresso Los Infantes l'assedio Mapuche divenne pi\u00f9 duro durante la marcia di avvicinamento alla citt\u00e0. Il comandante Lorenzo Bernal del Mercado giudic\u00f2 i pucar\u00e0 troppo ben difesi per attaccarli finch\u00e9 non venne iniziata la costruzione del terzo nei pressi della citt\u00e0. Nella successiva battaglia di Angol Lorenzo Bernal cacci\u00f2 i Mapuche dai loro pucara inseguendoli lungo il fiume, ed uccidendo Illanguli\u00e9n ed altri 1000 uomini ferendo e catturando i restanti. Dopo la morte di Illanguli\u00e9n il ruolo di toqui fu preso da Paillataru.\nNel frattempo i cacique Millalelmu e Loble, con 20\u00a0000 guerrieri provenienti dall'area di Itata e Bio-Bio, si insediarono dando il via all'assedio di Concepci\u00f3n nel febbraio 1564. I Mapuche entrarono in citt\u00e0, saccheggiarono e bruciarono tutto, obbligando la popolazione a raccogliersi nella fortezza con le guarnigioni di Pedro de Villagra. L'assedio dur\u00f2 due mesi, fino alla fine di marzo, quando giunsero due navi portando il cibo che permise di sopportare l'assedio per molto altro tempo. D'altra parte i Mapuche avevano terminato le scorte di cibo, e cominciavano a trovare difficolt\u00e0 nel mantenere una forza d'assedio tanto elevata. Con l'arrivo della stagione dei raccolti, e ricevendo notizie della battaglia di Angol, si innervosirono al pensiero che le proprie famiglie erano indifese, ed avrebbero potuto venire attaccate da Angol o da Santiago. Tolsero l'assedio il 1\u00ba aprile, tornando a casa fino all'inverno.\nAlla fine dell'assedio Villagra seppe del tentativo di sostituirlo nel ruolo di governatore con Martin Ruiz de Gamboa, figliastro di Rodrigo de Quiroga. Villagra tent\u00f2 di arrestare Gamboa che fugg\u00ec via terra a Santiago, ma Villagra salp\u00f2 per Valpara\u00edso in pochi giorni con i suoi uomini e lo arrest\u00f2 a Santiago. Villagra tent\u00f2 poi di riorganizzare le truppe sopravvissute di Vaca e Zurita a Santiago, portandole a sud nell'ottobre del 1564. Venne rallentato molto, spendendo buona parte del povero tesoro della colonia, ed integrando l'esercito durante l'inverno e la primavera.\nVillagra lasci\u00f2 la citt\u00e0 a met\u00e0 gennaio 1565 con 110 spagnoli e reclutando 800 ausiliari indiani provenienti dai suoi repartimientos durante la marcia verso sud lungo il fiume Maule. Qui si riun\u00ec con 30 spagnoli guidati da Pedro Hernandez de Cordova che stavano controllando la frontiera con i Mapuche. Durante i sette mesi che Villagra pass\u00f2 a Santiago i Mapuche che abitavano a nord del Bio-Bio avevano eretto un forte pucara sul fiume Perquilauqu\u00e9n, bloccando la strada che conduceva a Concepcion e, nella seconda battaglia di Reinohuel\u00e9n, Villagra lo conquist\u00f2 velocemente annientando i Mapuche che lo difendevano. Poco dopo Villagra tese un agguato a Loble che cercava di reclutare nuove forze, non sapendo della sconfitta della battaglia di Tormillan. In seguito Villagra fond\u00f2 il forte \"San Ildefonso\" in quella regione, e fu in grado di sopprimere i Mapuche rivoltosi a nord del Bio-Bio.\nLa guerra durante il comando della Real Audiencia del Chile.\nPoco dopo la fine dalla campagna di Pedro de Villagra, quest'ultimo fu sostituito per ordine del vicer\u00e9 del Per\u00f9 da Rodrigo de Quiroga come governatore (1565). Quiroga lanci\u00f2 una nuova campagna organizzata da Lorenzo Bernal del Mercado che ricostru\u00ec Ca\u00f1ete, ripopolando Arauco nel 1566. Port\u00f2 a termine la conquista dell'isola di Chilo\u00e9, inviando Mart\u00edn Ruiz de Gamboa a fondare la citt\u00e0 di Castro, e facendo pace con i locali Cunco. Quiroga torn\u00f2 per scoprire che era stato sostituito dalla Real Audiencia di Concepcion nell'agosto 1567. A settembre il re affid\u00f2 a Melchor Bravo de Saravia y Sotomayor il comando civile e militare del Cile, attribuendogli il titolo di Governatore. Saravia arriv\u00f2 da Lima nel 1568.\nCampagne tra il 1568 ed il 1598.\nNonostante fossero state fondate le citt\u00e0 ed i forti in territorio Mapuche, tutti i successivi tentativi di conquista spagnoli fallirono. Il Regno del Cile divenne una regione pericolosa, con continui conflitti, in cui divenne veramente difficile portare soldati. Gli spagnoli avrebbero abbandonato quei luoghi se ne avessero temuto la colonizzazione da parte di un'altra potenza coloniale europea. A generali e nobili spagnoli vennero assegnati compiti in Cile nel tentativo di terminare la guerra con i Mapuche.\nCampagne durante il governatorato di Melchor Bravo de Saravia.\nGovernatore Melchor Bravo de Saravia\nCampagne di Rodrigo de Quiroga e Mart\u00edn Ruiz de Gamboa.\nGovernatore Rodrigo de Quiroga\nGovernatore Mart\u00edn Ruiz de Gamboa\nCampagne di Alonso de Sotomayor.\nIl governatore Alonso de Sotomayor giunse in Cile nel 1583 dovendo giudicare le accuse contro il predecessore, divenuto impopolare a causa della Tasa de Gamboa che proibiva il pagamento delle tasse degli indiani tramite il lavoro. Sotomayor assolse Gamboa abolendo per\u00f2 la Tasa de Gamboa e reistituendo la Tasa de Santill\u00e1n, con nuove provvigioni per umanizzare il vecchio sistema, nel tentativo di evitare gli abusi degli encomenderos nei confronti dei nativi.\nSotomayor voleva estendere la conquista del Cile costruendo una serie di forti che si sarerbbero protetti l'un l'altro nelle Molucche. Nel 1584 Sotomayor fond\u00f2 il forte di San Fabi\u00e1n de Conueo a Coelemu assicurando le comunicazioni tra Santiago e Concepcion. Nel 1585 ordin\u00f2 la costruzione dei forti attorno a Catirai, Santo Arbol de la Cruz nel punto in cui il fiume Guaqui confluisce nel Bio Bio, Esp\u00edritu Santo vicino alla foce del Tavolevo, sull'altra sponda del Bio Bio rispetto all'Esp\u00edritu Santo costru\u00ec il Sant\u00edsima Trinidad e nell'alto corso del Culenco il San Jer\u00f3nimo de Millapoa. A Pur\u00e9n eresse un altro forte in cui stanzi\u00f2 una piccola guarnigione.\nSotomayor dovette anche affrontare l'attacco dei pirati britannici di Thomas Cavendish, alla fonda a Quintero il 9 aprile 1587. Il bucaniere fu sconfitto dagli spagnoli, perdendo 10 uomini e proseguendo verso nord lungo la costa del Sudamerica.\nGovernatore Pedro de Viscarra\nCampagne di Mart\u00edn Garc\u00eda O\u00f1ez de Loyola.\nNel settembre del 1592 Mart\u00edn Garc\u00eda \u00d3\u00f1ez de Loyola, famoso per la cattura di T\u00fapac Amaru, fu nominato capitano generale direttamente da Filippo II, che vedeva in lui l'uomo in grado di porre termine alla guerra di Arauco. Loyola insistette nella penetrazione in territorio Mapuche con un esercito di soldati provenienti da Panama. Cre\u00f2 il forte di Santa Cruz de O\u00f1ez sul fiume Rele vicino alla confluenza tra Bio-Bio e Laja nel maggio del 1594. Il forte divenne una citt\u00e0 nel 1595, prendendo il nome di Santa Cruz de Coya. Il 21 dicembre 1598 O\u00f1ez de Loyola divenne il secondo governatore del Cile a morire nella guerra con i Mapuche, sorpreso da Pelantaro nella battaglia di Curalaba.\nFine della conquista spagnola (1598\u20131604).\nRivolta Mapuche del 1598.\nLa battaglia di Curalaba fu l'inizio di una rivolta generale culminata in sei anni di lotta chiamati Distruzione delle Sette Citt\u00e0 che rasero al suolo tutti gli insediamenti spagnoli a sud del B\u00edo B\u00edo (fiume) con l'unica eccezione di Chilo\u00e9. Il vicer\u00e9 del Per\u00f9 nomin\u00f2 subito Francisco de Qui\u00f1\u00f3nez come sostituto dopo la morte di Loyola. Era un militare esperto molto prudente, e con spiccate attitudini per i momenti di crisi che era chiamato ad affrontare. Questo governatore scopr\u00ec il terribile stato in cui versava la colonia, e chiese urgentemente rinforzi. Nel frattempo tent\u00f2 di aiutare quei posti che era possibile difendere. La situazione usc\u00ec ben presto dal suo controllo, nonostante gli sforzi fatti per stabilizzare le cose, e chiese di essere sostituito.\nNel settembre del 1600 Alonso Garc\u00eda de Ram\u00f3n, il vecchio \"maestro de campo\" di Alonso de Sotomayor, assunse il ruolo di Governatore del Cile.\nAlonso de Ribera e la creazione dell'Esercito del Cile.\nIl nuovo governatore Alonso de Ribera arriv\u00f2 a Concepci\u00f3n nel febbraio 1601.\nHuenecura\nXVII secolo.\nCampagne di Alonso Garc\u00eda de Ram\u00f3n.\nAlonso Garc\u00eda de Ram\u00f3n sostitu\u00ec Alonso de Ribera nel ruolo di governatore per la seconda volta nel 1605.\nGuerra difensiva.\nAlonso de Ribera torn\u00f2 come governatore nel 1612 nominato da Filippo III su specifica richiesta di padre Luis de Valdivia. Valdivia era il creatore di un nuovo sistema di guerra difensiva in Cile. Egli progett\u00f2 per La Frontera una frontiera statica che separasse la zona spagnola da quella indigena, permettendo solo ai missionari di andare a sud. Il re fu d'accordo e, nonostante lo stesso Ribera non fosse totalmente convinto, rispett\u00f2 gli ordini reali creando questo nuovo sistema difensivo.\nInsurrezione Mapuche del 1655.\nL'ultima grande rivolta giunse nel 1655 quando i Mapuche guidati da Clentaru schiacciarono gli spagnoli raggiungendo le rive del Maule. Dopo questo evento le tattiche spagnole variarono tra la \"guerra difensiva\" proposta dai missionari gesuiti e gli incontri (parlamenti) con i lonco Mapuche. Questa tattica permise la crescita del commercio aumentando la mestizzazione.\nFine del XVII secolo.\nMarcos Jos\u00e9 de Garro, che fu Governatore Reale del Cile tra il 1682 ed il 1692, propose di iniziare grandi campagne contro i Mapuche al vicer\u00e9 del Per\u00f9, Melchor de Navarra y Rocafull, ed al re di Spagna. Decise di invitare i capi e gli anziani Mapuche ad una conferenza dove sarebbero stati imprigionati, in modo da pacificare l'Regione dell'Araucan\u00eda con relativamente pochi spargimenti di sangue. Nel 1686 re Carlo II rifiut\u00f2 l'idea giudicandola ingannevole. Nel 1685 Garro decret\u00f2 lo spopolamento dell'Isla Mocha, con l'obbiettivo di togliere risorse ai pirati che stavano saccheggiando le coste del Pacifico del Cile. I nativi Mapuche delle isole furono insediati in una riduzione dove oggi sorge Concepci\u00f3n.\nIl governo di Tom\u00e1s Mar\u00edn de Poveda fu segnato dal piccolo focolaio della Guerra di Arauco del 1694, quando il toqui Millalpal fu incitato alla rivolta dalle attivit\u00e0 illegali di Antonio Pedreros contro i machi dei Mapuche. Pedreros mor\u00ec in seguito alle ferite riportate quando tent\u00f2 di attraversare il fiume Quepe per aggredire l'esercito di Millalpal. L'esercito spagnolo del Regno del Cile che attacc\u00f2 Millalpal era guidato dal maestro de campo Alonso de Cordova y Figueroa e dal Sergente maggiore Alonso Cobarrubias. Fu impossibile per Millalpal resistere, e dovette capitolare. Il governatore indisse un parlamento con i Mapuche, scoprendo che Pedreros era stata la causa del conflitto, e stipulando una pace che dur\u00f2 per circa 30 anni.\nXVIII secolo.\nLa rivolta Mapuche del 1723.\nDopo 30 anni di pace la Guerra di Arauco prosegu\u00ec con la\nRivolta Mapuche del 1723.\nRelazioni alla fine del XVIII secolo.\nNonostante i Mapuches non permettessero il libero transito degli huincas (\"bianchi\") nelle zone che consideravano proprie, a partire dal 1780 circa iniziarono ad accettare una limitata presenza spagnola e creola nella loro terra. Col passare del tempo i Mapuche iniziarono ad interagire sempre pi\u00f9 spesso con la cultura ispanico-creola. Iniziarono ad assorbire la cultura occidentale grazie alle scuole per nativi, ambasciatori, fiere e parlamenti. Il parlamento di Negrete del 1803 fu l'ultimo grande parlamento del periodo coloniale del Cile, in cui entrambi i contendenti strinsero pace ed alleanze. Il commercio e l'unione tra spagnoli e Mapuche cre\u00f2, insieme alla mestizzazione, una sorta di ponte tra le due culture. Questo status quo fu mantenuto per tutto il secolo successivo. Rivolte e proteste furono meno frequenti, ma tra i Mapuches rimase l'opposizione alla completa integrazione.\nGuerra cilena di indipendenza e Guerra a muerte.\nDurante la guerra di indipendenza del Cile molti capi Mapuche si allearono con i reali spagnoli che lottavano per ristabilire l'antico ordine coloniale. Il brigadiere Gabino Ga\u00ednza negozi\u00f2 con i capi Mapuche nel parlamento di Quil\u00edn del 1814 ottenendo il loro aiuto contro i patrioti cileni.\nNel 1817 e nel 1818 i sostenitori della corona subirono numerose sconfitte, ma continuarono a resistere nel Cile centrale aiutati dai Mapuches. Jos\u00e9 de San Mart\u00edn, che aveva liberato il Cile centro-settentrionale con Bernardo O'Higgins, lanci\u00f2 una serie di azioni contro le bande armate sulle montagne composte da fuorilegge ed indiani che traevano vantaggio dal caos delle spedizioni militari. Questo periodo della guerra fu in seguito chiamata \"Guerra a muerte\" per le spietate tattiche, dato che n\u00e9 i guerriglieri n\u00e9 i soldati del governo facevano prigionieri. Solo dopo aver liquidato la banda di Vicente Benavides nel 1822 torn\u00f2 la pace nella regione attorno a Concepcion. La pace fu completa solo il 7 gennaio 1825, durante il regno di Ram\u00f3n Freire, quando si tenne il parlamento di Tapihue tra il Cile ed i Mapuche che abitavano a sud del Bio Bio. In questo parlamento venne scelto il fiume come confine tra Cile ed Regione dell'Araucan\u00eda, ponendo fine alla guerra durata 40 anni, e dichiarando la nascita della Repubblica del Cile.\nOccupazione dell'Araucan\u00eda.\nSituazione.\nNel 1860 il presidente cileno Jos\u00e9 Joaqu\u00edn P\u00e9rez Mascayano decise di incorporare il territorio compreso tra il B\u00edo B\u00edo ed il Tolt\u00e9n (l'Araucan\u00eda). Con la proclamazione del Regno di Araucan\u00eda e Patagonia fatta da Or\u00e9lie-Antoine de Tounens divenne una priorit\u00e0 l'incorporazione dell'Araucan\u00eda anche se Or\u00e9lie Antonie non fu mai una vera minaccia.\nLe autorit\u00e0 decisero di applicare il piano proposto dal generale Cornelio Saavedra Rodr\u00edguez che comprendeva un miscuglio di penetrazione militare e culturale con l'autorizzazione dei capi locali. Il piano prevedeva anche la fondazione di citt\u00e0, di strade ed altre infrastrutture pubbliche quali scuole ed ospedali.\nL'occupazione.\nCornelio Saavedra avanz\u00f2 in breve tempo fino al fiume Malleco, fondando la citt\u00e0 di Angol, oltre ai forti di Mulch\u00e9n e Lebu del 1862. Anche da Valdivia le truppe avanzarono con successo lungo costa fino al Tolt\u00e9n. Questo prima fase dell'occupazione venne svolta senza troppa resistenza, ma poco dopo il lonco Quilap\u00e1n fece partire una rivolta nei pressi del fiume Malleco.\nQuando la guerra del Pacifico inizi\u00f2 nel 1879, molte delle truppe del sud furono spostate a nord per combattere Per\u00f9 e Bolivia. Nel 1880 molte trib\u00f9 Mapuche approfittarono della situazione lanciando una serie di attacchi spontanei ai forti cileni lungo la frontiera. Grazie all'esercito che tornava trionfante dalla guerra del Pacifico, il governo di Domingo Santa Mar\u00eda mand\u00f2 la campagna finale per aggregare il territorio Mapuche al Cile. Il colonnello Gregorio Urrutia fu scelto per guidare la forza.\nLa vecchia citt\u00e0 spagnola di Villarrica fu rifondata, insieme alla costruzione dei nuovi forti di Carahue, Lautaro, Pill\u00e1nlelbu, Temuco, Nueva Imperial e Puc\u00f3n. Le trib\u00f9 che abitavano vicino ai forti, e circa 10\u00a0000 Mapuche, furono uccisi nelle schermaglie con l'esercito cileno. Molti sopravvissuti fuggirono sulle montagne dove si unirono ai Pehuenche e ad altre trib\u00f9 fuggite dal territorio argentino. Alcuni gruppi di indigeni furono messi nelle riduzioni e la loro terra venne data ai coloni cileni o stranieri. Alcuni storici fanno coincidere l'occupazione dell'Araucania con la fine della Guerra di Arauco, durata 300 anni.\nConseguenze.\nL'Araucan\u00eda non fu totalmente pacificata in seguito all'annessione, e rimase una terra insicura nonostante gli sforzi militari. Tuttora alcuni gruppi Mapuche continuano a saccheggiare le hacienda situate sulla loro antica terra. Con la costruzione del viadotto di Malleco del 1890 la regione \u00e8 diventata pi\u00f9 accessibile, e la colonizzazione verso sud \u00e8 ripresa."}
{"id": "2111309", "revid": "216538", "url": "https://it.wikipedia.org/wiki?curid=2111309", "title": "Monaco di Baviera 1972", "text": ""}
{"id": "2111313", "revid": "767487", "url": "https://it.wikipedia.org/wiki?curid=2111313", "title": "Marija \u0160esti\u0107", "text": "Nel 2005 si classifica quarta nelle selezioni nazionali per l'accesso all'Eurovision mentre nel 2007, aggiudicandosi le competizione nazionale, ha rappresentato la Bosnia ed Erzegovina all'Eurovision Song Contest 2007 tenutosi ad Helsinki con la canzone \"Rijeka bez imena\", ottenendo un successo internazionale."}
{"id": "2111316", "revid": "767487", "url": "https://it.wikipedia.org/wiki?curid=2111316", "title": "Valle Fiorita", "text": "Valle Fiorita o Pianoro delle forme \u00e8 una valle del Parco nazionale d'Abruzzo, Lazio e Molise, situata nel comune di Pizzone a cavallo del confine con Alfedena, a un'altezza di 1400 m s.l.m.\nLuoghi d'interesse naturalistico.\nSi raggiunge a partire dai due comuni, tramite la \"strada provinciale di Pizzone\" o \"Via del Lago\", come viene chiamata dagli alfedenesi. La strada, di alto interesse naturalistico, \u00e8 interamente delimitata da boschi, con alcuni faggi unici nel loro genere per aver la forma del tronco contorta e molto spessa. Caratteristica anche la chioma molto larga.\nDalla valle \u00e8 possibile raggiungere il vicino Monte Meta, che a quota 2.242\u00a0m \u00e8 una delle maggiori cime dell'Appennino Abruzzese.\nMolta presenza di cervi, facile avvistamento."}
{"id": "2111317", "revid": "7082", "url": "https://it.wikipedia.org/wiki?curid=2111317", "title": "Pianoro delle Forme", "text": ""}
{"id": "2111325", "revid": "4711", "url": "https://it.wikipedia.org/wiki?curid=2111325", "title": "NBA All-Star Game 2005", "text": ""}
{"id": "2111329", "revid": "1573940", "url": "https://it.wikipedia.org/wiki?curid=2111329", "title": "Centrolabrus melanocercus", "text": "Centrolabrus melanocercus (), conosciuto in italiano come tordo codanera, \u00e8 un pesce osseo marino della famiglia Labridae.\nDistribuzione e habitat.\n\u00c8 una specie endemica del mar Mediterraneo e del mar di Marmara. \u00c8 assente o rara nella parte pi\u00f9 orientale del Mediterraneo, nel nord del mar Adriatico, dal mar Egeo settentrionale e dal mar Nero. Non \u00e8 comune nei mari italiani.\nVive prevalentemente nelle praterie di \"Posidonia oceanica\", pi\u00f9 raramente si pu\u00f2 incontrare tra le rocce con folta vegetazione. Vive a basse profondit\u00e0.\nDescrizione.\nSi caratterizza per la piccolezza della bocca, il muso breve e la sagoma particolarmente allungata. Il carattere pi\u00f9 importante per il riconoscimento \u00e8 comunque la livrea. Le femmine ed i giovani hanno dorso beige, fianchi dorati o giallognoli e pinna caudale interamente nera o blu molto scuro, spesso con un bordo chiaro o azzurro. Alcune linee blu possono essere presenti nella parte inferiore della testa e sotto l'opercolo. I maschi adulti hanno una livrea del tutto diversa, il colore di fondo tende al blu sul dorso e al violaceo sui fianchi mentre ventre e gola sono gialli. Tutto il corpo \u00e8 coperto di fitte linee ondulate ed irregolari azzurre, le pinne sono giallastre o marroni, la caudale non \u00e8 nera ma brunastra con ocelli blu e gli occhi sono gialli.\nMisura fino a 14 cm.\nBiologia.\nSolitario. Si trova spesso in acque libere, lontane dal fondo. Presenta un comportamento da \u201cpesce pulitore\u201c come il noto labride indopacifico \"Labroides dimidiatus\": si avvicina agli altri pesci, anche pi\u00f9 grandi e ripulisce la loro pelle dai parassiti. Tra i \"clienti\" pi\u00f9 frequenti ci sono altri Labridae, saraghi, mennole e perchie. \u00c8 molto territoriale con gli individui della sua specie.\nAlimentazione.\nSi ciba di invertebrati bentonici come crostacei (soprattutto anfipodi e copepodi), vermi marini, briozoi e celenterati idrozoi.\nRiproduzione.\nSi riproduce in primavera e all'inizio dell'estate. Il maschio non fabbrica un nido vero e proprio come in molti congeneri ma sceglie un ciuffo dell'alga bruna \"Cystoseira\" dove la femmina depone le uova dopo di che sorveglia \nil \"nido\" fino alla schiusa.\nPesca.\nViene talvolta catturato con le reti da posta e con altri attrezzi costieri mentre non abbocca agli ami. Ha scarso valore alimentare come quasi tutti i Labridae mediterranei, \u00e8 adatto solo per la preparazione della zuppa di pesce.\nConservazione.\nQuesta specie non \u00e8 minacciata. Le popolazioni, seppur con abbondanza variabile da zona a zona dell'areale, sono stabili."}
{"id": "2111337", "revid": "287204", "url": "https://it.wikipedia.org/wiki?curid=2111337", "title": "I problemi del Millennio", "text": "I problemi del Millennio: I sette enigmi matematici irrisolti del nostro tempo (\"The Millennium Problems: the Seven Greatest Unsolved Mathematical Puzzles of Our Time\") \u00e8 un saggio in cui il matematico Keith Devlin affronta in maniera accessibile al grande pubblico una tematica complessa quale \u00e8 quella dei sette problemi matematici per la risoluzione dei quali il Clay Mathematics Institute ha posto in palio la cifra di un milione di dollari.\nCentinaia di matematici studiano da anni come risolvere questi problemi il cui solo enunciato, alla maggior parte dei profani risulta inaccessibile. Merito di Devlin \u00e8, attraverso anche excursus storici e con l'ausilio di matematica delle scuole superiori, di aver reso comprensibile cosa sono questi \"Everest\" della matematica e cosa potremmo aspettarci se venissero risolti.\nContenuti.\nI sette problemi esposti sono:"}
{"id": "2111340", "revid": "1573940", "url": "https://it.wikipedia.org/wiki?curid=2111340", "title": "Symphodus mediterraneus", "text": "Symphodus mediterraneus (), conosciuto in italiano come tordo rosso, \u00e8 un pesce osseo marino della famiglia Labridae.\nDistribuzione e habitat.\n\u00c8 presente in tutto il mar Mediterraneo ed in un ristretto settore dell'oceano Atlantico attorno allo stretto di Gibilterra, tra il Portogallo ed il nord del Marocco, oltre che alle isole Azzorre e Madera. \u00c8 molto comune nei mari italiani.\nSi incontra soprattutto nelle praterie di posidonia ed anche su fondi rocciosi ricchi di vegetazione e sulle pareti verticali fino ad una profondit\u00e0 di una ventina di metri. Durante la stagione fredda staziona a maggiori profondit\u00e0.\nDescrizione.\nSimile come forma generale agli altri \"Symphodus\" ma piuttosto tozzo.\nLa livrea ha un colore di fondo bruno rossastro o marrone (talvolta verde negli esemplari che vivono nei posidonieti) e sono presenti due macchie scure, una alla base della pinna pettorale, pi\u00f9 vistosa nel maschio ed una nella parte alta del peduncolo caudale che pu\u00f2 avere un bordo chiaro o essere sostituita da due barre verticali scure. La femmina ed i giovani (livrea primaria) sono in genere brunastri con ventre roseo o verdastro con fasce indistinte chiare sui fianchi; i maschi (livrea secondaria) sono invece piuttosto colorati con dorso bruno, fianchi rossastri spesso con fasce chiare verticali e linee e punti blu elettrico su tutto il corpo e la testa. Sempre nel maschio gola e ventre sono azzurri, cos\u00ec anche le labbra, che per\u00f2 possono essere arancio; le pinne pettorali hanno la base giallo vivo. Tutte le livree sono molto meno vivaci in inverno. Gli esemplari morti spesso sono di un uniforme color rosa salmone.\nArriva ad una lunghezza massima di 18 cm.\nBiologia.\nVive in coppie.\nRiproduzione.\n\u00c8 primaverile-estiva, il maschio prepara un nido semisferico di alghe cementate con sabbia e lo difende strenuamente dai predatori.\nAlimentazione.\nSi nutre di invertebrati bentonici come molluschi (soprattutto gasteropodi, bivalvi e chitoni), anellidi tubicoli, ricci di mare e briozoi.\nPesca.\nAbbocca voracemente alle lenze innescate con qualsiasi esca animale e inoltre finisce di frequente in tramagli e nasse ma viene consumato solo nella zuppa di pesce."}
{"id": "2111344", "revid": "228587", "url": "https://it.wikipedia.org/wiki?curid=2111344", "title": "Justice (serie televisiva 1971)", "text": "Justice \u00e8 una serie televisiva britannica andata in onda dall'8 agosto 1971 al 16 settembre 1974 su ITV.\nLa serie vede protagonista Margaret Lockwood nei panni di Harriet Peterson, una barrister dell'Inghilterra del nord coinvolta in una relazione sentimentale con il dottor Ian Moody. Prodotta dalla Yorkshire Television, \u00e8 basata approssimativamente su \"Justice Is a Woman\", un episodio della serie \"ITV Playhouse\" trasmesso nel 1969, nel quale Lockwood aveva interpretato la medesima parte.\nIl tema musicale \u00e8 \"Crown Imperial\" di William Turner Walton."}
{"id": "2111349", "revid": "281901", "url": "https://it.wikipedia.org/wiki?curid=2111349", "title": "Tordo rosso", "text": ""}
{"id": "2111352", "revid": "120932182", "url": "https://it.wikipedia.org/wiki?curid=2111352", "title": "Le Sirac", "text": "Le Sirac (3.441 ) \u00e8 una montagna del Massiccio des \u00c9crins nelle Alpi del Delfinato.\n\u00c8 possibile salire sulla vetta passando dal \"rifugio de Vallonpierre\" (2.271\u00a0m). "}
{"id": "2111354", "revid": "486946", "url": "https://it.wikipedia.org/wiki?curid=2111354", "title": "Tordo codanera", "text": ""}
{"id": "2111364", "revid": "767487", "url": "https://it.wikipedia.org/wiki?curid=2111364", "title": "Otello Boccaccini", "text": "Biografia.\nUltimo di sedici figli di Oreste ed Elvira Boccaccini, una famiglia contadina, intraprende giovanissimo la carriera sportiva insieme all'amico Gino Bartali, della vicina Ponte a Ema, preferendo per\u00f2, alle gare ciclistiche, quelle atletiche, emergendo, a livello locale, nel Salto in alto e in lungo.\nDopo il servizio militare svolto a Civitavecchia all'ottavo Centro Automobilisti, s'interessa al canto, facendosi in breve nel paese la fama di ottimo cantante. Sul finire del 1938 l'EIAR indice il primo concorso per voci nuove \"Gara nazionale per gli artisti della canzone\". Boccaccini partecipa alla selezione toscana e, ascoltato dal maestro Tito Petralia, viene prescelto tra centinaia di aspiranti per la finalissima che si tenne la sera del 18 gennaio 1939 davanti ai microfoni del Teatro di Radio Torino . Insieme a lui una nutrita schiera di futuri divi della radio, Alfredo Clerici, Gilberto Mazzi, Michele Montanari, Aldo Masca e di nove \"stelline\" fra cui Lina Termini, Maria Jottini e Maria Luisa Dell'Amore. Boccaccini si esib\u00ec cantando \"Chitarratella\" di Ruccione - Bonagura, che sar\u00e0 il suo cavallo di battaglia, e \"Serenata a Manola\" di Bixio Cherubini. Il grande successo personale che ottenne lo port\u00f2 a debuttare ufficialmente nell'EIAR il 26 gennaio 1939 nell'orchestra dello stesso maestro Petralia a Radio Torino, diventando subito un beniamino del pubblico.\nL'anno successivo interpreta se stesso nel film di Giacomo Gentilomo \"Ecco la radio!\", dedicato ai fasti dell'ente radiofonico di stato.\nTra i suoi successi pi\u00f9 grandi, si ricordano: \"Chitarratella\", \"Questa sera da me\", \"Canzone a Maria\", \"Ritorna a Napoli\", \"Serenata a Manola\", \"La piccinina\", \"Madonna fiorentina\", \"Serenata a chi mi pare, Sulla carrozzella, Firenze sogna, Maria Mar\u00ec, Tango nella notte, Amare, Serenata a Firenze;\" mentre, accompagnato dal Trio Lescano: \"Questa sera da me\", Bel soldatin, Canto di pastorello, Cuori nella tormenta, Rosalpina, Rumba capricciosa, Se tu mi parli e.\nLa sua popolarit\u00e0 durer\u00e0 almeno fino al 1945, dopo la fine della seconda guerra mondiale. Terminato il periodo dei successi, ritorna in Toscana, dove apre un'attivit\u00e0 commerciale.\n\u00c8 sepolto nel cimitero comunale di San Martino a Strada di Grassina, suo paese natale, accanto alla moglie."}
{"id": "2111368", "revid": "1444886", "url": "https://it.wikipedia.org/wiki?curid=2111368", "title": "Ansaldo Meccanico Nucleare", "text": "Ansaldo Meccanico Nucleare S.p.A. (AMN S.p.A.) era un'azienda italiana che operava nel settore dell'energia nucleare. Faceva parte dell'allora Gruppo IRI-Ansaldo.\nStoria.\nAnsaldo Meccanico Nucleare S.p.A. viene fondata a Genova il 7 novembre 1966 come fusione tra lo Stabilimento Meccanico di Ansaldo e le Fonderie di Multedo, sempre di Ansaldo, con 4\u00a0000 dipendenti.\nNel 1967 con General Electric d\u00e0 vita a Fabbricazioni Nucleari S.p.A. e costruisce lo Stabilimento per combustibile nucleare di Bosco Marengo.\nNel 1969 Enel chiede ad AMN S.p.A. la costruzione della centrale nucleare di Caorso che viene realizzata in collaborazione con Enel stessa e General Electric Technical Services Co. e inaugurata nel 1978.\nNel 1972 con AGIP Nucleare costituisce Nucleare Italiana Reattori Avanzati S.p.A. (NIRA S.p.A.).\nNel 1973 si aggiudica la costruzione dei due reattori per la centrale elettronucleare Alto Lazio di Montalto di Castro.\nL'11 febbraio 1981 diventa Ansaldo Impianti S.p.A..\nNel corso del programma nucleare italiano \u00e8 stata la societ\u00e0 che ha prodotto i reattori nucleari provati (refrigerati ad acqua bollente) su licenza della General Electric e si era preparata a sviluppare il reattore nucleare ad acqua pressurizzata che doveva costituire l'elemento fondamentale del PUN, su licenza Westinghouse, abbandonato insieme al resto con il referendum del 1987.\nNel 1989 si fonde con NIRA S.p.A. e d\u00e0 vita ad Ansaldo Nucleare S.p.A.."}
{"id": "2111371", "revid": "228587", "url": "https://it.wikipedia.org/wiki?curid=2111371", "title": "Unison (VHS)", "text": "Unison \u00e8 il primo home video dell'artista canadese C\u00e9line Dion, pubblicato su VHS il 2 luglio 1991.\nDescrizione.\nInclude i video del suo primo album anglofono \"Unison\". Include l'interpretazione live inedita di \"Calling You\", cover di Javetta Steele poi inserita nell'album live \"\u00c0 l'Olympia\", ed una nuova versione del successo della Dion \"Where Does My Heart Beat Now\", (la versione canadese black and white mixata con quella delle interpretazioni negli USA), pi\u00f9 interviste esclusive di C\u00e9line a casa sua.\nTre video (\"D\u00e9livre-moi\", \"Have a Heart\", e \"Calling You\") sono stati filmati durante l'Unison Tour al Winter Garden Theatre di Toronto, in Canada e parte dello speciale TV del 1991 sul canale MusiMax.\nNegli USA \u00e8 stata inclusa la versione statunitense di \"(If There Was) Any Other Way\" del 1991, in Canada quella canadese del 1990. La VHS \u00e8 stata realizzata in francese e inglese, con interviste simili nelle due lingue.\nNon \u00e8 ancora stato pubblicato su DVD.\nHa ottenuto il disco d'oro in Canada per aver venduto pi\u00f9 di 50.000 copie."}
{"id": "2111372", "revid": "1573940", "url": "https://it.wikipedia.org/wiki?curid=2111372", "title": "Spondyliosoma cantharus", "text": "La tanuta (Spondyliosoma cantharus ), noto anche come cantaro, \u00e8 un pesce di mare della famiglia Sparidae.\nDescrizione.\nL'aspetto di questo pesce varia tantissimo con l'et\u00e0. I giovani esemplari fino a 6-7 cm sono simili come forma a giovani saraghi o salpe, con l'aumentare delle dimensioni la forma del corpo si fa tozza ed il profilo alto; i maschi adulti hanno una marcata gibbosit\u00e0 cefalica e la fronte concava.\nLa livrea \u00e8 grigiastra con linee longitudinali giallastre ed azzurre nelle femmine e nei giovani; questi ultimi possono avere alcune fasce verticali scure. I maschi adulti sono blu vivo con fasce scure su dorso e testa ed una macchia scura sull'occhio (assomiglia alla maschera di Zorro). Un altro modello di colorazione (pi\u00f9 diffuso nei pesci atlantici) del maschio \u00e8 grigio molto scuro con un paio di bande bianche verticali sui fianchi.\nPu\u00f2 misurare fino a 50 cm.\nBiologia.\nSpecie confidente quando \u00e8 giovane mentre gli adulti sono molto sospettosi e difficili da avvicinare.\nRiproduzione.\n\u00c8 l'unica specie di sparidi mediterranei a non deporre uova pelagiche, un nido, infatti, viene costruito dal maschio in uno spiazzo sabbioso e le uova aderiscono tra loro ed al substrato. Si riproduce in primavera. \u00c8 ermafrodita proterogino, i giovani sono tutte femmine, mentre i vecchi esemplari sono maschi.\nAlimentazione.\nSi ciba di invertebrati, soprattutto piccoli Crostacei e Policheti.\nDistribuzione e habitat.\n\u00c8 uno degli sparidi a distribuzione pi\u00f9 settentrionale, si trova infatti a nord fino alla Scandinavia mentre a sud raggiunge l'Angola. \u00c8 presente in tutto il mar Mediterraneo ed \u00e8 molto rara nel mar Nero. \u00c8 diffusa sulle coste italiche ma tende a concentrarsi in poche aree adatte e ad essere rara tutto attorno.\nIn questa specie i giovani occupano ambienti assai diversi da quelli degli adulti dato che si trovano su fondi coperti da praterie di Posidonia oceanica anche in acque basse; gli esemplari maturi invece preferiscono i fondi duri da 10 a 100 metri di profondit\u00e0. \u00c8 particolarmente comune al cappello delle secche al largo o nei pressi di scogli e piccole isole che si elevino da fondali profondi.\nPesca.\nSi pesca sia con la canna dalla barca che con le reti. Le carni sono buone, come quelle dei saraghi. In Liguria e Costa azzurra \u00e8 invece considerata un pesce di scarsa qualit\u00e0, come dimostrano il detto ligure \"a tan\u00fba ne cheutta ne cr\u00fba\" e l'equivalente occitano \"la tanudo ni cuecho ni crudo\"."}
{"id": "2111376", "revid": "281901", "url": "https://it.wikipedia.org/wiki?curid=2111376", "title": "Tanuta", "text": ""}
{"id": "2111380", "revid": "15756", "url": "https://it.wikipedia.org/wiki?curid=2111380", "title": "Focer\u00f2", "text": "Focer\u00f2 \u00e8 un territorio dei Nebrodi, dove, probabilmente tra il 1094 ed 1100, il gran conte Ruggero I d'Altavilla decise di raccogliere tutti i prigionieri, non legittimamente detenuti di Calabria e di Sicilia, nel tentativo di ripopolarne le aree boschive ed incolte che lo caratterizzava. La zona \u00e8 compresa tra Capo d'Orlando ad ovest, Capo Tindari ad est e Polverello a sud. L'area ricade oggi negli ambiti amministrativi dei comuni di Brolo, Piraino, Ficarra, Sinagra, Sant'Angelo di Brolo, Raccuja e San Piero Patti, Gioiosa Marea.\nStoria.\n e i misfatti e le sopraffazioni di Algeri, forse signore di Ficarra, conservata nell'Archivio Capitolare della Cattedrale di Patti e pubblicata da Salvatore Cusa.\nNella regione di Focer\u00f2 esisteva gi\u00e0 una fortezza, nei pressi del quale il Gran Conte Ruggero I d'Altavilla ordin\u00f2 di costruire una torre, visibile a distanza da Mileto. Cinquecento famiglie, radunate nell'area tra \"Lirivin e Maili,\" due localit\u00e0 corrispondenti probabilmente alle odierne Oliveri e Milazzo, furono trasferite a Focer\u00f2 dove con il loro insediamento si procedette ad una suddivisione del territorio curato da dodici arconti.\nAlla morte del Gran Conte, avvenuta nel 1100, segu\u00ec la distruzione del castello, per responsabilit\u00e0 degli arconti che allora dominavano a Focer\u00f2, e la successiva ricostruzione ad opera di Adelasia, dopo la vittoria sui proprietari terrieri ribelli.\nA far precipitare la situazione, nella desolazione che \u00e8 seguita dopo la morte della contessa, avvenuta nel 1118, fu la guerra civile, la terza, ad opera di Algeri con l'usurpazione dei terreni e la dispersione dei villani demaniali.\nLa Lettera.\nIl lettera del 1141 contiene anche la descrizione degli originali confini del territorio di \"Facer\u00f2\", precedenti alla morte del conte Ruggero. A nord la linea costiera tra la foce del torrente \"Zappardino\" e quella del torrente \"Brolo ;\" ad est il corso del torrente Zappardino, dalla linea di crinale, nel tratto tra monte \"Fossa della Neve - monte dei Saraceni\". A sud un cuneo che da \"Fontana del Re\" si allarga seguendo il crinale sino a toccare due localit\u00e0, \"Tre Fontane e Kissopetron\", da identificarsi probabilmente nel \"monte Mastrangelo\", mentre a ovest segue infine il corso superiore della fiumara di Sinagra sino a S. Caterina sotto Ficarra, dopodich\u00e9 si allarga ad occidente verso Matina per seguire quindi il corso del torrente Brolo fino al mare. La lettera di denunzia del 1141 avvi\u00f2 un contenzioso ripreso da altri documenti che condusse ad una revisione dei confini della regione nel 1142 ad opera di Filippo, figlio di Leone logoteta, e stratigoto di tutta la Val Demone, in vista dell'attribuzione del territorio alla chiesa di S. Bartolomeo di Lipari, in adempimento delle ultime volont\u00e0 della regina Adelasia del Vasto.\nL'annullamento della divisione territoriale.\nTuttavia l'individuazione dei confini del territorio di Focer\u00f2 non fu sufficiente ad accontentare tutte le parti in causa, tanto da indurre re Ruggero II ad annullare la divisione effettuata dallo stratigoto Filippo, ed a disporre una nuova delimitazione con nuovi \"testes divisores\". Ultimati i nuovi lavori, e adempiendo alle ultime volont\u00e0 della madre, il sovrano don\u00f2 a Giovanni, catecumeno di Patti, il territorio di Focer\u00f2 attraverso la stipula di un diploma bilingue, in greco e in latino. \u00c8 indubbia, a causa della revisione, la riduzione a Nord del territorio di Focer\u00f2, rispetto alla configurazione originaria ricavata dal conte Ruggero, con l'esclusione di una porzione oggi rientrante nei limiti amministrativi del comune di Piraino e forse, a sud, di porzioni di territorio oggi facenti parte dei comuni di Raccuja e di San Piero Patti : quasi tutto il territorio, compreso tra la costa a nord e la linea che, pi\u00f9 a sud, attraversando il fiume di \"S. Angelo\", unisce \"S. Costantino\" al \"monte Brignolo\", e rientrante oggi nei limiti amministrativi del comune di Piraino, era tagliato fuori dalla nuova delimitazione. Questa porzione divenne gi\u00e0 allora parte del bosco di Ficarra, quindi probabilmente possesso di Algeri, e sempre facente parte del territorio omonimo. Tale configurazione territoriale sicuramente la ritroviamo nel 1249 al momento dell'inquisizione sulla consistenza, redditi, confini del casale di Sinagra e di una parte del bosco di Ficarra. Nel tempo stesso, all'interno del territorio, Ruggero II escluse dalla concessione il monastero di S. Angelo esistente sopra il fiume \"Lizic\u00f2,\" situato all'interno del territorio donato.\nIl passaggio al vescovato di Patti.\nNei secoli successivi il feudo di Focer\u00f2 appartenne al vescovato di Patti subendo ulteriori riduzioni territoriali.\nTra le indicazioni fornite dai documenti medioevali e i dati provenienti dal terreno hanno orientato le ricerche dell'insediamento di Focer\u00f2 verso una zona del versante collinare, esposto ad ovest, ricco di risorse idriche, compreso tra il bacino idrografico del torrente Zangaria a nord e quello del torrente Marcurella a sud immediatamente al di sotto di monte Fossa della Neve (1050 m s.l.m.), picco lungo la cresta che dal crinale dei Nebrodi si distacca correndo in direzione nord verso la costa.\nL'area \u00e8 costeggiata lungo i margini da un antico percorso che dalla costa, ed in particolare da Gioiosa Guardia, si inoltrava verso l'entroterra per Santa Domenica e Randazzo, ai piedi settentrionali dell'Etna, verso Catania.\nUn nuovo insediamento.\nNel maggio 2008 fu segnalato alla Soprintendenza di Messina il rinvenimento, in un'area a ridosso del torrente Zangaria, di materiale ceramico di et\u00e0 ellenistica (IV-III secolo a.C.) in cui spiccano frammenti di anfore, di ceramiche a vernice nera dell'ultima fase, un peso da telaio piramidale ed alcune fuseruole Va evidenziato come il toponimo \"Ph\u00f4kair\u00f2n\" o \"Ph\u00f4kair\u00f2s\" sia un possibile richiamo al \"Chorion di Lentini\" di et\u00e0 classica denominato \"Ph\u00f4keai\" o \"Ph\u00f4kaiai\", ricordato insieme ad un altro avamposto lentinese denominato, in un passo di Tucidide, \"Brikinnai\" . Le due localit\u00e0 sono state sinora ricercate a grande distanza da S. Angelo di Brolo, ma \u00e8 assai singolare la coincidenza di due possibili esiti di questi antichi toponimi greci nell'area, ovvero rispettivamente \"Brichinnai\", Librizzi e Focer\u00f2 nella Sant'Angelo medievale."}
{"id": "2111381", "revid": "3732", "url": "https://it.wikipedia.org/wiki?curid=2111381", "title": "Fortitudo Pallacanestro Bologna 103", "text": "La Fortitudo Pallacanestro Bologna 103, o pi\u00f9 semplicemente Fortitudo Bologna, \u00e8 una societ\u00e0 di pallacanestro con sede a Bologna.\nNata nel 1932 in seno alla \"Societ\u00e0 Ginnastica Fortitudo\", dalla quale nel 1962 fu separata come Sezione Autonoma come Fortitudo Pallacanestro Bologna, con codice di affiliazione 00103 (da cui la nuova denominazione), fu radiata dalla FIP il 14 luglio 2012 per inadempienze economiche e fall\u00ec il 13 settembre dello stesso anno. La societ\u00e0 fu ricostituita nel 2013 con il nome attuale dopo aver acquisito l'avviamento e la bacheca del vecchio sodalizio.\nNel corso della sua storia ha vinto: 2 Scudetti, 1 Coppa Italia, 2 Supercoppe italiane, 1 Campionato italiano dilettanti, 1 Coppa Italia LNP Serie A Dilettanti, 2 Supercoppe LNP.\nStoria.\nDagli inizi agli anni 1960.\nFondata nel 1932 all'interno della \u00abSociet\u00e0 Ginnastica Fortitudo\u00bb (comunemente chiamata \"Casa Madre\", nata il 3 ottobre 1901 all'interno della Palestra all'aperto chiamata Ricreatorio San Felice, di cui faceva parte la Tribuna Casolini), la Fortitudo Pallacanestro S.r.l. \u00e8 una delle due squadre di pallacanestro di Bologna, assieme alla Virtus. Degli anni pionieristici della societ\u00e0 vanno ricordati il presidente prof. Luigi Pasquinelli e don Lino Sabbioni (direttore dal 1948 al 1953), che alla fine degli anni quaranta ridettero vita a una societ\u00e0 azzerata economicamente e distrutta fisicamente dai bombardamenti.\nNata nella storica palestra Furla ubicata nel centro della citt\u00e0 (via San Felice 103), fino agli anni novanta la societ\u00e0 non disponeva di mezzi economici rilevanti, potendo per\u00f2 contare su un pubblico estremamente \"caldo\" tra cui la Fossa dei Leoni, gruppo di tifosi organizzati nato nel 1970.\nNel 1962-63 la pallacanestro divent\u00f2 Sezione Autonoma, come fece il baseball, e pur rimanendo nella sede storica della Casa Madre intraprese una strada autonoma che port\u00f2, nello stesso anno e grazie al giocatore Gianni Paolucci, ad avere il suo primo sponsor: la Ferm, azienda bolognese di macchine utensili.\nIl 12 agosto 1966 la Fortitudo approd\u00f2 in Serie A grazie all'acquisto di una societ\u00e0 bolognese che aveva deciso di terminare la propria storia cestistica, la Sant'Agostino. L'accordo fu raggiunto attorno a un tavolo del Ristorante \"i Franco\" di via della Grada, fra Gino Galletti per la Sant'Agostino e Pietro Lucchini, Bruno Mezzadri, Beppe Lamberti e Piero Parisini per la Fortitudo. L'acquisto cost\u00f2 20 milioni di lire. Cos\u00ec la Fortitudo approd\u00f2 in Serie A 1966-67. Dopo un difficile inizio di campionato, la squadra riusc\u00ec a ottenere la salvezza all'ultima giornata anche grazie alla prima vittoria contro la blasonata Virtus Pallacanestro Bologna, il 19 marzo 1967. L'anno seguente la Fortitudo, abbinata al marchio di gelati Eldorado che sarebbe rimasto lo sponsor sino al 1972, raggiunse la finale di Coppa Italia di pallacanestro maschile 1968 venendo per\u00f2 sconfitta dalla Fides Napoli. Nell'estate del 1968 venne acquistato lo statunitense Gary Schull, soprannominato \"Baron\", che sarebbe divenuto uno dei simboli della storia della societ\u00e0. Nel campionato 1968-69 per la prima volta la Fortitudo vinse entrambi i due derby contro la Virtus, riuscendo a terminare la stagione davanti ai rivali cittadini, cosa che si sarebbe ripetuta nella 1970-71. La rivalit\u00e0 con la Virtus divenne una delle pi\u00f9 sentite della pallacanestro italiana grazie anche al dualismo tra gli statunitensi che militavano nelle due squadre come Schull, e i giocatori della Virtus Terry Driscoll e John Fultz. Tra la fine degli anni '60 e l'inizio degli anni '70 fu comunque spesso l'Eldorado a primeggiare: tra le vittorie nei derby pi\u00f9 importanti si ricorda quella del 21 dicembre 1969, dove Schull colpito al volto, continu\u00f2 a giocare nonostante perdesse copiosamente sangue.\nLe due squadre bolognesi condivisero per anni il Palazzo dello Sport di Bologna, oggi PalaDozza e colloquialmente \"Madison\"; mentre con gli anni assistere a un match della Virtus diventava economicamente sempre pi\u00f9 pesante, la Fortitudo sponsorizzava programmi di diffusione della pallacanestro tra i giovani e manteneva accessibili i prezzi dei biglietti. In seguito alla costruzione del pi\u00f9 capiente PalaMalaguti a Casalecchio di Reno, entrambe le societ\u00e0 vi si trasferirono, ma poco tempo dopo la Fortitudo torn\u00f2 al PalaDozza, che ha gestito in esclusiva fino alla stagione 2016/2017. Le due squadre hanno giocato in due palazzetti diversi per quasi un ventennio, dal 1999 al 2017; dalla stagione sportiva 2017-18 entrambe hanno ripreso a giocare al PalaDozza. Risale inoltre al 1970 la nascita della Fossa dei Leoni, storico gruppo ultras della Fortitudo.\nTra gli anni 1970 e i 1990.\nNel 1972 la squadra adott\u00f2 l'abbinamento Alco che mantenne sino al 1978. Nel campionato 1972-73 la squadra si salv\u00f2 con fatica nell'ultimo anno di permanenza di Schull e del coach Beppe Lamberti che allenava la squadra sin dagli anni '60. Negli anni immediatamente successivi la squadra visse annate tribolate: nella stagione 1973-74 la Fortitudo nonostante l'ingaggio di Gil McGregor, primo giocatore di colore ed ex NBA della storia della societ\u00e0, retrocesse in Serie B, ma venne ripescata, retrocessione che non pot\u00e9 essere evitata l'anno successivo nella neonata Serie A2. Tornata immediatamente nel massimo campionato, la stagione 1976-77 fu una delle pi\u00f9 fortunate prima dell'avvento di Seragnoli: la compagine bolognese riusc\u00ec infatti a posizionarsi terza in campionato nell'annata in cui furono istituiti i play-off scudetto e soprattutto a raggiungere la finale di Coppa Kora\u0107 contro la Jugoplastika Spalato. La partita, disputatasi a Genova si svolse in un clima di forti polemiche a causa della squalifica dell'argentino Raffaelli e per l'arbitraggio aspramente contestato dal pubblico fortitudino; alla fine la Jugoplastika si aggiudic\u00f2 il match per 87-84, mentre gli incidenti provocati dai tifosi causarono una squalifica in Europa per gli anni successivi. Fallito per un soffio l'ingaggio di Connie Hawkins, la Fortitudo retrocesse nuovamente nell'annata 1978-79.\nGrazie alla coppia di stranieri formata da Marcel Starks e Charles Jordan, e giocatori simbolo come Maurizio Ferro (che nel 1982 si sarebbe trasferito clamorosamente alla Virtus), la Fortitudo torn\u00f2 immediatamente in Serie A1 riuscendo a disputare qualche buona annata fino al 1983, quando torn\u00f2 nuovamente in A2. Da quel momento la squadra, denominata Yoga fino al 1988 altern\u00f2 ogni anno una promozione a una retrocessione guadagnandosi cos\u00ec il soprannome di \"squadra ascensore\". Giocatori caratteristici di questo periodo furono i due fratelli americani John e Leon Douglas, Nino Pellacani, Maurizio Gualco, George Bucci e il capitano Giacomo Zatti, una delle bandiere della storia del club. Partiti i fratelli Douglas nel 1987, la Yoga torn\u00f2 in A1 l'anno successivo affrontando poi i cugini della Virtus nel primo derby play-off della storia: riusc\u00ec clamorosamente a imporsi 2-0 in quello passato alla storia come \"derby del sorpasso\" e passare il turno prima di essere eliminata da Cant\u00f9. Galvanizzata dalla storica vittoria contro la Virtus, l'anno successivo la squadra, ora nota come Arimo ingaggi\u00f2 la superstar Artis Gilmore e Gene Banks rispettivamente protagonisti di diciotto e sette stagioni di Nba. a Fortitudo, pur non disputando un'annata eccezionale riusc\u00ec a stabilire il suo record di distacco nel derby di ritorno battendo la Virtus Knorr per 102-70 nel match passato alla storia come quello del \"grande freddo\". Ben peggiore fu l'annata successiva dove l'Arimo, dovette giocarsi la salvezza ai play-out finendo nuovamente per retrocedere. Nel biennio successivo la squadra dovette lottare per restare in A2 nonostante le precarie condizioni economiche: in entrambe le stagioni riusc\u00ec a salvarsi solo nelle ultime giornate, in particolare nel 1991-92 determinante fu l'ingaggio dello sloveno Teoman Alibegovi\u0107 immediatamente prima dell'ultima partita di regular season contro Reggio Emilia che la Fortitudo riusc\u00ec a vincere, garantendosi cos\u00ec la permanenza in A2.\nIl 1\u00ba marzo 1993, adeguandosi alle nuove norme sul professionismo, mut\u00f2 la ragione sociale in societ\u00e0 a responsabilit\u00e0 limitata. Gli autori di questa trasformazione furono Renato Palumbi, Dario Danielli, Beppe Lamberti e Silvano Biagi; il capitale sociale era di 20 milioni di lire. Grazie all'apporto dell'industriale bolognese Giorgio Seragnoli, a partire dagli anni novanta la Fortitudo divent\u00f2 uno dei club pi\u00f9 ricchi e competitivi d'Europa. Dal 2000 ha conquistato due scudetti (in totale ha disputato dieci finali di play-off in undici stagioni, dal 1996 al 2006), una Coppa Italia e due Supercoppe italiane.\nDurante la presidenza di Seragnoli, la partecipazione della Fortitudo alle competizioni europee per club fu costante (dal 1996 al 2006 ha ininterrottamente preso parte al campionato pi\u00f9 prestigioso, l'Eurolega), ma gli sforzi di squadra e societ\u00e0 in quest'ambito non furono mai coronati dal successo. Alla storica finale di Coppa Kora\u0107 persa nel 1977 a Genova contro la Jugoplastika Spalato, si aggiunsero l'eliminazione in semifinale di Eurolega nel 1999, ad opera della Virtus Bologna, e soprattutto la sconfitta finale del 2004, contro il Maccabi Tel Aviv, impostosi davanti al proprio pubblico con il risultato record di 118-74. Nella stagione 2006-07 conobbe le maggiori difficolt\u00e0 della sua storia, non riuscendo a qualificarsi, per la prima volta dall'entrata di Seragnoli, alle \"Top 16\" (seconda fase) di Eurolega, perdendo nel girone iniziale ben cinque partite, e mancando anche la qualificazione alla Coppa Italia. Michele Martinelli, che aveva acquistato la societ\u00e0 nell'estate 2006, la cedette a Gilberto Sacrati il 27 marzo 2007.\nDallo scudetto alla retrocessione.\nNel 2005 vinse il secondo scudetto battendo l'Armani Jeans Milano per tre gare a una. Nella partita decisiva, giocata il 16 giugno 2005 al Mediolanum Forum di Milano, i bolognesi vinsero per 65-67, grazie a un tiro da tre punti di Rub\u00e9n Douglas sul suono della sirena. Per confermare il canestro, l'arbitro Carmelo Paternic\u00f2 fece ricorso all\"'instant replay\", introdotto nei play-off italiani proprio quell'anno.\nDurante l'estate 2005 il capitano Gianluca Basile si trasfer\u00ec al Barcellona, lasciando la fascia di capitano al giovane talento Stefano Mancinelli. Nel campionato 2005-06, dopo aver concluso al primo posto in classifica la \"regular season\", nella serie finale per lo scudetto, nonostante il fattore campo a favore, fu sconfitta per tre gare a una dalla Benetton Treviso di Andrea Bargnani.\nNella stagione 2006-07 la Fortitudo Pallacanestro inizi\u00f2 il campionato sotto l'allenatore Fabrizio Frates. Nonostante un budget discretamente elevato, determinato dalla cessione estiva di giocatori importanti e l'acquisto di altrettanti giocatori dal buon potenziale offensivo, alla luce dei deludenti risultati ottenuti nelle prime undici partite stagionali tra campionato ed Eurolega (3 vittorie e 8 sconfitte), il 17 novembre 2006 la societ\u00e0 esoner\u00f2 Fabrizio Frates e scelse come nuovo allenatore il turco Ergin Ataman, che procur\u00f2 il fallimento dei primi due obiettivi stagionali: Top 16 di Eurolega e Final 8 di Coppa Italia, interrompendo la serie di partecipazioni alla competizione europea, ininterrotta da un decennio.\nIl 27 marzo 2007 Gilberto Sacrati, subentrato a Michele Martinelli come presidente-proprietario, accett\u00f2 le dimissioni di Ataman e affid\u00f2 la squadra al giocatore Dan Gay, il quale, non essendo in possesso del \"patentino\" d'allenatore, fu affiancato dall'allenatore in seconda Massimiliano Oldoini.\nIl 20 giugno 2007 alla Fortitudo Bologna fu assegnata una wild card per la partecipazione alla Uleb Cup per la stagione 2007-08, perch\u00e9 era aumentato il numero di partecipanti alla competizione.\nLa stagione 2007-08 part\u00ec in modo rocambolesco: la squadra, allenata da Andrea Mazzon ottenne due vittorie al fotofinish nelle prime gare di campionato, cui seguirono sei sconfitte consecutive. La squadra si risollev\u00f2 in occasione del derby con la Virtus: la Fortitudo si impose 80-63 nella centesima stracittadina tra le due squadre. Nel resto del Girone d'andata arrivarono alcune vittorie esterne importanti (Pesaro, NSB Rieti), ma in Uleb cup la Fortitudo ebbe alti e bassi senza trovare mai la giusta continuit\u00e0, arrivando alla sostituzione di Andrea Mazzon alla fine del girone d'andata. In panchina arriv\u00f2 Dragan \u0160akota, allenatore serbo ex Stella Rossa Belgrado. Con \u0160akota la Fortitudo riusc\u00ec all'ultima di campionato a conquistare l'ottavo piazzamento ai playoff. Negli Ottavi si scontr\u00f2 con la prima in classifica, Montepaschi Siena, rimediando un secco 0-3.\nL'annata 2008-09, sotto il nuovo sponsor GMAC (braccio finanziario di General Motors) si apr\u00ec con una larga vittoria a Udine grazie a 33 punti di Joseph Forte e 22 punti di Stefano Mancinelli.\nPoi arrivarono due sconfitte consecutive: in casa contro Roma e in trasferta a Montegranaro. Nel frattempo fu licenziato Joseph Forte per i suoi controversi comportamenti. Il 1\u00ba novembre vinse in casa contro la Solsonica Rieti per 73-67 grazie a 30 punti di Woods. Il 7 dicembre la Fortitudo fu sconfitta dalla Virtus Bologna nel derby cittadino per 93-67. Dopo la successiva sconfitta in Eurocup contro l'FMP Belgrado anche l'allenatore Dragan \u0160akota fu esonerato, sostituito dal marchigiano Cesare Pancotto.\nLa prima partita del nuovo allenatore si concluse con una sconfitta, ma le due partite seguenti riaccesero le speranze di raggiungere le final eight di Coppa Italia. Il 2008 si concluse con una brutta batosta a Pesaro, 99-72 per la VuElle, che apr\u00ec un preoccupante ciclo di sconfitte, 12 su 14 partite disputate, che fa perdere posizioni in classifica. La GMAC rivede la luce nella ripetizione della partita contro Montegranaro, una maratona che sancisce la vittoria dei felsinei dopo tre supplementari.\nOrmai risucchiata nelle zone basse della classifica, la Fortitudo cap\u00ec che doveva pensare solamente a non retrocedere. Per salvarsi doveva fare meglio della Solsonica Rieti, che, a parit\u00e0 di punti in classifica, vantava una migliore differenza canestri negli scontri diretti. Al penultimo turno di campionato Rieti venne fermata in casa da Ferrara e la Fortitudo vinse contro Caserta, tornando cos\u00ec a essere padrona del proprio destino. \nSi giunse cos\u00ec all'ultima giornata (10 maggio 2009): ai bolognesi serviva una vittoria, invece contro il Teramo Basket arriv\u00f2 una sconfitta 72-73. La squadra retrocesse in Legadue.\nA fine gara, Zoran Savi\u0107, direttore sportivo della societ\u00e0 bolognese, present\u00f2 ricorso per la ripetizione del match per un tiro da 2 punti non convalidato ad Alex Scales nel finale del quarto quarto, nonostante le immagini televisive avessero decretato il contrario. Respinto il ricorso in primo grado, si \u00e8 proceduto cos\u00ec a inoltrare il ricorso alla corte d'appello federale (CAF), decisione che fece slittare i play-off inizialmente previsti per il 14 maggio. \nLa storica societ\u00e0 bolognese nella stagione successiva per\u00f2 non gioc\u00f2 il campionato di Legadue, avendo il consiglio federale rifiutato la sua iscrizione a causa di pendenze economiche. Come riportato sul sito ufficiale della FIP, \"la societ\u00e0 Fortitudo Bologna ha presentato domanda per essere ammessa a partecipare al campionato serie A dilettanti. Il Consiglio ha accolto la richiesta\".\nA fine stagione, il direttore sportivo Zoran Savi\u0107 rassegn\u00f2 le dimissioni.\nDagli anni 2010 ad oggi.\nPer la stagione 2009-10 il compito di allestire la nuova formazione fu assegnato al coach Alessandro Finelli, supportato dal Direttore sportivo Renato Nicolai. Nell'ottobre 2009 la Fortitudo non pag\u00f2 una rata del mutuo contratto con il Credito Sportivo per la ristrutturazione del Paladozza. Non ottemperando agli impegni presi, la societ\u00e0 costrinse il Comune di Bologna, in qualit\u00e0 di garante, a versare oltre 6 milioni di euro per sanare i debiti della Societ\u00e0 sportiva. Nella stagione 2009-10 la Fortitudo disput\u00f2 il campionato di Serie A Dilettanti, arrivando seconda. Nei playoff batt\u00e9 Castelletto Ticino (Ottavi), Ozzano (Quarti) e San Severo (Semifinali).\nDisputa la serie finale promozione contro Forl\u00ec (che qualche giorno prima aveva perso la finale scudetto assegnato a Barcellona), da sempre rivale della Fortitudo. La serie si disputa al meglio delle cinque partite. L'eventuale gara 5 si giocher\u00e0 a Forl\u00ec (prima classificata nella stagione regolare).\nIl fattore campo \u00e8 altalenante nei primi quattro incontri: entrambe le formazioni persero una delle gare in casa, arrivando a disputare la \"bella\", gara 5, a Forl\u00ec: vinse la Fortitudo con un canestro all'ultimo secondo di Matteo Malaventura, scatenando la gioia di migliaia di tifosi giunti da ogni angolo d'Italia per sostenere la squadra in un esodo senza precedenti nella storia della serie A dilettanti.\nMa un mese dopo la vittoria, sulla societ\u00e0 cadde una pesante tegola: la Commissione Tecnica di Controllo (l'ente che verifica la regolarit\u00e0 dei bilanci delle societ\u00e0 professionistiche di pallacanestro) stabil\u00ec che la Fortitudo non possedeva i requisiti per l'iscrizione ai campionati professionistici. Il 17 luglio 2010 la Fortitudo ripart\u00ec dai campionati dilettanti regionali.\nRadiazione e rinascita.\nIl 14 luglio 2012 la FIP ufficializz\u00f2 la radiazione della Fortitudo e le revoc\u00f2 il codice di affiliazione n\u00ba 103, non accettando la richiesta da parte della societ\u00e0 di rateizzare lodi gi\u00e0 esecutivi.\nIl proprietario Gilberto Sacrati, patr\u00f2n anche della \"Eagles s.s.d.a.r.l.\", nel 2012 cambi\u00f2 denominazione sociale di quest'ultima in \"Fortitudo Pallacanestro Bologna s.s.d.a.r.l. con socio unico\"; a questa societ\u00e0 trasfer\u00ec con atto notarile il marchio e titoli vinti dalla Fortitudo Pallacanestro Bologna (codice 103) di sua propriet\u00e0. Tale trasferimento non fu riconosciuto dalla FIP, che considerava la radiata Fortitudo Pallacanestro Bologna detentrice dei titoli.\nIl 16 ottobre 2012 davanti al tribunale fallimentare di Bologna fu esperita l'asta per aggiudicarsi le spoglie della Fortitudo (inclusi i trofei) e l'attivit\u00e0 agonistica degli Eagles Basket Bologna, societ\u00e0 che militava nel campionato di Serie A Dilettanti. Al tribunale giunse una sola offerta, presentata dalla cordata Fortitudo 2011, gi\u00e0 proprietaria di Biancobl\u00f9 Basket Bologna.\nNel novembre 2012 la Eagles Basket Bologna fu esclusa dal campionato di Serie A Dilettanti per mancati pagamenti alla FIP. La Biancobl\u00f9 Basket Bologna prosegu\u00ec il campionato di Legadue, conclusosi nel maggio 2013 senza accedere ai play-off. \nSuccessivamente, in data 18 giugno 2013 fu costituita la societ\u00e0 \u201cFortitudo Pallacanestro Bologna 103\u201d, dai soci fondatori Fortitudo 2011 e Orgoglio Fortitudo, che detengono rispettivamente l'85% e il 15% del capitale sociale. La storica Fortitudo Bologna rinacque e torn\u00f2 a disputare un campionato nazionale dopo tre stagioni dalla sua ultima apparizione.\nLa rincorsa alla massima serie.\nIl nuovo corso della Fortitudo, sponsorizzata Tulipano, cominci\u00f2 sulle ali dell'entusiasmo di abbonati e una media spettatori di oltre tifosi a partita, due record assoluti per la Divisione Nazionale B. La squadra, allestita per conquistare la promozione, vinse l'esordio con Pavia, ma perse le successive due trasferte. Arrivarono subito le prime critiche, tacitate da cinque vittorie consecutive. La serie positiva si interruppe contro i rivali storici di Montecatini (terza sconfitta stagionale), seguita per\u00f2 da una serie di quattro vittorie, che lanciarono la Fortitudo in testa, in compagnia di Tortona, e le permisero di raggiungere con un turno di anticipo i preliminari di Coppa Italia. Nonostante l'ottimo piazzamento in classifica e l'acquisto dell'ala Patrizio Verri, il gioco della squadra non convince; a ci\u00f2 fa seguito l'esonero di Antonio Tinti, sostituito dal vice Federico Politi. Per confermare l'intenzione di vincere il campionato la societ\u00e0 interviene sul mercato con l'acquisto di due giocatori di categoria superiore: il play-guardia Gennaro Sorrentino dalla Viola Reggio Calabria e l'ala grande Aristide Landi in prestito dalla Virtus Bologna. I bolognesi agganciano Tortona al primo posto, che resta per\u00f2 ai piemontesi in virt\u00f9 degli scontri diretti. Al primo turno dei play-off l'avversaria fu Cento, settima classificata. Sulla carta il confronto era impari, ma proprio nel momento migliore della stagione della Fortitudo arriva la seconda sconfitta interna (79-80) dell'anno in Gara 1 alla quale fa seguito anche la sconfitta in Gara 2 a Cento (81-71) che, nonostante tutti i pronostici a favore, decreta l'eliminazione dal campionato della squadra bolognese, che chiude la stagione con una dura contestazione da parte della tifoseria giunta a Cento.\nIl 18 agosto 2014 viene presentata la nuova squadra che disputer\u00e0 il nuovo campionato di Serie B 2014-15 e il nuovo main sponsor Eternedile, azienda bolognese il cui presidente, Franco Nessi, \u00e8 stato patron della Libertas Basket Bologna. Il 12 settembre F2011 e Orgoglio Fortitudo, che possiedono il 100% delle quote, le cedono a una nuova holding composta da sei imprenditori denominata \u00abBologna 1932\u00bb, che diventa la nuova proprietaria del club. Il 18 febbraio viene esonerato l'allenatore Claudio Vandoni; gli succede l'ex fortitudino Matteo Boniciolli. Al termine della stagione regolare la squadra si piazza al terzo posto, collocazione che le permette di accedere ai play-off, che culmineranno, dopo 9 vittorie consecutive, con la promozione in Serie A2 al termine della finale disputatasi contro un'altra nobile decaduta della pallacanestro, la Mens Sana Siena, a Forl\u00ec il 13 giugno 2015.\nLa stagione 2015-2016 inizia con l'obiettivo di permanere in Serie A2, valorizzando e permettendo la crescita dei giovani della squadra. Confermato coach Boniciolli, vengono ingaggiati l'ala Ed Daniel e la guardia Jermaine Flowers, mentre a stagione in corso avviene la firma di Valerio Amoroso. La Eternedile riesce a centrare la matematica qualificazione ai play-off al termine del derby con la Pallacanestro Ferrara, chiudendo il girone Est in settima posizione. Nonostante il fattore campo, avverso in tutte le partite, battendo la Polisportiva Basket Agropoli agli ottavi, la Fortitudo Agrigento ai quarti e l'Universo Treviso Basket in semifinale, riesce ad approdare in finale contro il Basket Brescia Leonessa per giocarsi l'accesso alla Serie A. Da segnalare inoltre il ritorno in campo da fine maggio in poi dello storico capitano Davide Lamma, che aveva iniziato la stagione come DS, in seguito al grave infortunio occorso a Flowers, che lo avrebbe tenuto fuori per tutto il resto della stagione. Inoltre il prestigioso premio di Miglior Giovane Under-22 \u00e8 stato assegnato a Leonardo Candi, cresciuto nelle giovanili biancoblu. Il 24 giugno 2016 viene battuta a Montichiari da Brescia in gara 5 della finale dei play-off per l'accesso alla Serie A.\nLa Fortitudo griffata Kontatto inizia la stagione 2016-2017 disputando la prima edizione della Supercoppa LNP alla Unipol Arena di Casalecchio di Reno tra il 23 e il 24 settembre 2016; la squadra si aggiudica il trofeo superando in semifinale la Dinamica Generale Mantova e in finale la Givova Scafati. Dopo un inizio difficile di stagione, causato dal prematuro addio di Roberts e le prestazioni altalenanti di Nikolic, la Fortitudo riesce a cambiare marcia con l'ingaggio di Alex Legion da Reggio Calabria fino a raggiungere la quinta posizione in \"regular season\". Prima dell'inizio della \"post-season\" ingaggia anche Daniele Cinciarini, con l'intento di ottenere la promozione. Dopo le vittorie con Fortitudo Moncada Agrigento agli ottavi di finale (3-1) e con la De Longhi Treviso (3-1) ai quarti, riuscendo a sbancare il fattore campo, la Fortitudo Bologna termina il proprio cammino perdendo gara 5 a Trieste nella semifinale play-off.\nRipartendo da capitan Stefano Mancinelli e coach Matteo Boniciolli, e sponsorizzata Consultinvest, per l'annata 2017-2018 vengono confermati pochi giocatori, tra cui Daniele Cinciarini, Alex Legion e Luca Gandini, a cui vengono aggiunti i ritorni in maglia biancobl\u00f9 di Robert Fultz e Matteo Chillo. A questi si aggiungono innesti con aspettative alte, tra cui Alessandro Amici, Giovanni Pini e Demetri McCamey. La stagione \u00e8 altalenante, e in gennaio viene firmato Guido Rosselli, proveniente dalla rivale Virtus. Con l'inizio del nuovo anno, vengono fuori anche i problemi di salute di coach Matteo Boniccioli, che lo porteranno ad assentarsi e a lasciare la squadra al suo vice Stefano Comuzzo, che la riporter\u00e0 ai vertici del proprio girone. Col ritorno di coach Boniciolli, verr\u00e0 tagliato Legion e rimpiazzato da Teddy Okereafor. Ma poco dopo una ricaduta a coach Boniciolli, lo inducono a dimettersi da capo allenatore; a sorpresa la squadra viene affidata a Gianmarco Pozzecco, ex giocatore della Fortitudo stessa, per provare a portare la squadra in Serie A. Ma il sogno dei bolognesi s'infrange in semifinale dove vengono sconfitti (3-1) dalla Novipi\u00f9 Casale Monferrato.\nRitorno in Serie A.\nNell'estate 2018 la Fortitudo riparte da una serie di novit\u00e0 importanti: le firme del nuovo capo allenatore Antimo Martino e del general manager Marco Carraretto, e l'annuncio del nuovo main sponsor \"Lavoropi\u00f9\". Riconfermati capitan Stefano Mancinelli, Guido Rosselli, Daniele Cinciarini e Giovanni Pini, il primo acquisto estivo \u00e8 il playmaker Matteo Fantinelli. A seguire vengono aggiunti al roster Giacomo Sgorbati, Andrea Benevelli, Marco Venuto e per ultimi i due statunitensi della squadra, Kenny Hasbrouck e Maarty Leunen. Fin da subito si nota il carattere della squadra, che a settembre conquista la Supercoppa LNP contro la Junior Casale.\nIl campionato inizia subito bene per la Fortitudo. Dopo un girone di andata chiuso con 14 vittorie e 1 sola sconfitta, quello di ritorno \u00e8 una pura formalit\u00e0 per i biancobl\u00f9; a marzo, per tutelarsi in caso di infortuni, viene inoltre aggiunto al roster una vecchia conoscenza del club, Carlos Delfino. Il passo falso pi\u00f9 significativo della stagione si ha il 3 marzo al Palasavelli di Porto San Giorgio, dove perde la finale per la Coppa Italia di A2 contro i rivali storici del Treviso Basket. Ci\u00f2 nonostante il 31 dello stesso mese, grazie al successo casalingo contro il Kleb Basket Ferrara, la Fortitudo ritrova la Serie A dopo 10 anni, con tre giornate di anticipo. La successiva finale per decretare la vincitrice assoluta del campionato, contro la Virtus Roma che ha fatto suo il girone Ovest, vede la gara di andata al PalaEur di Roma terminare in parit\u00e0; nella sfida di ritorno del 1\u00ba maggio al PalaDozza, a spuntarla sono i padroni di casa i quali concludono cos\u00ec un'annata ricca di soddisfazioni laureandosi campioni d'Italia dilettanti.\nStagione 2019-2020.\nNel mercato estivo la Fortitudo acquista Pietro Aradori dalla Virtus Bologna, Henry Sims dalla Virtus Roma, Kassius Robertson dai tedeschi del Bayreuth, Rok Stipcevic dal Lietuvos Rytas, Nicol\u00f2 Dellosto dalla Pallacanestro Reggiana e vede il ritorno di Ed Daniel.\nA met\u00e0 campionato si trova al sesto posto qualificandosi cos\u00ec per le final eight di coppa Italia, raggiungendo la semifinale dove viene sconfitta dal Nuovo Basket Brindisi.\nA causa dell'emergenza sanitaria COVID-19, il campionato viene sospeso e poi definitivamente cancellato, pertanto come piazzamento finale delle squadre viene considerato quello al termine del girone di andata. In base a ci\u00f2 la Fortitudo termina la stagione in sesta posizione, piazzamento che le vale la partecipazione alla Basketball Champions League. La Fortitudo torna cos\u00ec a disputare una coppa europea, dalle quali mancava dalla stagione 2007-2008, ottenendo una licenza triennale per la massima competizione della FIBA Europe.\nStagione 2020-2021.\nLa stagione comincia con l'inaspettato divorzio dall'allenatore Antimo Martino (che si accasa a Reggio) e con l'arrivo del coach della nazionale italiana Romeo Sacchetti. La campagna acquisti vede la conferma dei soli Matteo Fantinelli, Pietro Aradori e del capitano Stefano Mancinelli. Il nuovo coach decide di dare un'impronta molto italiana, molto giovane e molto offensiva. Vengono infatti firmati Gherardo Sabatini, Leonardo Tot\u00e8, Todd Withers, Adrian Banks (capocannoniere e MPV della stagione precedente), Ethan Happ (vice capocannoniere della stagione precedente giocata con la casacca della Guerino Vanoli Basket), Tre'shaun Fletcher e Mattia Palumbo. Con la conferma di Pietro Aradori pertanto la Fortitudo unisce nelle sue fila il primo, il secondo e il terzo miglior marcatore della stagione precedente.\nL\u2019inizio di torneo molto travagliato, anche per le numerose assenze dovute a infortuni e alla pandemia da COVID-19, conduce la squadra, dopo 9 giornate, all\u2019ultimo posto in classifica con una sola vittoria.\nCon l\u2019obiettivo di conquistare la salvezza il 6 dicembre viene esonerato l'allenatore Romeo Sacchetti, sostituito con Luca Dalmonte, che gi\u00e0 era stato in Fortitudo negli anni '90, come vice di Sergio Scariolo.\nLa rosa a disposizione del nuovo tecnico viene sostanzialmente modificata con gli ingaggi del centro Dario Hunt e del playmaker Tommaso Baldasso, entrambi rimasti liberi dopo la scomparsa della Virtus Roma, del veterano Marco Cusin e del polivalente Wesley Saunders. Vengono invece liberati Ethan Happ, Tre'Shaun Fletcher e il giovane Mattia Palumbo, che viene prestato in Serie A2 a Scafati Basket.\nTra alti e bassi la categoria viene mantenuta con una giornata di anticipo e la squadra chiude il campionato al 12\u00ba posto in classifica.\nIl 20 maggio viene annunciata la rescissione del contratto con Luca Dalmonte, cui fa seguito il ritorno di Jasmin Repe\u0161a, sotto la cui guida prender\u00e0 forma la nuova stagione.\nStagione 2021-2022.\nDopo l'annuncio a maggio del ritorno del coach dello scudetto del 2005, Jasmin Repesa, in rosa figurano gli italiani: Tommaso Baldasso, Leonardo Tote', Stefano Mancinelli e Pietro Aradori, mentre tutti gli stranieri sono stati lasciati liberi.\nIl 16 luglio viene rinnovato il contratto con il playmaker Matteo Fantinelli, giunto alla quarta stagione in maglia biancoblu. Il 21 luglio viene annunciato il nuovo centro statunitense, Geoffrey Groselle, in arrivo dai polacchi del Basket Zielona Gora, dove \u00e8 stato MVP della regular season polacca nella stagione passata. A seguire, il 26 luglio arriva la tanto attesa fumata bianca, con il talento della nazionale italiana Gabriele Procida, in arrivo dalla Pallacanestro Cant\u00f9. A fine luglio viene firmato Malachi Richardson, ex Cremona, prelevato dalla G League americana, dai Canton Charge. \nIl 3 agosto \u00e8 la volta dell'ala, Brandon Ashley. Il 10 agosto viene firmata l'ala forte, nazionale tedesco, Robin Benzing, giocatore di lunga esperienza in Germania e Spagna, reduce dai Giochi olimpici di Tokio 2020. Infine, il 17 agosto, viene annunciato l'ultimo innesto, reduce dall'esperienza della Summer League di Las Vegas, la societ\u00e0 comunica di aver acquisito, le prestazioni sportive del playmaker islandese, J\u00f3n Axel Gu\u00f0mundsson.\nA sorpresa, il 26 settembre, dopo la prima giornata di campionato, persa in casa contro Reggio Emilia, si dimette l'allenatore, Jasmin Repesa, ufficialmente per motivi di salute, ma secondo la maggior parte dei tifosi, per via delle promesse non mantenute dalla propriet\u00e0. Il giorno seguente, viene annunciato il nuovo coach della squadra, e viene richiamato l'artefice della promozione in serie A, di alcuni anni prima, Antimo Martino, che firma un biennale.\nViste le lacune in cabina di regia, dovute anche all'assenza prolungata di Matteo Fantinelli, l'11 ottobre viene firmato il playmaker statunitense Jabril Durham, proveniente dalla formazione tedesca, degli Amburgo Towers. A inizio novembre viene tagliato il deludente Malachi Richardson, che si accasa in Polonia. Il 22 novembre la societ\u00e0 comunica la rescissione consensuale con Tommaso Baldasso, che immediatamente viene annunciato, dall' Olimpia Milano. A sorpresa, il giorno seguente l'ala americana Brandon Ashley, si imbarca su un volo per Francoforte, con destinazione finale gli Stati Uniti, comunicando la sua volont\u00e0 di non tornare a Bologna, gi\u00e0 in passato nella militanza all'Alba Berlino si autoescluse facendo ritorno in patria. \nApprofittando della sosta per le partite delle nazionali, la societ\u00e0 corre immediatamente ai ripari decidendo di rinforzare il roster: il 29 novembre annuncia il playmaker James Feldeine. A seguire vengono annunciati l'ala Vasil\u012bs Charalampopoulos, in uscita dalla Reyer Venezia, e il centro Jacopo Borra, dalla Dinamo Sassari (per lui un ennesimo ritorno, dopo le giovanili e la parentesi di 11 anni fa). Il 30 dicembre la societ\u00e0 annuncia l'innesto della guardia statunitense, Branden Frazier, proveniente dai polacchi dello Zielona Gora.\nA met\u00e0 gennaio 2022 viene tagliato il deludente J\u00f3n Axel Gu\u00f0mundsson, che immediatamente si accasa ai Crailsheim Merlins, nella lega tedesca.\nA fine febbraio viene rescisso, consensualmente, il contratto con il lungo Leonardo Tot\u00e8, che si trasferisce al Napoli Basket.\nPalmar\u00e8s.\nCompetizioni giovanili.\n Campionati italiani giovanili: 7\nUnder-19 (Juniores): 1989\nUnder-17 (Cadetti): 1993, 2006\nUnder-15 (Allievi): 1976, 1990, 2000, 2007\nRiconoscimenti individuali.\nMVP del campionato\nMVP dei play-off\nRising Star Trophy miglior Under 22 europeo nell'Eurolega\nMVP Coppa Italia\nMVP Supercoppa Italiana\nMiglior Under 22 Campionato A2\nMVP Supercoppa LNP\nRoster 2021-2022.\n\"Aggiornato al 26 febbraio 2022.\"\nStatistiche.\n\"Dati aggiornati alla stagione 2019-2020\"\nTifoseria.\nStoria.\nLa Fossa dei Leoni (conosciuta anche col semplice nome Fossa), fondata nel 1970, \u00e8 il gruppo trainante della tifoseria fortitudina, nonch\u00e9 il pi\u00f9 longevo gruppo ultras del panorama cestistico.\nVi \u00e8 un altro gruppo organizzato all'interno della tifoseria fortitudina, il gruppo Since 1989 (ex gruppo Unici), noto per i propri schieramenti politici su posizioni di destra sociale e talvolta di estrema destra.\nIl gruppo inoltre coltiva amicizie e rivalit\u00e0 anche con alcune tifoserie legate al mondo del calcio, in particolare si registra una forte amicizia con gli ultras di Ascoli e Piacenza per via dello stesso orientamento politico.\nGemellaggi e rivalit\u00e0.\nLa rivalit\u00e0 pi\u00f9 sentita dai tifosi biancobl\u00f9 \u00e8 quella con l'altra squadra cittadina, la Virtus Bologna, con la quale disputa il derby di Bologna. La rivalit\u00e0 ha avuto il suo apice negli anni novanta quando le due squadre, guidate da Carlton Myers e Predrag Danilovi\u0107, lottavano ai vertici in Italia e in Europa.\nTifoserie amiche\nTifoserie rivali\nStagioni.\nAllenatore: Jasmin Repesa - Antimo Martino\nAllenatore: Romeo Sacchetti - Luca Dalmonte\nStagione regolare Serie A: 12\u00aa posizione (su 16) con 20 punti\nAllenatore: Antimo Martino\nRoster 2019/2020\nStagione regolare Serie A: 8\u00aa posizione (su 17) con 22 punti\nAllenatore: Antimo Martino\nRoster 2018/2019\nStagione regolare Serie A2 (Girone Est): PROMOSSA IN SERIE A 1\u00aa posizione (su 16) con 50 punti\nAllenatore: Matteo Boniciolli - Gianmarco Pozzecco\nRoster 2017/2018\nStagione regolare Serie A2 (Girone Est): 2\u00aa posizione (su 16) con 42 punti\nPlay Off Serie A2: Semifinalista (1-3 vs Junior Casale)\nAllenatore: Matteo Boniciolli\nRoster 2016/2017\nStagione regolare Serie A2 (Girone Est): 5\u00aa posizione (su 16) con 36 punti\nPlay Off Serie A2: Semifinalista (2-3 vs Pallacanestro Trieste 2004)\nAllenatore: Matteo Boniciolli\nRoster 2015/2016\nStagione regolare Serie A2 (Girone Est): 7\u00aa posizione (su 16) con 36 punti\nPlay Off Serie A2: Finalista (2-3 vs Leonessa Brescia)\nAllenatore: Claudio Vandoni - Matteo Boniciolli\nRoster 2014/2015\nStagione regolare Serie B (Girone B): 3\u00aa posizione (su 15) con 40 punti\nPlay Off Serie B (Girone B): Vincitore (3-0 vs Team Basket Montichiari)\nFinale Promozione: PROMOSSA IN SERIE A2 (66-42 vs Mens Sana Siena)\nAllenatore: Antonio Tinti - Federico Politi\nStagione regolare Divisione Nazionale B (Girone B): 2\u00aa posizione (su 14) con 44 punti\nPlay Off Divisione Nazionale B: el. quarti (0-2 vs Benedetto XIV Cento)\nViene iscritta al campionato di Serie A Dilettanti\nAllenatore: Alessandro Finelli\nStagione regolare Serie A Dilettanti \"Girone A\": 2\u00aa Posizione (su 15) con 48 punti\nPlay Off Serie A Dilettanti: PROMOSSA IN LEGADUE (3-2 vs VemSistemi Forl\u00ec)\nAllenatore: Dragan \u0160akota - Cesare Pancotto\nRoster 2008/2009\nStagione regolare Serie A: 15\u00aa posizione (su 16) con 20 punti\nRetrocede in LegaDue\nAllenatore: Andrea Mazzon - Dragan \u0160akota\nStagione regolare Serie A: 8\u00aa posizione (su 18) con 34 punti\nPlay Off A: El. Quarti (0-3 vs Montepaschi Siena)\nAllenatore: Fabrizio Frates - Filippo Palumbi - Ergin Ataman - Massimiliano Oldoini\nStagione regolare Serie A: 13\u00aa Posizione (su 18) con 26 punti\nAllenatore: Jasmin Repe\u0161a\nStagione regolare Serie A: 1\u00aa Posizione (su 18) con 54 punti\nPlay Off A: Finalista (1-3 vs Benetton Treviso)\nAllenatore: Jasmin Repe\u0161a\nStagione regolare Serie A: 2\u00aa Posizione (su 18) con 50 punti\nPlay Off A: CAMPIONE D'ITALIA (3-1 vs Armani Jeans Milano)\nAllenatore: Jasmin Repe\u0161a\nStagione regolare Serie A: 2\u00aa Posizione (su 18) con 50 punti\nPlay Off A: Finalista(0-3 vs Montepaschi Siena)\nAllenatore: Matteo Boniciolli - Jasmin Repe\u0161a\nStagione regolare Serie A: 6\u00aa Posizione (su 18) con 36 punti\nPlay Off A: Finalista (1-3 vs Benetton Treviso)\nAllenatore: Matteo Boniciolli\nStagione regolare Serie A: 1\u00aa Posizione (su 19) con 58 punti\nPlay Off A: Finalista (0-3 vs Benetton Treviso)\nAllenatore: Carlo Recalcati\nStagione regolare Serie A1: 3\u00aa Posizione (su 18) con 48 punti\nPlay Off A1: Finalista (0-3 vs Kinder Bologna)\nAllenatore: Carlo Recalcati\nStagione regolare Serie A1: 1\u00aa Posizione (su 16) con 54 punti\nPlay Off A1: CAMPIONE D'ITALIA (3-1 vs Benetton Treviso)\nAllenatore: Petar Skansi\nStagione regolare Serie A1: 1\u00aa Posizione (su 14) con 44 punti\nPlay Off A1: El. Semifinale (2-3 vs Benetton Treviso)\nAllenatore: Valerio Bianchini - Petar Skansi\nStagione regolare Serie A1: 2\u00aa Posizione (su 14) con 42 punti\nPlay Off A1: Finalista (2-3 vs Kinder Bologna)\nAllenatore: Luca Dalmonte - Valerio Bianchini\nStagione regolare Serie A1: 2\u00aa Posizione (su 14) con 34 punti\nPlay Off A1: Finalista (2-3 vs Benetton Treviso)\nAllenatore: Sergio Scariolo\nStagione regolare Serie A1: 2\u00aa Posizione (su 14) con 44 punti\nPlay Off A1: Finalista (1-3 vs Stefanel Milano)\nAllenatore: Sergio Scariolo\nStagione regolare Serie A1: 2\u00aa Posizione (su 14) con 46 punti\nPlay Off A1: El. Semifinale (1-3 vs Benetton Treviso)\nAllenatore: Sergio Scariolo\nStagione regolare Serie A1: 6\u00aa Posizione (su 16) con 38 punti\nPlay Off A1/A2: El. Quarti (1-2 vs Stefanel Trieste)\nAllenatore: Marco Calamai - Dario Bellandi\nStagione regolare Serie A2: 4\u00aa Posizione (su 16) con 36 punti\nPlay Out A1/A2 Giallo: PROMOSSA IN SERIE A1, 2\u00aa Posizione (su 6) con 12 punti\nAllenatore: Lino Bruni\nStagione regolare Serie A2: 13\u00aa Posizione (su 16) con 24 punti\nAllenatore: Stefano Pillastrini\nStagione regolare Serie A2: 12\u00aa Posizione (su 16) con 24 punti\nAllenatore: Stefano Pillastrini\nStagione regolare Serie A1: 12\u00aa Posizione (su 16) con 28 punti\nPlay Out A1/A2 Giallo: 6\u00aa Posizione (su 6) con 4 punti\nAllenatore: Mauro Di Vincenzo\nStagione regolare Serie A1: 7\u00aa Posizione (su 16) con 34 punti\nPlay Off A1/A2: El. Quarti (0-2 vs Enichem Livorno)\nAllenatore: Mauro Di Vincenzo\nStagione regolare Serie A2: 1\u00aa Posizione (su 16) con 50 punti\nPlay Off A1/A2: El. Quarti (1-2 vs Vismara Cant\u00f9)"}
{"id": "2111385", "revid": "1442080", "url": "https://it.wikipedia.org/wiki?curid=2111385", "title": "Achille Murat", "text": "Biografia.\nInfanzia.\nFu cresciuto a Napoli ed era l'erede destinato dei titoli paterni, ma dopo la fucilazione del padre e la caduta del Primo Impero fu costretto a rifugiarsi presso il castello di Frohsdorf, in Austria, con la madre, il fratello Napoleone Luciano (1803 \u2013 1878) e le sorelle Letizia (1802 \u2013 1859) e Luisa Giulia (1805 \u2013 1889). Raggiunta la maggiore et\u00e0, fece richiesta di cittadinanza statunitense e nel 1823 sbarc\u00f2 a New York, raggiungendo cos\u00ec lo zio Giuseppe Bonaparte. Stabilitosi nella Florida orientale, inizi\u00f2 una fortunata carriera da latifondista con estese propriet\u00e0 a St. Augustine, dove costitu\u00ec la propriet\u00e0 \"The Parthenope\" di oltre 26.000 acri e un'altra, nei pressi di Tallahassee, chiamata \"piantagione Lipona\" (anagramma di Napoli), di oltre 4 km\u00b2.\nCarriera militare.\nAmico del brigadier generale Joseph Marion Hern\u00e1ndez (il primo ispano-americano ad entrare nel Congresso degli Stati Uniti d'America), si prest\u00f2 come volontario nella milizia locale e durante la costituzione dello Stato della Florida serv\u00ec nell'esercito con il grado di tenente colonnello nella prima fase delle \"Guerre di Seminole\" (1835-1842), famose per essere state le pi\u00f9 lunghe e impegnative serie di battaglie dell'esercito statunitense contro gli omonimi nativi americani della zona.\nEletto consigliere comunale di Tallahassee, ne divenne sindaco nel 1826 e fino al 1838 fu anche direttore delle poste. Nel 1826 spos\u00f2 Catherine Daingerfield Willis (1803 \u2013 1867), una pronipote di George Washington. La coppia si spost\u00f2 poi a New Orleans, dove Murat esercit\u00f2 la professione di avvocato. Con la Rivoluzione di Luglio del 1830 in Francia, torn\u00f2 in Europa come colonnello della Legione Straniera Belga, tentando nel frattempo, invano, di ritornare in possesso dei beni paterni.\nMorte.\nTorn\u00f2 negli Stati Uniti nel 1837, dove mor\u00ec 10 anni dopo nella Contea di Jefferson (Florida), e fu sepolto nella \"St. Johns Episcopal Church cemetery\" di Tallahassee. Il cugino materno Napoleone III provvedette a gratificare la vedova Murat con un vitalizio di $40\u00a0000 annui. Morto senza eredi, il titolo di Principe Murat e Principe di Pontecorvo pass\u00f2 al fratello minore Luciano che, sotto Napoleone III, divenne ministro, senatore e Principe Imperiale. Alla discendenza diretta di quest'ultimo appartengono gli attuali \"Principi Imperiali Murat e di Pontecorvo\"."}
{"id": "2111389", "revid": "20576566", "url": "https://it.wikipedia.org/wiki?curid=2111389", "title": "Bernacca", "text": ""}
{"id": "2111399", "revid": "1305772", "url": "https://it.wikipedia.org/wiki?curid=2111399", "title": "Unity", "text": ""}
{"id": "2111418", "revid": "1543377", "url": "https://it.wikipedia.org/wiki?curid=2111418", "title": "Mansour Matloubi", "text": "Matloubi fu molto attivo nei tornei di poker negli anni novanta. Vinse il Main Event delle World Series of Poker 1990: fu il primo non statunitense a vincere l'evento. Giunse al tavolo finale anche nel 1993, finendo quarto e venendo eliminato dal futuro vincitore Jim Bechtel.\nSino al 2011 ha vinto pi\u00f9 di 1.900.000$ in tornei, pur non avendo risultati dal 2006."}
{"id": "2111432", "revid": "1543377", "url": "https://it.wikipedia.org/wiki?curid=2111432", "title": "External Stowage Platform", "text": "La External Stowage Platform (ESP) \u00e8 un componente della Stazione Spaziale Internazionale. Ogni piattaforma \u00e8 costituita da un contenitore esterno che pu\u00f2 contenere parti di ricambio, chiamate anche \"Orbital Replacement Unit\" (ORU) per la stazione spaziale. Ogni piattaforma non \u00e8 pressurizzata, ma richiede energia per alimentare i riscaldatori dei materiali contenuti al suo interno. Le parti di ricambio sono assicurate alla piattaforma attraverso dei meccanismi chiamati \"Flight Releasable Attachment Mechanism\". La struttura delle piattaforme sono basati sul progetto Integrated Cargo Carrier (ICC), pensato originalmente per l'uso con lo Space Shuttle e prodotte dalla \"Spacehab Inc.\".\nESP-1.\nLa prima External Stowage Platform, chiamata \"ESP-1\", venne installata sul laboratorio Destiny il 13 marzo 2001 durante la seconda passeggiata spaziale della missione STS-102 dello Space Shuttle \"Discovery\". Possiede due agganci FRAM per memorizzare gli ORU.\nAttualmente contiene i seguenti equipaggiamenti:\nESP-2.\nLa seconda External Stowage Platform, chiamata \"ESP-2\" venne installata tramite il braccio robotico dello Shuttle \"Discovery\" e con due passeggiate spaziali durante la missione STS-114. \u00c8 molto pi\u00f9 grande della \"ESP1\", con otto \"FRAM\" in grado di ospitare altrettanti equipaggiamenti. Come la \"ESP-1\", essa \u00e8 alimentata dal modulo Unity, ma a differenza di quest'ultima \u00e8 connessa al Quest Joint Airlock tramite un dispositivo di aggancio specializzato chiamato \"ESP Attachment Device (ESPAD)\".\nAttualmente contiene i seguenti equipaggiamenti:\nESP-3.\nLa terza External Stowage Platform, chiamata \"ESP-3\" venne installata il 14 agosto 2007 durante la missione STS-118. Ha otto alloggiamenti in grado di contenere sette componenti della stazione spaziale. Inoltre la piattaforma ha ringhiere e punti di aggancio per cavi e punti di fissaggio per gli astronauti, che li possono impiegare mentre lavorano con i componenti contenuti al suo interno.\nLa \"ESP-3\" fu il primo elemento relativamente grande della stazione ad essere installato completamente tramite l'uso dei bracci robotici. Furono impiegati il braccio robotico della stazione, quello dello Shuttle, una telecamera chiamata \"External Berthing Camera System (BCS)\" e un \"Photovoltaic Radiator Grapple Fixture (PVRGF)\", durante il settimo giorno di missione.\nAttualmente contiene i seguenti equipaggiamenti:"}
{"id": "2111434", "revid": "1048993", "url": "https://it.wikipedia.org/wiki?curid=2111434", "title": "La saga dei Nibelunghi", "text": "La saga dei Nibelunghi (\"Ring of the Nibelungs\"), conosciuto anche con il titolo The Ring and the Dragon - La leggenda dei Nibelunghi, \u00e8 una miniserie televisiva del 2004 diretto da Uli Edel. La pellicola \u00e8 una trasposizione del poema epico tedesco \"La canzone dei Nibelunghi\".\nTrama.\nNel V secolo, il castello del re Siegmund e della regina Siegland, sovrani del regno di Xanten, viene attaccato dal popolo sassone guidato dai Re Gemelli. Per poterlo salvare, il figlio di tre anni dei regnanti, Sigfrido, viene abbandonato lungo il corso delle acque di un fiume. Perduta la memoria, viene ritrovato dal fabbro Eyvind che decide di tenerlo con s\u00e9, chiamandolo Eric.\nDodici anni dopo, una notte un meteorite cade poco distante dalla casa di Eric; il giovane raggiunge il luogo dell'impatto e lotta con una sconosciuta, atterrandola. Questi \u00e8 Brunilde, regina d'Islanda, che vede avverarsi la profezia secondo la quale un uomo l'avrebbe battuta e sarebbe diventato suo compagno. Dopo una notte d'amore, la donna scompare con il suo pezzo di meteorite, dicendo per\u00f2 che avrebbe aspettato Eric finch\u00e9 non avesse scoperto le sue vere origini.\nEric e suo padre raggiungono il regno di Burgundia per vendere le loro spade e scoprono come il drago F\u00e1fnir semini il terrore, e neanche il re Gunther riesca a sconfiggerlo. Forgiata Balmung, una spada con il metallo del meteorite, Eric uccide la bestia, e grazie al suo sangue diventa invincibile e i suoi sensi si intensificano. Nonostante i fantasmi dei Nibelunghi lo minaccino delle maledizioni che gravano sul tesoro custodito dal drago, Eric se ne impossessa lo stesso, donandolo a Re Gunther, e tenendo Andvaranautr, l'Anello dei Nibelunghi, l'oggetto pi\u00f9 antico e pi\u00f9 prezioso del tesoro, per s\u00e9, indossandolo e divenendo il legittimo proprietario di tutte quelle ricchezze.\nAcclamato come eroe, al suo ritorno il Re gli domanda aiuto per sconfiggere una minaccia incombente, l'esercito sassone. Anche il fratello del Re, il Principe Giselher, vuole partecipare alla battaglia, ma dovr\u00e0 rimanere nel regno, per prendere il posto del Re nel caso di morte. Alla vista e alla sconfitta dei Re Gemelli, Eric recupera la memoria, ricordando di essere l'erede al trono di Xanten ed \u00e8 pronto per raggiungere e sposare Brunilde. Ma per mantenere il tesoro a Burgundia, Hagen, luogotenente del Re, grazie ad una pozione del padre, il nano traditore dei Nibelughi Alberich, fa innamorare Sigfrido di Crimilde, sorella del re, rendendo vecchio ed avvizzito il ricordo dell'amore provato per Brunilde.\nNel frattempo, Gunther pretende proprio la mano della Regina Brunilde, ma sa di non essere in grado di sconfiggerla, condizione unica per sposarla. Essendo a conoscenza del fatto che Sigfrido possiede il magico Tarnhelm, un elmo rubato ad Alberich che fa cambiare le sembianze di chi lo indossa, il Re chiede a Sigfrido di accompagnarlo e scontrarsi con Brunilde al suo posto. Durante la spedizione per l'Islanda, anche il Giselher si imbarca clandestinamente. Nonostante la rabbia e la delusione di Brunilde, che si vede ignorata da Sigfrido, con l'inganno dell'elmo l'eroe la sconfigge e, come ricompensa per il suo favore, Gunther chiede a Sigfrido di diventare suo fratello di sangue, insieme a Giselher. Sigfrido, non riesce a ferirsi per il patto, avendo ormai la pelle impenetrabile, resa cos\u00ec dal sangue del drago, ma l'unico punto che pu\u00f2 essere trapassato sul suo corpo \u00e8 alla base del collo, lembo di pelle coperto da una foglia durante il bagno nel sangue di F\u00e1fnir.\nAl ritorno a Burgundia, vengono celebrate le doppie nozze di Sigfrido e Crimilde e di Gunther e Brunilde; la prima notte di nozze per\u00f2, quest'ultima rifiuta Gunther, poich\u00e9 non riesce a sopraffarla come in Islanda, cosa che insospettisce la regina. Il re chiede nuovamente a Sigfrido di sostituirsi a lui, facendogli rubare la cintura che le donava suprema forza. Durante questo scambio, Giselher, gi\u00e0 conscio del fatto che in realt\u00e0 \u00e8 stato Sigfrido a sfidare Brunilde al posto di Gunther in Islanda, avendo origliato nella stanza in cui suo fratello si era nascosto durante la sfida, scopre l'inganno ma non dice niente. Dopo questo ennesimo favore a Gunther per\u00f2, Crimilde scopre Sigfrido, e chiede di conoscere la verit\u00e0, chiedendole di mantenere il pi\u00f9 assoluto riserbo per evitare uno scandalo.\nTuttavia Crimilde, in preda alla rabbia per il trattamento che Brunilde spesso le riserva, poich\u00e9 la ritiene una nobile di rango inferiore, rivela la verit\u00e0 alla cognata dinanzi a tutta Burgundia.\nBrunilde chiede cos\u00ec a suo marito vendetta per l'umiliazione, e Hagen si prepara ad assassinarlo. Quando per\u00f2 Crimilde chiede udienza a Brunilde e le spiega la verit\u00e0 sulla pozione d'amore, facendo di nuovo cambiare idea alla regina sulla sorte di suo cognato, Hagen uccide Sigfrido, trafiggendolo nell'unico punto dove poteva essere ucciso poich\u00e9 non immerso nel sangue del drago.\nRitornati a casa con il cadavere di Sigfrido, Hagen e Gunther raccontano di essere stati assaliti dai Sassoni, ma Crimilde li smaschera davanti a tutto il regno, col supporto di Giselher, ormai stanco delle bugie di suo fratello e del suo consigliere, e, dopo aver gettato via Andvaranautr, ricevuto come pegno d'amore da Sigfrido, Crimilde, inorridita, cede i suoi diritti sul tesoro e Gunther ed Hagen si sfidano per impossessarsi dell'Anello dei Nibelunghi. Hagen riesce ad uccidere Gunther, ma subito dopo Brunilde lo sfida uccidendolo a sua volta. Sigfrido viene omaggiato con un funerale vichingo e, sulla nave, la cui prora \u00e8 adornata col teschio di F\u00e1fnir, che va alla deriva e a fuoco, piena degli oggetti preziosi dei Nibelunghi, Brunilde si trafigge con Balmung, morendo accanto al suo amore e trovando la pace in fondo al letto del fiume, circondati dal tesoro dei Nibelunghi.\nDistribuzione.\nIl film \u00e8 uscito tra il 2004 e il 2006 e negli altri paesi ha mantenuto integro il titolo originale, affiancato dalle varie traduzioni:\nEssendo un film per la TV, \"La saga dei Nibelunghi\" non \u00e8 mai stato distribuito nelle sale cinematografiche; in Italia il DVD in edizione a doppio disco \u00e8 disponibile dal 2005.\nIl film, intitolato \"The Ring and the Dragon - La leggenda dei Nibelunghi\" e con un nuovo doppiaggio, \u00e8 stato trasmesso in due parti da Italia 1 nel gennaio del 2007.\nColonna sonora.\nNegli Stati Uniti la colonna sonora del film \u00e8 stata distribuita dalla casa discografica Dancing Ferret Discs."}
{"id": "2111436", "revid": "22356", "url": "https://it.wikipedia.org/wiki?curid=2111436", "title": "Squatinactida", "text": ""}
{"id": "2111437", "revid": "22356", "url": "https://it.wikipedia.org/wiki?curid=2111437", "title": "Petalodontida", "text": ""}
{"id": "2111438", "revid": "259801", "url": "https://it.wikipedia.org/wiki?curid=2111438", "title": "La saga del Nibelunghi", "text": ""}
{"id": "2111439", "revid": "22356", "url": "https://it.wikipedia.org/wiki?curid=2111439", "title": "Xenacanthida", "text": ""}
{"id": "2111441", "revid": "39884", "url": "https://it.wikipedia.org/wiki?curid=2111441", "title": "Niccol\u00f2 Maria Antonelli", "text": ""}
{"id": "2111445", "revid": "767487", "url": "https://it.wikipedia.org/wiki?curid=2111445", "title": "Anatolij Masl\u00ebnkin", "text": "Campione europeo con la Nazionale sovietica nel 1960.\nCarriera.\nClub.\nDebutt\u00f2 nel mondo del calcio con lo nel 1954; rimase nella societ\u00e0 della capitale fino al 1963, vincendo tre campionati sovietici e giocando pi\u00f9 di duecento partite. Nel 1964 si trasfer\u00ec allo \u0160innik Jaroslavl', dove chiuse la carriera nel 1966.\nNazionale.\nCon la nazionale di calcio dell'Unione Sovietica vinse la medaglia d'oro ai Giochi Olimpici di e il . Disput\u00f2 la fase finale di due mondiali, e e totalizz\u00f2 33 presenze con una rete segnata in nazionale."}
{"id": "2111451", "revid": "56818", "url": "https://it.wikipedia.org/wiki?curid=2111451", "title": "Centro della terra", "text": ""}
{"id": "2111452", "revid": "729019", "url": "https://it.wikipedia.org/wiki?curid=2111452", "title": "Guido Naldi", "text": "Milit\u00f2 con la sua compagnia di ventura al servizio della Repubblica di Venezia.\nBiografia.\nGuido Naldi, come i pi\u00f9 celebri fratelli Babone, Giovanni e Ottaviano, milit\u00f2 sempre fedelmente al servizio della Repubblica di Venezia. Nel 1511 fu segnalato per la prima volta nel Veronese al comando di 31 balestrieri a cavallo e nell'agosto prese parte all'assedio di Brescia con 207 miliziani.\nNel 1513 partecip\u00f2 alla battaglia de La Motta inserito nella prima schiera d'assalto. La Repubblica di Venezia lo premi\u00f2 nel 1514 per gli ottimi servizi prestati con una provvigione di 30 ducati per paga, per otto paghe l'anno. Sul finire dell'anno 1516 oper\u00f2 all'assedio di Verona e con la conquista della citt\u00e0 scaligera da parte dei veneziani, ne fu nominato connestabile.\nNell'agosto 1521, con Malatesta Baglioni, Marco da Napoli, il fratello Giovanni e il capitano del Garda Niccol\u00f2 Barbaro, partecip\u00f2 ad una riunione tenuta con i rettori veneti della citt\u00e0 di Verona, per valutare la richiesta dei lanzichenecchi tedeschi e svizzeri, al soldo dell'imperatore Carlo V, che da Trento chiedevano il passo attraverso la Valle dell'Adige o la Val Vestino per raggiungere il campo imperiale situato in parte nel Mantovano e in parte nel ducato di Milano. Il Naldi si rec\u00f2 personalmente sui passi confinanti con il Trentino per valutarne un'ipotetica difesa.\nNel 1522 fu acquartierato al campo di Rovato con 204 fanti e risultava inserito nel colonnello del fratello Babone. Con la fine della guerra rientr\u00f2 a Verona. Nell'agosto del 1526 partecip\u00f2 all'assedio di Cremona e durante l'attacco alle linee nemiche ebbe 3 morti, 29 feriti e 10 disertori fra i suoi uomini. Nel 1527 oper\u00f2 nel Polesine, a Lodi e alla conquista di Genova. Acquartierato a Cassano d'Adda, nel 1528, fu con altri capitani ad un consiglio di guerra indetto dal provveditore generale veneto Tommaso Moro. Nello stesso anno oper\u00f2 contro gli imperiali del duca Enrico V di Brunswick-L\u00fcneburg a Caprino Bergamasco, nel Bresciano a Gavardo, a Sant'Angelo Lodigiano e a Pavia.\nNel luglio del 1529 fu particolarmente attivo alla difesa di Bergamo e nel settembre a quella di Sal\u00f2 al comando di ben 700 fanti. Nel marzo del 1531 gli fu riconosciuto il titolo di colonnello ed una provvigione di 40 ducati per paga, per otto paghe l'anno. Nel febbraio del 1532, durante la difesa di Verona, ebbe il compito di sorvegliare Porta Palio, mentre nel mese di marzo fu inviato con 50 fanti a Corf\u00f9 attaccata dai Turchi, ove, tra l'altro, fu promosso governatore della fanteria al posto di Giovanni da Como.\nMor\u00ec nel 1535."}
{"id": "2111457", "revid": "729019", "url": "https://it.wikipedia.org/wiki?curid=2111457", "title": "Adonara", "text": "Adonara (indonesiano: \"Pulau Adonara\") \u00e8 un'isola dell'Indonesia che fa parte delle Piccole Isole della Sonda. L'isola, che conta circa 60.000 abitanti, amministrativamente fa parte della provincia di Nusa Tenggara Orientale.\nGeografia.\nL'isola \u00e8 situata fra l'isola di Flores ad ovest, l'isola di Lomblen ad est (da cui la separa lo Stretto di Lamakera) e quella di Solor a sud. Assieme a queste due isole, e altre minori, forma l'arcipelago delle Solor. Adonara ha una superficie di circa 518\u00a0km\u00b2 e uno sviluppo costiero di 104,6\u00a0km. Prevalentemente montuosa, \u00e8 l'isola dove si raggiunge il punto pi\u00f9 alto di tutto l'arcipelago (monte Ili Boleng, 1.659 metri).\nEconomia.\nL'economia si basa principalmente sull'agricoltura (riso, mais, palma da cocco) e la pesca. La citt\u00e0 principale \u00e8 Sagu, situata sulla costa settentrionale.\nStoria.\nL'isola \u00e8 nota anche con l'appellativo di \"Isola degli assassini\", poich\u00e9 in passato si protrasse per centinaia di anni una faida fra le genti della costa (chiamati Paji) e la popolazione delle montagne (nota come Demon) che provoc\u00f2 numerose vittime."}
{"id": "2111467", "revid": "339392", "url": "https://it.wikipedia.org/wiki?curid=2111467", "title": "Anatoli Maslyonkin", "text": ""}
{"id": "2111468", "revid": "1305772", "url": "https://it.wikipedia.org/wiki?curid=2111468", "title": "Ljubavi\u010di", "text": "Ljubavi\u010di (russo \u041b\u044e\u0431\u0430\u0301\u0432\u0438\u0447\u0438; bielorusso \u041b\u044e\u0431\u0430\u0432\u0456\u0301\u0447\u044b; yiddish \u05dc\u05d5\u05d1\u05d0\u05d5\u05d5\u05d9\u05d8\u05e9, \"Lyubavitsh\") \u00e8 un villaggio del distretto Rudnjanskij nell'oblast' di Smolensk, in Russia. \u00c8 noto a livello internazionale soprattutto per essere stata la prima sede del movimento religioso chassidico Chabad-Lubavitch, a cui ha dato il nome.\nStoria.\nL'insediamento esiste con certezza almeno dal 1654, e fino al 1772 fece parte della Confederazione polacco-lituana. Dopo l'annessione alla Russia imperiale, divenne uno \"shtetl\" dell'ujezd di Or\u0161a, nel governatorato di Mogil\u00ebv. Per due settimane nel 1812 fu occupato dalle truppe napoleoniche. Nel 1857 contava 2500 abitanti, in maggioranza ebrei e bielorussi. Agli inizi del XX secolo il villaggio annoverava la fiera pi\u00f9 importante del governatorato, con incassi di oltre 1,5 milioni di rubli. \nCon l'arrivo del comunismo, la sua nota comunit\u00e0 religiosa chassidica abbandon\u00f2 Ljubavi\u010di coi suoi capi, e la relativa popolazione ebraica diminu\u00ec gradualmente e si secolarizz\u00f2. Il 4 novembre 1941, 483 ebrei locali furono massacrati dai nazisti e dai loro collaboratori, terminando la presenza storica degli ebrei nel villaggio. Ljubavi\u010di esiste ancora oggi anche se con una popolazione molto pi\u00f9 ridotta."}
{"id": "2111469", "revid": "767487", "url": "https://it.wikipedia.org/wiki?curid=2111469", "title": "Adolescents", "text": "Gli Adolescents sono un gruppo hardcore punk formato nel 1980 a Fullerton, California.\nStoria del gruppo.\nGli Adolescents si formarono dopo che Steve Soto lasci\u00f2 gli Agent Orange nel dicembre del 1979. La formazione originale era capitanata dal cantante Tony Cadena, con Steve Soto al basso, Frank Agnew e John O'Donovan alla chitarra e Peter Pan alla batteria. Sia O'Donovan sia Pan se ne andarono in giugno e vennero rimpiazzati da Rikk Agnew e Casey Royer (membri, rispettivamente, dei Social Distortion e dei The Detours). Possono essere considerati i \"pionieri\" dell'hardcore punk della contea di Orange.\nPi\u00f9 tardi, lo stesso anno, il gruppo pubblic\u00f2 una delle canzoni classiche del genere, \"Amoeba\", per la Posh Boy Records. La traccia comparve anche sulla Rodney on the ROQ compilation, creata del DJ di Los Angeles Rodney Bingenheimer.\nSuccessivamente gli Adolescents firmarono un contratto con la Frontier Records; era il gennaio del 1981. Il mese successivo venne registrato il primo album, \"Adolescents\". In breve il disco divenne uno dei pi\u00f9 venduti dell'hardcore californiano di quel periodo, secondo solo a \"Fresh Fruit for Rotting Vegetables\" dei Dead Kennedys. Dopo l'uscita dell'LP, Rikk Agnew abbandon\u00f2 il gruppo e venne rimpiazzato da Pat Smear, gi\u00e0 membro dei The Germs. Questa formazione dur\u00f2 fino alla fine di giugno, quando Smear lasci\u00f2 (in seguito sarebbe diventato membro dei Nirvana e dei Foo Fighters).\nNell'agosto del 1981, gli Adolescents si sciolsero. In seguito Cadena form\u00f2 i The Abandoned, Soto e Agnew entrarono nei Legal Weapon, Royer form\u00f2 i D.I. e Agnew cominci\u00f2 a suonare coi Christian Death.\nRikk Agnew produsse un album solista nel 1983, per poi entrare nei D.I. con Alfie Agnew (fratello minore di Frank e Rikk).\nNel 1986 gli Adolescents si riformarono con la formazione originale e iniziarono a lavorare su un nuovo disco. Prima della registrazione per\u00f2, Casey Royer e Frank Agnew se ne andarono dal gruppo. Il primo per continuare a suonare coi D.I., ed il secondo a causa di una perdita di interesse. Sandy Hansen prese il posto di Royer alla batteria, mentre Alfie sostitu\u00ec Frank alla chitarra. La band registr\u00f2 \"Brats in Battalions\" alla fine dell'estate. Nell'agosto del 1987 venne pubblicato in maniera indipendente dal gruppo, che si pag\u00f2 da solo la produzione.\nAll'inizio del 1987 Alfie and\u00f2 al college, ed il suo posto venne preso da Dan Coburn. Prima della fine dell'anno per\u00f2, anche Cadena e lo stesso Coburn se ne andarono. Nel 1988, Rikk Agnew e Steve Soto decisero di rimpiazzare Coburn con Paul Casey. Questi per\u00f2, moll\u00f2 dopo soli quattro mesi per lasciar spazio a Frank Agnew. Dopo il tour che ne segu\u00ec venne registrato \"Balboa Fun*Zone\".\nNell'aprile del 1989 gli Adolescents si sciolsero nuovamente. Steve Soto, Sandy Hansen e Frank Agnew ripartirono dai Joyride, mentre Rikk Agnew pubblic\u00f2 un paio di album solisti. Nel 2001 il gruppo si riform\u00f2 per festeggiare il 20\u00ba anniversario del loro primo disco, per poi continuare a suonare. Successivamente pubblicarono nel 2005, su Finger Records, a distanza di 17 anni dall'ultimo lavoro in studio, \"O.C. Confidential\".\nNel marzo del 2007 cominciarono a scrivere nuovi pezzi per l'album \"The Fastest Kid Alive ,\" il quale sarebbe dovuto uscire poco dopo ma la pubblicazione fu posticipata all'anno successivo. A causa di un cambio di lineup, il disco invece fu rilasciato, per Concrete jungle Records, il 3 giugno 2011.\nIl brano \"Kids of the Black Hole\", contenuto nel primo album, fu usato come colonna sonora per la session di Mike Escamillas nel video 'Forward' BMX prodotto dalla Etnies. Il brano \u00e8 stato citato anche dai NOFX nella canzone \"Kids of the K-hole\" contenuta all'interno dell'album \"So Long and Thanks for All the Shoes\". \"Creatures\" \u00e8 stata usata come colonna sonora del video della Creature Skateboards \"Born Dead\".\n\"Amoeba\" fu usata nel videogioco \"Tony Hawk's Pro Skater 3\", ma anche nel film \"SLC Punk!\". Nel 2006 il cantante Tony Cadena ha partecipato alla creazione di un album di cover dei Ramones per bambini, \"Brats on the Beat\", suonando la canzone \"Cretin Hop\".\nI Dropkick Murphys fecero una cover di \"Who Is Who?\" per il videogioco \"Tony Hawk's American Wasteland\". Il batterista Derek O'Brien fu in origine batterista dei Social Distortion sul disco \"Mommy's Little Monster\". \"Richard Hung Himself\", conosciuta come una canzone dei D.I., fu in origine una canzone degli Adolescents, che sarebbe dovuta uscire su \"Welcome to Reality - EP\"."}
{"id": "2111477", "revid": "1904508", "url": "https://it.wikipedia.org/wiki?curid=2111477", "title": "H\u00f4tel Matignon", "text": "L'H\u00f4tel de Matignon \u00e8 un h\u00f4tel particulier, residenza ufficiale del Primo ministro del governo francese, ubicato al n. 57 di \"rue de Varenne\", nel VII arrondissement di Parigi. Dal 1923 \u00e8 classificato come Monumento storico di Francia.\nSi compone di quattro saloni al piano rialzato: la galleria del Consiglio, il Salone Giallo, il Salon Blu (dove vengono ricevuti gli ospiti di Stato) ed il Salone Rosso. L'ufficio del Primo ministro si trova al primo piano assieme alla Sala riunioni, alla Sala da pranzo, al Salotto ed agli appartamenti privati.\nStoria.\nVenne fatto costruire da Christian-Louis de Montmorency-Luxembourg, principe di Tingry, che, nel 1722, ne commission\u00f2 la progettazione all'architetto Jean Courtonne, su un terreno che aveva acquistato nel 1719. Poich\u00e9 i lavori di costruzione si rivelarono maggiori di quelli preventivati, il committente dovette vendere l'edificio in corso di costruzione a Jacques III de Goyon, signore di \"Matignon et de la Roche Goyon\" (l'attuale \"Fort La Latte\"), divenuto conte di Thorigny, dal 23 luglio 1723.\nAl momento dell'acquisto, il nuovo proprietario tolse a Courtonne la direzione dei lavori mantenendolo comunque come progettista fino ai primi mesi del 1724. Quando Courtonne venne definitivamente estromesso da Antoine Mazin, le grandi opere e la decorazione dell'esterno erano state completate ed erano in corso le rifiniture interne. Mazin penser\u00e0 a realizzare il portale.\nJacques III de Goyon de Matignon mor\u00ec il 14 gennaio 1725 e suo figlio Jacques IV de Goyon (1689-1751) eredit\u00f2 il palazzo e per mezzo di sua moglie Luisa Ippolita di Monaco, divenne principe di Monaco con il nome di Giacomo I Grimaldi. L'edificio pass\u00f2 quindi ai suoi discendenti. L'attuale principe di Monaco, Alberto II, porta, tra l'altro, anche il titolo di Signore di Matignon.\nSuccessivamente appartenne alla danzatrice Anne \u00c9l\u00e9onore Francal e al suo amante, il ricco banchiere Quentin Crawford.\nNel 1808, l'h\u00f4tel venne venduto a Talleyrand, che lo dovette rivendere, nel 1811, a Napoleone I.\nNel 1816, all'inizio della Restaurazione, Luigi XVIII lo scambi\u00f2 con il Palazzo dell'Eliseo con Batilde di Borbone-Orl\u00e9ans, duchessa di Borbone. Alla sua morte, avvenuta nel 1822, venne ereditato dalla nipote Ad\u00e9la\u00efde d'Orl\u00e9ans, sorella del futuro Luigi Filippo di Francia. Ella lo diede in uso ad una comunit\u00e0 di religiose, prima di darlo in affitto, nel 1848, a Herman Thorn, un ricco colonnello americano.\nSotto il Secondo Impero, l'h\u00f4tel venne acquisito da Raffaele De Ferrari, duca di Galliera, che dispose ampi lavori di ammodernamento. Quando venne votata la legge che disponeva l'esilio per i membri della Casa di Orl\u00e9ans, la duchessa di Galliera, molto legata all'ex famiglia reale, offr\u00ec il palazzo all'Imperatore d'Austria per farne la sede dell'ambasciata in Francia.\nDurante la prima guerra mondiale, l'h\u00f4tel venne messo sotto sequestro come propriet\u00e0 del nemico e, nel 1922, la Francia fin\u00ec per comperarlo. Dopo aver pensato di farne un museo, si decise di farne la residenza del Primo ministro, che vi si trasfer\u00ec nel 1935.\nAll'inizio della seconda guerra mondiale, il generale Charles de Gaulle si stabil\u00ec a palazzo Matignon.\nOggi \u00e8 la residenza del primo ministro francese ed \u00e8 occupata da Jean Castex.\nIl parco.\nL'h\u00f4tel \u00e8 circondato da un parco di circa tre ettari realizzato nel 1902 da Achille Duch\u00eane. Esso \u00e8 oggi il pi\u00f9 grande giardino privato di Parigi ed \u00e8 un giardino alla francese coltivato secondo la tecnica dei giardini all'inglese.\nVi si trova un centinaio di essenze differenti. Dopo Raymond Barre, che vi piant\u00f2 un Acero saccarino, ogni primo ministro, ad eccezione di Jacques Chirac, vi ha piantato un albero al suo arrivo:"}
{"id": "2111481", "revid": "1442080", "url": "https://it.wikipedia.org/wiki?curid=2111481", "title": "Calcio agli Island Games 1993", "text": "Il torneo di calcio agli Island Games 1993, che si svolsero sull'Isola di Wight, fu la terza edizione della competizione. I 16 incontri si svolsero tra il 4 ed il 9 luglio 1993 e videro la vittoria finale del Jersey, che conquist\u00f2 il primo titolo.\nFormato.\nLe otto squadre, suddivise in due gruppi da quattro, si affrontarono in un girone all'italiana con gare di sola andata. La classifica di ogni girone stabiliva quali fossero le squadre ad affrontarsi nella seconda fase per decidere le posizioni dall'ottava alla prima.\nCompetizione.\nFase finale.\nFinale 5\u00ba-6\u00ba posto.\nL'Isola di Wight vinse ai rigori.\nCampione.\nCampione Island Games 1991\nJERSEY(Primo titolo)"}
{"id": "2111488", "revid": "481349", "url": "https://it.wikipedia.org/wiki?curid=2111488", "title": "Safety (football americano)", "text": "Il safety (o safety touch) nel football americano e canadese indica un'azione di gioco in cui una squadra in possesso di palla non riesce a farla uscire dalla propria end zone senza per\u00f2 comunque perderne il possesso.\nL'azione d\u00e0 2 punti alla squadra in difesa ed \u00e8 l'unico modo di realizzare dei punti per una squadra senza il possesso di palla.\nIl safety non va confuso con il touchback che \u00e8 un'azione in tutto simile, ma che differisce per il fatto che inizia col possesso di palla da parte della squadra avversaria di quella a cui appartiene l'end zone.\nTipi di safety.\nEsistono vari modi per mettere a segno un safety:\nFree kick.\nDopo il safety, il gioco riprende con il cosiddetto \"free kick\" un calcio libero da parte della squadra che ha subito i 2 punti dalle proprie 20 iarde (25 nel caso del football canadese). Il free kick pu\u00f2 essere effettuato come un normale punt o molto pi\u00f9 raramente come un drop. La tecnica del kickoff viene usata solo nel football universitario.\nSafety intenzionale.\nIn rari casi una squadra pu\u00f2 decidere intenzionalmente di concedere un safety quando la situazione tattica della partita lo consenta; quando ad esempio, a pochi minuti dalla fine, una squadra si trovi in vantaggio di almeno 3 punti e si trovi ad affrontare un quarto tentativo molto vicino alla propria linea di touchdown. In questo caso un punt eseguito dall'interno della propria end zone sarebbe comunque molto rischioso e darebbe in ogni caso una buona posizione di partenza al drive della squadra avversaria. Per questo motivo pu\u00f2 essere preferibile concedere 2 punti (rimanendo comunque in vantaggio), ma poter effettuare il \"free kick\" molto pi\u00f9 avanti cercando di difendere il vantaggio nel poco tempo rimanente. Un esempio di safety intenzionale si \u00e8 verificato nel Super Bowl XLVII dove il punter dei Baltimore Ravens Sam Koch con 12 secondi rimanenti nell'ultimo quarto e la propria squadra in vantaggio di 5 punti \u00e8 uscito dal campo dalla propria end zone invece di calciare il punt, riuscendo a consumare 8 secondi ed impedendo cos\u00ec ai San Francisco 49ers di effettuare un'ultima azione d'attacco.\nUn'altra situazione nella quale pu\u00f2 essere intenzionalmente concesso un safety si \u00e8 verificata nella partita Denver Broncos - New England Patriots del 3 novembre 2003: i Patriots, essendo indietro di un punto a circa tre minuti dalla fine, concedettero volontariamente un safety per potersi riportare in attacco. La partita fu poi vinta dai Patrios con un touchdown a 30 secondi dal termine.\nPi\u00f9 frequentemente il safety intenzionale trae origine da un fumble ricoperto in end zone dalla squadra in attacco per evitare di subire un touchdown.\nSafety su extra point.\nPu\u00f2 accadere che su un tentativo di extra point bloccato, un giocatore della squadra che ha bloccato il calcio provi a ritornare la palla fino alla end zone avversaria per un touch down e venga respinto nella propria end zone causando cos\u00ec un safety. In questo caso il safety vale un solo punto."}
{"id": "2111498", "revid": "1318658", "url": "https://it.wikipedia.org/wiki?curid=2111498", "title": "Pressurized Mating Adapter", "text": "Il Pressurized Mating Adapter (PMA, in italiano \"adattatore di accoppiamento pressurizzato\") \u00e8 una classe di adattatori per veicoli spaziali che convertono il Common Berthing Mechanism (CBM, in italiano \"meccanismo di ormeggio comune\") utilizzato sui segmenti orbitali Statunitensi della Stazione Spaziale Internazionale, a una porta di attracco APAS-95 di un altro modulo o a un veicolo spaziale in visita.\nI primi due \"PMA\" vennero portati in orbita assieme al modulo \"Unity\" nel 1998, a bordo della missione Shuttle STS-88, mentre il terzo venne lanciato nel 2000 a bordo della missione STS-92. I \"Pressurized Mating Adapter\" sono costruiti dalla Boeing. L'azienda costru\u00ec anche un adattatore simile che permise allo Space Shuttle di attraccare sulla stazione spaziale Mir.\nUtilizzo.\nSulla ISS sono presenti tre PMA e vengono utilizzati in modo leggermente differente fra loro, ma di base effettuano le stesse funzioni di base, ovvero quella di collegare una porta CBM di un modulo ISS a una porta di attracco APAS-95 di un altro modulo o a un veicolo spaziale in visita. A tal fine dispongono di una porta CBM e di una porta APAS-95 entrambe passive. I PMA sono pressurizzate e riscaldate dall'interno e attraverso gli anelli di attracco e delle connessioni esterne \u00e8 possibile il trasferimento di potenza e dati.\nPMA-1.\nIl primo Pressurized Mating Adapter (PMA-1) \u00e8 stato uno dei primi componenti della Stazione Spaziale Internazionale. \nIl PMA-1 unisce il lato russo della stazione con il lato statunitense. Durante la missione STS-88, l'equipaggio dell\"'Endeavour\" utilizz\u00f2 il braccio robotico per connettere il modulo \"Zarja\" al PMA-1, il quale era gi\u00e0 connesso al punto di aggancio di prua del modulo Unity. Il PMA-1 connette permanentemente questi due componenti della ISS \nPMA-2.\nIl secondo Pressurized Mating Adapter (PMA-2) \u00e8 attualmente montato sul modulo Harmony ed \u00e8 stato utilizzato quando gli orbitali dello Space Shuttle attraccavano alla ISS. Era dotato di hardware SSPTS (Station-to-Shuttle Power Transfer System) un componente che permette il trasferimento di energia dalla Stazione Spaziale allo Space Shuttle, permettendo a quest'ultimo di restare agganciato ad essa pi\u00f9 a lungo.\nA causa della sequenza di assemblaggio della Stazione Spaziale Internazionale, il PMA-2 \u00e8 stato spostato diverse volte. Originalmente era connesso al portello anteriore del modulo Unity, ma quando la missione STS-98 trasport\u00f2 il laboratorio Destiny nel febbraio 2001, il PMA-2 venne spostato al portello anteriore del segmento Z1 e al suo posto venne connesso \"Destiny\". Infine il PMA-2 venne spostato nel portello anteriore di Destiny. L'operazione di rimozione del PMA-2 dal modulo Unity fu la prima ad utilizzare il CBM per disconnettere due componenti della ISS.\nDopo l'installazione del modulo Harmony nell'ottobre 2007, durante la missione STS-120, il braccio robotico della stazione riposizion\u00f2 il PMA-2 nella sua posizione definitiva sul portello anteriore di Harmony il 12 novembre 2007. Due anni dopo, Harmony e il PMA-2 vennero spostati sul portello anteriore del modulo \"Destiny\".\nQuando uno Space Shuttle attraccava alla ISS, la sua velocit\u00e0 relativa era di 0,03 m/s. Quando veniva effettuato il contatto con il PMA-2, esso agganciava automaticamente i due oggetti assieme. Quando il movimento relativo tra essi terminava, un astronauta dello Shuttle ritraeva l'anello di aggancio, chiudendo l'aggancio e assicurando lo Shuttle alla stazione.\nIl 18 luglio 2016 con la missione SpaceX CRS-9 alla ISS fu consegnato l'International Docking Adapter (IDA-2), il quale il giorno successivo durante una EVA venne agganciato permanentemente al \"PMA-2\", per permettere l'aggancio di altri veicoli spaziali diversi dallo Space Shuttle, ormai non pi\u00f9 in esercizio. L'IDA-2 fu utilizzato per la prima vola il 3 marzo 2019 quando la navicella Crew Dragon della SpaceX durante la sua missione di prova Demo 1 attracc\u00f2 in modo automatico.\nPMA-3.\nNell'ottobre 2000, durante la missione STS-92 venne installato il terzo Pressurized Mating Adapter (PMA-3).\nInizialmente venne agganciato al portello inferiore del modulo \"Unity\". Un mese e mezzo dopo, quando la missione STS-97 trasport\u00f2 sulla stazione i pannelli solari del segmento P6, l\"'Endeavour\" si agganci\u00f2 al \"PMA-3.\"\nAnche l\"'Atlantis\", durante la missione successiva (STS-98), si agganci\u00f2 al PMA-3\".\" L'equipaggio della missione STS-102 nel marzo 2001 spost\u00f2 il PMA-3 dal portello del modulo Unity per creare lo spazio necessario per l'aggancio di un Multi-Purpose Logistics Module (MPLM).\nIl 30 agosto 2007 il PMA-3 venne nuovamente spostato sul portello inferiore del modulo Unity per potervi agganciare temporaneamente al suo posto il modulo Harmony (Nodo 2), trasportato sulla stazione durante la missione STS-120 nell'ottobre 2007. Harmony \u00e8 stato trasferito al portello di prua del modulo Destiny mentre il PMA-3 fu riportato al CBM di Unity il 7 agosto 2009 per consentire la riconfigurazione della paratia del modulo Unity da parte dei membri dell'equipaggio in un ambiente pressurizzato. Il 25 gennaio 2010, il PMA-3 \u00e8 stato spostato dal CBM di Unity al portello Zenit di Harmony per fare spazio al nuovo modulo Tranquility (Nodo 3), il quale \u00e8 stato aggiunto alla stazione durante STS-130. Dopo l'attivazione di Tranquility, il 16 febbraio 2010 PMA-3 \u00e8 stato nuovamente spostato al portello di Tranquility dove era stato attraccato per il lancio del modulo Cupola. Il 26 marzo 2017 Il PMA-3 \u00e8 stato rimosso dal bracci robotico da \"Tranquility\" e collegato ad Harmony dopo essere stato preparato durante una passeggiata spaziale di successo il 24 marzo 2017. Una seconda passeggiata nello spazio \u00e8 stata condotta il 30 marzo 2017, per finalizzare i collegamenti del cavo PMA-3 su Harmony.\nIl 25 luglio 2019 con la missione SpaceX CRS-18 alla ISS fu consegnato l'International Docking Adapter (IDA-3), il quale il giorno successivo durante una EVA venne agganciato permanentemente al PMA-3, per permettere l'aggancio di altri veicoli spaziali. L'IDA-3 fu utilizzato per la prima vola il 7 dicembre 2020 quando la navicella Cargo Dragon della SpaceX durante la missione SpaceX CRS-21 attracc\u00f2 in modo automatico."}
{"id": "2111501", "revid": "63756", "url": "https://it.wikipedia.org/wiki?curid=2111501", "title": "Stretto di Lamakera", "text": "Lo stretto di Lamakera (indonesiano: \"Selat Lamakera\") \u00e8 un braccio di mare che separa l'isola di Lomblen dalle isole di Adonara e Solor, in Indonesia. Lo stretto, lungo circa 30 km, e largo nel punto pi\u00f9 stretto 3,5 km, collega il mar di Savu, a sud, con il mar di Flores, a nord. Lo stretto prende il nome da Lamakera, una localit\u00e0 situata sull'isola di Solor. Amministrativamente, le acque dello stretto fanno parte della provincia di Nusa Tenggara Orientale."}
{"id": "2111505", "revid": "233579", "url": "https://it.wikipedia.org/wiki?curid=2111505", "title": "Jubilus", "text": ""}
{"id": "2111510", "revid": "827882", "url": "https://it.wikipedia.org/wiki?curid=2111510", "title": "Nino Lepore", "text": "Biografia.\nHa compiuto gli studi di Viola presso il Conservatorio di Musica \u201cNiccol\u00f2 Piccinni\u201d di Bari sotto la guida dei Maestri Aldo Ferraresi e Francesco Antonioni.\nNel 1977 \u00e8 entrato a far parte dell'Orchestra Sinfonica della Provincia di Bari nel ruolo di \u201cConcertino delle Viole\u201d e, con il Teatro Petruzzelli di Bari, ha effettuato numerose tourn\u00e9e (USA, Norvegia,Il Cairo, Spoleto-Festival dei due mondi ecc.).\nDiplomatosi nel 1989 in Direzione d'Orchestra presso l'Accademia di Alto Perfezionamento Musicale di Pescara sotto la guida dei Maestri Mario Gusella e Donato Renzetti, nel 1993 \u00e8 stato nominato Direttore Artistico e Stabile dell'Orchestra Sinfonica della Provincia di Bari. \nNella sua attivit\u00e0 di Direttore d'Orchestra ha diretto tra, l'altro, l'Orchestra Sinfonica d'Italia \u201cFondazione Guido Cantelli\u201d (Milano) \u201cl'Orchestra Sinfonica della Provincia di Bari\u201d, l'Ensamble \u201cArchi della Scala\u201d (Milano), \u201cl'Orchestra Sinfonica Nacional Argentina\u201d (Buenos Aires), l'Orchestra \u201cVirtuosi di Praga\u201c, \u201cl'Orchestra Sinfonica di Plock\u201d (Varsavia\u2013Polonia), la \u201cVisalia Simphony Orchestra\u201d (California\u2013USA), \"l'Orquesta do Norte\" (Portogallo), la \u201cSan Angelo Simphony\u201d (Texas\u00a0\u2013 USA), la \"Japan Classica Orchestra\" (Tokio); \u201cl'Orchestra Filarmonica di Acapulco\u201d (Messico); \u201cl'Orchestra Sinfonica UANL di Monterrey\u201d (Messico); \u201cl'Orchestra Sinfonica di Maracaibo\" (Venezuela); \u201cl'Orchestra Filarmonica del Veneto Malipiero \u201d (Treviso);l'Orchestra Filarmonica di \"Aguascalientes\" (Messico); l'Orchestra Sinfonica di Grosseto; l'Orchestra da Camera Fiorentina;\u201cl'Orchestra Filarmonica Marea Negra\u201d (Costanza\u2013Romania); \u201cl'Orchestra Sinfonica Do Algarve\u201d (Portogallo); \u201cl'Orchestra da Camera del Friuli-Venezia Giulia\u201d; e numerose altre formazioni Sinfoniche e da Camera.\nCompositore, ha inciso per l'etichetta \u201cPoligram\u201d il suo primo LP, seguito poi da altre incisioni con diverse etichette ([RCA Italiana|RCA], Tring, BMG Azzurramusic) di sue composizioni ed arrangiamenti.\nHa composto colonne sonore per numerosi film tra i quali ricordiamo \u201cOdore di pioggia\u201d con Renzo Arbore e la regia di Nico Cirasola, \"Corsica\" per la regia di Pasquale Squitieri, \u201cDa do da\u201d per la regia di Nico Cirasola (film che hanno partecipato ai Festival del Cinema di Venezia, Cannes e Berlino) \u201cAlbania blues\u201d, \u201cBell'e poker\u201d, \"Focaccia blues\".\nHa composto numerose musiche per programmi della Radio Televisione Italiana.\nNel 1993 ha vinto il 1\u00ba premio assoluto al Concorso Internazionale di \u201cArrangiamenti per Orchestra ritmico-sinfonica\u201d di Bucarest (Romania). \nHa anche composto numerosi commenti musicali per spettacoli teatrali. \nNegli anni 2000-2002 \u00e8 stato, con il M\u00b0 Roberto De Simone, alla Direzione Artistica dell'Orchestra Sinfonica della Provincia di Bari.\nAttualmente \u00e8 Direttore di Produzione dell'Orchestra Sinfonica della Provincia di Bari."}
{"id": "2111512", "revid": "108678", "url": "https://it.wikipedia.org/wiki?curid=2111512", "title": "Oseberg", "text": ""}
{"id": "2111520", "revid": "104458", "url": "https://it.wikipedia.org/wiki?curid=2111520", "title": "Tre Capitoli", "text": ""}
{"id": "2111521", "revid": "599013", "url": "https://it.wikipedia.org/wiki?curid=2111521", "title": "Orme", "text": ""}
{"id": "2111527", "revid": "320578", "url": "https://it.wikipedia.org/wiki?curid=2111527", "title": "Live at Isle of Wight Festival 1970", "text": ""}
{"id": "2111528", "revid": "26630", "url": "https://it.wikipedia.org/wiki?curid=2111528", "title": "Zaddiq", "text": "Zaddiq o Tzadik/Zadik/Sadiq (, \u00abgiusto\u00bb; plur. , \"\u1e63add\u012bq\u012bm\") \u00e8 un titolo onorifico usato nell'ebraismo, generalmente conferito a coloro che vengono considerati giusti, come un personaggio biblico, un maestro spirituale o un rabbino. La radice della parola \"\u1e63add\u012bq\" \u00e8 \"\u1e63-\u1e0f-q\" (\u05e6\u05d3\u05e7, \"\u1e63e\u1e0feq\") che significa \u00abgiustizia\u00bb o \u00abrettitudine\u00bb, radice anche di \"tzedakah\" (\u00abcarit\u00e0\u00bb, lett. \u00abgiustizia\u00bb); tale termine quindi si riferisce a colui che agisce \"giustamente\". Il termine femminile persona retta \u00e8 \"tzadeikes\"/\"tzaddeket\".\nIl termine \"zaddiq\" o \"tzadik\", cio\u00e8 \u00abgiusto\u00bb (e i suoi significati correlati) si svilupp\u00f2 nel pensiero ebraico come opposto di chassid (l'onorifico \u00abpio\u00bb), ulteriormente esaminato e approfondito dalla letteratura etica e dalla spiritualizzazione esoterica della Kabbalah. Nell'ebraismo chassidico, l'istituzione dello \"Tzadik\" assunse importanza centrale, combinando per la prima volta il precorso misticismo elitista con un movimento sociale. Adattando la terminologia teosofica kabbalistica, il pensiero chassidico internalizz\u00f2 l'esperienza mistica, enfatizzando un attaccamento di fedelt\u00e0 (\"Deveikuth\") al proprio \"Rebbe\", che rappresenta e trasmette il flusso divino della benedizione al mondo.\nEtimologia.\nIn arabo la parola/nome \"\u1e62\u0101diq\" (\u0635\u0627\u062f\u0642) e l'etiope \"Tsadd\u0259q\" (\u133b\u12f5\u1245) sono parole imparentate con significati simili. Anche il titolo della novella satirica di Voltaire intitolata \"Zadig\" proviene da questa radice. \"\u1e62edeq\" (\u00abrettitudine\u00bb nella religione cananea) potrebbe essere stato l'epiteto di un dio dei Gebusei. La parola ebraica appare nei nomi biblici di Melchizedek, Adonizedek e Zadok, il sommo sacerdote di Davide.\nCaratteristiche dello \"Zaddiq\".\nDefinizioni.\nNel pensiero ebraico esistono varie definizioni di \"Zaddiq\". Secondo Maimonide (basato sul \"Trattato Yevamot\" del \"Talmud\" babilonese, 49b-50a): \"Colui del quale i meriti sorpassano le sue iniquit\u00e0 \u00e8 uno \"zaddiq\".\" Secondo la \"Tanya: Likkutei Amarim\" di Shneur Zalman di Lyady (che si fonda su passaggi del \"Tanakh\" e del \"Talmud\", e sulla tradizione della Kabbalah), il vero titolo di \"Tzadik\" denota una descrizione spirituale dell'anima e pu\u00f2 unicamente essere dato a colui che non solo non pecca mai, ma che ha anche eradicato qualsiasi inclinazione a farlo: uno che ha completamente sublimato le proprie inclinazioni \"animali\" naturali e vitali nella santit\u00e0, cosicch\u00e9 possa provare soltanto amore e timore di Dio, senza tentazioni materiali. Pertanto, uno zaddiq serve da \"veicolo\" o \"merkavah\" (\u05de\u05e8\u05db\u05d1\u05d4) a Dio e non ha Ego o autocoscienza. Da notare che una persona non pu\u00f2 ottenere tale livello, ma viene invece accordato dall'Alto. Questo livello particolare eleva la persona \"intermedia\" (\"beinoni\") ad una che non pecca mai con pensieri, parole, o azioni. Costoro percepiscono solo una comunione divina durante momenti di devozione o studio, mentre nella vita mondana possono essere tentati da inclinazioni naturali, ma scelgono sempre di rimanere connessi alla santit\u00e0. Nel \"Tanya\" si evidenzia la differenza tra i concetti maimonidei-talmudici e i susseguenti concetti cabalistici-chassidici. Poich\u00e9 la \"Torah ha 70 configurazioni\" d'interpretazione, forse entrambi i concetti sono veri metafisicamente:\n\"Zaddiq Nistar\" o \"lamedvavnik\".\nLo \"Zaddiq Nistar\" (, anche \"Tzadik Nistar\") plur. \"Zaddiqim Nistarim\" (, anche \"Tzadikim Nistarim\" - \"i giusti nascosti\") o Lamed Vav Tzadikim (\"36 giusti\") spesso abbreviato \"Lamed Vav(niks)\", si riferisce a \"36 Giusti\", nozione radicata nelle dimensioni pi\u00f9 mistiche dell'ebraismo.\nOrigini.\nIl \"Talmud\" e segmenti del misticismo ebraico affermano che almeno 36 \"Zaddiqim Nistarim\" (Zaddiqim nascosti o anonimi) vivono tra di noi in un dato momento e per ogni generazione dall'inizio alla fine del mondo, a giustificare il fine del genere umano agli occhi di Dio; sono segreti (per questo vengono chiamati anche solo \"nistar\u00ecm\"), ma \u00e8 grazie a loro che il mondo non viene distrutto. Il chassidismo e la Kabbalah presentano varie idee sulla natura e ruolo di questi 36 \"Zaddiqim\".\nLa fonte che proviene dal \"Talmud\" \u00e8 spiegata come segue:\nCome concetto mistico, il numero 36 \u00e8 ancor pi\u00f9 interessante. Si dice che in qualsiasi momento [della storia umana] esistano nel mondo 36 persone speciali, e se non fosse per queste persone, tutte queste persone, se anche una sola di esse mancasse, il mondo verrebbe a finire. Le due lettere ebraiche che formano il numero 36 sono \"lamed\", che \u00e8 30, e \"vav\", che \u00e8 6. Di conseguenza queste 36 persono vengono citate come \"Lamed-Vav Tzadikim\". Questa inusuale credenza ebraica, molto popolare, si basa su una dichiarazione talmudica che afferma che in ogni generazione 36 giusti \"accolgono la Shekhinah\" - la Presenza Divina (Trattato \"Sanhedrin\" 97b; Trattato \"Sukkah (Talmud)\" 45b).\nIntendimento.\nL'ebraismo mistico chassidico, come anche altre correnti dell'ebraismo, crede che esistano 36 persone giuste il cui ruolo nella vita sia di giustificare il fine dell'umanit\u00e0 agli occhi di Dio. La tradizione ebraica ritiene che le loro identit\u00e0 siano sconosciute anche tra di loro stessi e che, se uno di loro giungesse a comprendere il vero scopo della propria esistenza, non lo ammetterebbe mai e potrebbe essere immediatamente sostituito da un altro giusto:\nI \"Lamed-Vav Tzaddikim\" sono anche noti come \"Nistarim\" (\"nascosti\"). Nei racconti folkloristico-chassidici emergono dal loro occultamento volontario e, grazie ai poteri mistici che possiedono, riescono a scongiurare gli incombenti disastri di un popolo perseguitato dai nemici che li circondano. Tornano al loro anonimato non appena il loro compito \u00e8 finito, 'nascondendosi' nuovamente nella comunit\u00e0 ebraica in cui vivono relativamente anonimi. I \"lamed-vavnik\" o \"lamed-vovnik\" (abbreviazione in yiddish), sparsi come sono in tutta la diaspora, non si conoscono tra di loro. In occasioni molto rare, uno di loro viene 'scoperto' per caso, ma il segreto della sua identit\u00e0 non deve essere divulgato. I \"lamed-vavnik\" stessi non sanno di far parte dei 36 giusti. Infatti, la tradizione vuole che se una persona asserisse di essere uno dei 36, questa sarebbe la prova che certamente non lo sia. Dal momento che ognuno dei 36 \u00e8 modello di \"anavah\" (\"umilt\u00e0\"), tale virt\u00f9 gli precluderebbe la propria autoproclamazione (di essere tra detti giusti). I 36 sono semplicemente troppo umili per credere di essere parte dei 36.\nGli \"Tzadikim Nistarim\" esemplificano un tipo di \"leadership\" che differisce dalla nozione del \"leader\" pubblico lungimirante che gli studiosi affermano essere sopravvalutato nella cultura moderna, ma \u00e8 ben riassunto da un aforisma citato dai presidenti Truman e Reagan: \"Non c'\u00e8 limite a ci\u00f2 che un uomo pu\u00f2 fare o dove pu\u00f2 arrivare se non gli importa che si prende il merito.\"\n\"Lamed-vavnik\".\n\"Lamed-vavnik\" \u00e8 il termine in yiddish per uno dei 36 giusti o \"Tzadikim\" citati dalla Kabbalah e dal misticismo ebraico. Secondo questo insegnamento, in qualsiasi momento esistono almeno 36 persone sante e giuste al mondo che sono \"Tzadikim\". Questi santoni sono nascosti, cio\u00e8 nessuno sa dove siano. In base ad alcune versioni della relativa storia, loro stessi potrebbero non sapere chi sono o che lo sono. Per il bene di questi 36 santi nascosti, Dio conserva il mondo, anche se il resto dell'umanit\u00e0 \u00e8 degenerata al livello di barbarie totale. Ci\u00f2 \u00e8 simile alla storia di Sodoma e Gomorra nel Bibbia ebraica (\"Tanakh\"), dove Dio disse ad Abramo che avrebbe risparmiato la citt\u00e0 di Sodoma, se ci fosse stato un quorum di almeno 10 uomini giusti. Dal momento che nessuno sa chi siano i \"lamedvavnik\", nemmeno loro stessi, ogni ebreo deve agire \"come se\" lui o lei potesse essere uno di loro; cio\u00e8, deve condurre una vita santa e umile e pregare per il bene degli altri esseri umani. Si dice anche che uno di questi 36 possa potenzialmente essere il Messia ebreo, se il mondo \u00e8 pronto per tale rivelazione. In caso contrario, vivono e muoiono come persone comuni. Se la persona sappia o meno di essere il potenziale Messia \u00e8 tuttora dibattuto.\nIl termine \"lamedvavnik\" deriva dalla lettere ebraiche \"Lamedh\" (\"L\") e \"Vav\" (\"V\"), i cui valori numerici (cfr. Ghematria) assommano a 36. Il \"nik\" alla fine \u00e8 un suffisso russo o yiddish che indica \"una persona che...\" Il numero 36 \u00e8 due volte 18. Nella ghematria (forma di numerologia ebraica), il numero 18 sta per \"vita\", perch\u00e9 le lettere ebraiche che formano \"chai\", che significa \"vivente\", assommano a 18. Poich\u00e9 36 = 2\u00d718, la cifra rappresenta \"due vite\".\nIn alcune storie chassidiche, i discepoli dei propri \"Rebbe\" e di altre figure religiose li considerano essere tra i \"lamedvavnik\". \u00c8 anche possibile per un \"lamedvavnik\" rivelarsi agli altri come tale, sebbene accada raramente \u2014 la condizione di \"lamedvavnik\" lo precluderebbe per il fatto stesso di essere un campione di umilt\u00e0 e modestia. Di solito sono appunto i discepoli che speculano. Tali credenze vengono comunque descritte nelle opere di Max Brod, e alcuni scrittori (come per esempio Jorge Luis Borges) credono che il concetto si sia originato dal Libro della Genesi :\nSi dice che il fondatore del movimento chassidico, Yisr\u0101'\u0113l ben \u0114l\u012b\u201bezer, meglio noto come il Ba'al Sh\u0113m \u1e6c\u014dv, studiasse insieme ad una societ\u00e0 segreta di mistici ebrei, i \"Nestarim\" o \"Nistarim\", e che infine fosse divenuto un rabbino riverito e rinomato.\nOperatori di miracoli.\nSebbene la condizione di \"Tzadik\", secondo le succitate definizioni, non sia necessariamente collegata all'abilit\u00e0 di operare miracoli, il termine \"zaddiq\" \u00e8 spesso usato liberamente dal \"Talmud\" per indicare coloro che hanno raggiunto un grado speciale di santit\u00e0. In tale contesto, le preghiere dello zaddiq sono considerate particolarmente potenti, come stabilisce il \"Talmud\": \"Uno Zaddiq decreta e Dio ascolta.\" Ci\u00f2 in conformit\u00e0 col detto talmudico: \u00abRabban Gamliel figlio di Rabbi Judah haNasi soleva dire: \"Fa della volont\u00e0 di Dio la tua stessa volont\u00e0, cosicch\u00e9 Egli faccia della tua volont\u00e0 la Sua.\"\u00bb\nIn certi contesti, ci si riferisce allo \"Tzadik\" come al mistico operatore di miracoli. Secondo il Ba'al Sh\u0113m \u1e6c\u014dv, tale abilit\u00e0 sarebbe alla portata di ogni ebreo. Infatti egli disse che ogni ebreo ha il potere di attraversare un fiume sopra il proprio fazzoletto, tramite la connessione con la propria anima (che \u00e8 di origine divina). Nel chassidismo, la dottrina dello \"tzaddiqismo pratico\", sviluppato da Elimelech di Lizhensk (1717\u20131787), presentava lo \"Tzadik\" che faceva miracoli per trasmettere la benedizione divina Ayin-Yesh. Nella sua versione pi\u00f9 estrema, i \"taumaturghi\" chassidici, predominanti nella Polonia del XIX secolo, enfatizzavano questo concetto, a volte criticato come superficiale da altri capi chassidici. Secondo Menachem Mendel di Kotzk e la sua reazione contro lo \"tzaddiqismo popolare\", il pi\u00f9 grande miracolo era di esaminare se stessi senza farsi illusioni.\nDiventare uno \"Zaddiq\".\nSecondo la prima suddetta definizione, che uno \"Tzadik\" \u00e8 \"colui i quali meriti sorpassano le sue iniquit\u00e0\", qualsiasi persona pu\u00f2 raggiungere tale livello. In contrasto, secondo la definizione della Tanya che lo zaddiq non ha inclinazioni maligne, solo un piccolo gruppo di predestinati pu\u00f2 raggiungere tale livello..\nTerminologia nella Kabbalah.\n\"... Poich\u00e9 tutto quello che sta in cielo e sulla terra...\"\n\"\u2013 Poich\u00e9 \"tutto \u05db\u05dc\" (Yessod) si unisce al Cielo e alla Terra\"\n\"Lo Tzadik \u00e8 il fondamento (Yessod) del Mondo\"\nNel sistema delle 10 Sefiroth, ovvero le emanazioni divine presenti nella Kabbalah, ognuna delle 7 espressioni emotive \u00e8 correlata ad una figura archetipica della Bibbia ebraica (\"Tanakh\"). Il primo reame emanato ad emergere della Volont\u00e0 potenziale di Dio nella Creazione \u00e8 Atziluth, il Mondo dell'\"Emanazione\". Poich\u00e9 \u00e8 ancora nullificato nella Divinit\u00e0, e pertanto non considerata esistenza autocosciente, \u00e8 il reame dove le 10 Sephirot, attributi di Dio, sono rivelate nella loro essenza. Le Sephirot splendono anche nei mondi spirituali inferiori, ma solo in gradi pi\u00f9 bassi in sequenza, nascoste tramite contrazioni susseguenti e velature della vitalit\u00e0 divina. Sette tzadikim biblici, figure di rettitudine, sono considerati personificazioni delle Sephirot emotive di Atzilut: Abramo-Benevolenza, Isacco-Rigore, Giacobbe-Compassione, Mos\u00e8-Persistenza, Aronne-Gloria, Giuseppe-Fondamento, Davide-Regno. Mentre tutte e sette le figure sono consideratei Tzadikim supremi, in contesti particolari, sia Giuseppe come \"Yessod\", sia Mos\u00e8 come anima inclusiva della comunit\u00e0, sono identificati specialmente come archetipi dello Tzadik in generale.\nNelle Sefiroth, Chessed-Abramo, Gevurah-Isacco e Tiferet-Giacobbe sono potenze spirituali superiori rispetto a Yessod-Giuseppe, che trasmette le potenze superiori alla loro realizzazione nell'azione di Malkuth. Tuttavia, tradizionalmente nell'ebraismo Giuseppe viene nominato con la qualit\u00e0 di \"Tzadik-Giusto\". Mentre i Patriarchi vivevano rettamente come pastori, Giuseppe rimase santo in Egitto, circondato da impurit\u00e0, tentato dalla moglie di Potifar, prigioniero in carcere, e poi attivo come vicer\u00e9 del Faraone. Poich\u00e9 la Sephirah celeste di Yessod-\"Fondamento\" incanala spiritualit\u00e0 verso il reame fisico, cos\u00ec nella Kabbalah e nello sviluppo del pensiero chassidico la sua funzione si affianca al ruolo umano dello \"Tzadik\" in questo mondo:\nIntelletto nell'anima superna della comunit\u00e0.\n\"... Amare il Signore tuo Dio, obbedendo alla sua voce e tenendoti unito a lui...\"\n\"Tenersi uniti ad uno studioso della Torah \u00e8 come tenersi uniti alla Shekinah Divina \"\nLe guide delle masse di Israele originano dall'intelletto dell'anima di Adamo.\n\"In ogni generazione c'\u00e8 un capo come Mos\u00e8\"\nL'anima dello \"Tzadik\" \u00e8 un'anima inclusiva e generale della comunit\u00e0. Nella Kabbalah, la ghematria (valore numerico) ha importanza, perch\u00e9 la Creazione \u00e8 formata dal \"pronunciamento\" divino come da . La ghematria di Yessod (\u05d9\u05e1\u05d5\u05d3) \u00e8 80, 8 volte 10, che forma il valore ridotto di 18 (\u05d7\u05d9 Vita), poich\u00e9 lo \"Tzadik\" \u00e8 chiamato veramente \"vivo/vitale\" spiritualmente. 80 \u00e8 il valore di \"Klal\" (\u05db\u05dc\u05dc), la \"comunit\u00e0\", estensione di \"Kol\" (\u05db\u05dc), il termine kabbalistico che indica la Sefirah di Yessod. Lo \"Tzadik della generazione\" \u00e8 un'\"anima generale\" (\"neshama klalit\") della generazione, in cui \u00e8 inclusa ogni anima individuale. Il pensiero chassidico si concentra su questo parallelo e la rispettiva applicazione ad ogni persona. Attraverso la connessione personale di ogni anima con lo \"Tzadik\", la relativa essenza \"Yechidah\" viene rivelata, tramite la rivelazione della \"Yechidah\" dello \"Tzadik\"."}
{"id": "2111532", "revid": "1442080", "url": "https://it.wikipedia.org/wiki?curid=2111532", "title": "Calcio agli Island Games 1995", "text": "Il torneo di calcio agli Island Games 1995, che si svolsero a Gibilterra, fu la quarta edizione della competizione. I 16 incontri si svolsero tra il 16 ed il 22 luglio 1995 e videro la vittoria finale dell'Isola di Wight, che conquist\u00f2 il primo titolo.\nFormato.\nLe otto squadre, suddivise in due gruppi da quattro, si affrontarono in un girone all'italiana con gare di sola andata. La classifica di ogni girone stabiliva quali fossero le squadre ad affrontarsi nella seconda fase per decidere le posizioni dall'ottava alla prima.\nCampione.\nCampione Island Games 1991\nISOLA DI WIGHT(Primo titolo)"}
{"id": "2111535", "revid": "1318658", "url": "https://it.wikipedia.org/wiki?curid=2111535", "title": "Saint-Fran\u00e7ois-Xavier (metropolitana di Parigi)", "text": "Saint-Fran\u00e7ois-Xavier \u00e8 una stazione della metropolitana di Parigi sulla linea 13, sita nel VII \"arrondissement\" di Parigi.\nLa stazione.\nLa stazione \u00e8 stata inaugurata nel 1923.\nIl suo nome \u00e8 mutuato dalla chiesa di San Francesco Saverio che si trova nelle vicinanze della stazione, intitolata al gesuita spagnolo che fond\u00f2 delle missioni in India, Giappone ed in Cina."}
{"id": "2111547", "revid": "287204", "url": "https://it.wikipedia.org/wiki?curid=2111547", "title": "Nave di Tune", "text": "La nave di Tune \u00e8 un'imbarcazione vichinga ritrovata sull'isola di Rolvs\u00f8y in quella che un tempo era la municipalit\u00e0 di Tune, nell'odierno Sarpsborg, contea di Viken, in Norvegia. La nave venne costruita intorno al 900 in legno di quercia. Essa \u00e8 stata ritrovata in un tumulo chiamato \"B\u00e5thaugen\" (in norvegese il tumulo della nave), un sito archeologico che venne scavato da Oluf Rygh nel 1867.\nLe condizioni di conservazione della nave non sono ottimali, ma da ci\u00f2 che resta si pu\u00f2 dedurre che essa dovesse essere lunga circa 22 metri, larga circa 4,5 metri e che dovesse essere dotata di 11 o 12 paia di remi. La nave di Tune \u00e8 oggi esposta al Museo delle navi vichinghe di Oslo."}
{"id": "2111552", "revid": "114846209", "url": "https://it.wikipedia.org/wiki?curid=2111552", "title": "Seano", "text": "Seano \u00e8 una frazione situata nel comune di Carmignano (Prato).\nStoria.\nIl nome \u00e8 documentato fin dal 998, quanto compare in un diploma di Ottone III che elenca i privilegi del vescovo di Pistoia, enumerando anche \"plebs... in Sejano\". Nello stesso diploma viene confermato al vescovo anche il possesso di una \"curtem a Sejano\". Alla fine del X secolo doveva dunque esistere un insediamento, forse a carattere sparso ma comunque incentrato su di una pieve, e su di un possedimento agricolo vescovile.\nIl centro di tale insediamento \u00e8 da identificare quasi sicuramente sul sito della chiesa di San Pietro che si trova su una bassa propaggine del Montalbano posta a \"promontorio\" sul territorio circostante. \nLa pieve doveva essere in posizione centrale rispetto alla viabilit\u00e0 altomedievale della zona, e l'insediamento anche se privo di castello, doveva essere un importante luogo di transito.\nInfatti il sito era senza dubbio interessato da una viabilit\u00e0 pedemontana che partiva da Signa, dove il ponte sull'Arno assicurava una comunicazione con un vasto territorio, passava da Poggio a Caiano, Seano e Quarrata e giungeva a Pistoia costeggiando le pendici del Montalbano e assumendo soprattutto nel XII e XIII secolo una funzione militare di collegamento con i castelli di Artimino, Carmignano, Bacchereto e Tizzana, capisaldi del dominio pistoiese sul Montalbano e sulla pianura dell'Ombrone che pure cominciava ad essere bonificata ma che non permetteva una viabilit\u00e0 sicura in ogni stagione. In questi luoghi, si sono combattute tra Pistoia e Firenze e fra guelfi e ghibellini una serie di guerre che videro entrambe sull'orlo della catastrofe e che raggiunsero il momento pi\u00f9 drammatico con le imprese di Castruccio Castracani compiute in gran parte intorno ai castelli fortificati di Tizzana, Bacchereto, Carmignano, Artimino e Signa, ma che senza dubbio hanno interessato anche Seano.\nToponimo.\nL'etimologia del nome comunemente viene riferita come toponimo prediale in -\"anus\" derivato dal nome latino \"Sejus\" o \"Serianus\"."}
{"id": "2111557", "revid": "106582792", "url": "https://it.wikipedia.org/wiki?curid=2111557", "title": "Flieth-Stegelitz", "text": "Flieth-Stegelitz \u00e8 un comune di abitanti del Brandeburgo, in Germania.\nAppartiene al circondario dell'Uckermark ed \u00e8 parte dell'Amt Gerswalde.\nGeografia antropica.\nNel territorio comunale sono presenti i centri abitati di Flieth, Hessenhagen, Pfingstberg, Stegelitz, Suckow, Vo\u00dfberg e Afrika."}
{"id": "2111559", "revid": "149727", "url": "https://it.wikipedia.org/wiki?curid=2111559", "title": "Flieth", "text": ""}
{"id": "2111560", "revid": "149727", "url": "https://it.wikipedia.org/wiki?curid=2111560", "title": "Hessenhagen", "text": ""}
{"id": "2111561", "revid": "90844534", "url": "https://it.wikipedia.org/wiki?curid=2111561", "title": "Pfingstberg", "text": "Pfingstberg (letteralmente: \"monte della Pentecoste\") pu\u00f2 riferirsi a:"}
{"id": "2111562", "revid": "599013", "url": "https://it.wikipedia.org/wiki?curid=2111562", "title": "Stegelitz", "text": ""}
{"id": "2111564", "revid": "547034", "url": "https://it.wikipedia.org/wiki?curid=2111564", "title": "Suckow", "text": "Suckow \u00e8 una frazione del comune tedesco di Ruhner Berge.\nStoria.\nIl 1\u00ba gennaio 2019 il comune di Suckow venne fuso con i comuni di Marnitz e Tessenow, formando il nuovo comune di Ruhner Berge."}
{"id": "2111568", "revid": "1097011", "url": "https://it.wikipedia.org/wiki?curid=2111568", "title": "Vo\u00dfberg", "text": ""}
{"id": "2111575", "revid": "287204", "url": "https://it.wikipedia.org/wiki?curid=2111575", "title": "Pontarius", "text": "Il pontarius (letteralmente, \"il combattente del ponte\") era un gladiatore romano. Il \"pontarius\" non era una classe indipendente di gladiatori, ma venivano cos\u00ec chiamati quei gladiatori che combattevano su una specie di ponte. Il nome discende dal latino \"pons\", ossia ponte. \nI \"pontarii\" erano sempre gladiatori del tipo \"secutor\" o \"retiarius\".\nIl combattimento.\nIl ponte era rappresentato da una passerella posta a circa m. 2,5 d'altezza, alla quale conducevano due strette e ripide scalette da entrambi i lati. Sulla passerella si trovava il \"retiarius\". Egli doveva difendere la propria posizione da due \"secutores\" che potevano attaccarlo da tutte e due le parti. In questo combattimento il \"retiarius\" disponeva, in aggiunta al suo consueto armamento, di un certo quantitativo di pietre da scagliare contro gli avversari."}
{"id": "2111577", "revid": "258227", "url": "https://it.wikipedia.org/wiki?curid=2111577", "title": "Des mots qui sonnent", "text": ""}
{"id": "2111580", "revid": "339392", "url": "https://it.wikipedia.org/wiki?curid=2111580", "title": "9K38 Igla", "text": ""}
{"id": "2111595", "revid": "2048534", "url": "https://it.wikipedia.org/wiki?curid=2111595", "title": "C/o", "text": "c/o, anche \u2105 o nella forma maiuscola C/O, \u00e8 un'abbreviazione utilizzata nelle spedizioni postali per indicare un soggetto diverso dal destinatario, ma a cui \u00e8 materialmente indirizzato il messaggio. \u00c8 sinonimo di \"PRESSO\".\nL'abbreviazione prende origine dalla locuzione inglese \"care of\" (che letteralmente significa \u00aba cura di\u00bb) inteso come \"domiciliato presso\" e originariamente aveva lo scopo di permettere il recapito della posta a persone alloggiate presso altri e quindi senza indirizzo proprio oppure non presenti al proprio indirizzo. Il relativo carattere \u00e8 codificato in Unicode come U+2105.\nUtilizzo.\nIl simbolo viene solitamente collocato sotto il nome del destinatario reale della missiva, sotto o a fianco del simbolo si indica invece la persona o ente residente all'indirizzo indicato.\nPer fare un esempio, in presenza di una missiva indirizzata ad una persona chiamata Mario Rossi che alloggia presso Luigi Bianchi, che \u00e8 il nome riportato sulla casella della posta, l'indirizzo verr\u00e0 indicato nella maniera seguente:\n Mario\u00a0Rossi\n c/o\u00a0Luigi\u00a0Bianchi\n Via dei Gigli\u00a098\n 98765\u00a0Luogo Provincia in sigla\nIl signor Bianchi, quando svuoter\u00e0 la casella postale, provveder\u00e0 a consegnare la missiva al signor Rossi."}
{"id": "2111597", "revid": "52076", "url": "https://it.wikipedia.org/wiki?curid=2111597", "title": "\u2105", "text": ""}
{"id": "2111601", "revid": "1318658", "url": "https://it.wikipedia.org/wiki?curid=2111601", "title": "Duroc (metropolitana di Parigi)", "text": "Duroc \u00e8 una stazione della metropolitana di Parigi sulle linee 10 e 13, sita al limite del VI, VII e XV \"arrondissement\".\nAccessi.\nLa stazione \u00e8 ubicata al quadrivio denominato \"Place L\u00e9on-Paul-Fargue\" dove si incrociano \"boulevard des Invalides\" e \"boulevard du Montparnasse\" con la \"rue de S\u00e8vres\".\nEssa dispone di quattro accessi:\nStoria.\nLa stazione \u00e8 stata inaugurata nel 1930.\nIl suo nome \u00e8 stato scelto per onorare la memoria di G\u00e9raud Christophe Michel Duroc, duca del Friuli (1772-1813), generale dell'Impero, che fu aiutante di campo di Napoleone Bonaparte in Italia ed in Egitto. Venne nominato grande maresciallo del palazzo nel 1804. Egli riposa nell'H\u00f4tel des Invalides, dove si trova anche la tomba di Napoleone."}
{"id": "2111606", "revid": "290948", "url": "https://it.wikipedia.org/wiki?curid=2111606", "title": "Deareatore", "text": ""}
{"id": "2111607", "revid": "1957579", "url": "https://it.wikipedia.org/wiki?curid=2111607", "title": "Blohm &amp; Voss BV 141", "text": "Il Blohm &amp; Voss BV 141 era un monomotore da ricognizione tattica ad ala media prodotto dall'azienda tedesca Blohm &amp; Voss GmbH dalla fine degli anni trenta ed utilizzato dalla Luftwaffe durante la seconda guerra mondiale. Aveva una struttura asimmetrica con cabina finestrata decentrata verso destra rispetto alla fusoliera che conteneva piani di coda e motore.\nStoria del progetto.\nNel febbraio 1937 il \"Reichsluftfahrtministerium\" (RLM), il ministero che nel periodo della Germania nazista supervisionava l'intera aviazione tedesca, emise una specifica per la fornitura di un nuovo aereo da ricognizione e cooperazione con l'esercito per sostituire l'Henschel Hs 126, che in quel periodo aveva iniziato i collaudi, con un modello pi\u00f9 efficace e dalle migliori caratteristiche. La specifica prevedeva un modello monomotore dotato di un equipaggio di tre persone, dotato di un'ottima copertura visiva, una maggiore velocit\u00e0 e la possibilit\u00e0 di trasportare un carico bellico da caduta per 200\u00a0kg. L'invito a sottoporre progetti fu rivolto all'Arado Flugzeugwerke ed alla Focke-Wulf.\nL'Arado present\u00f2 il suo Ar 168, tuttavia il prototipo durante le prove non riusc\u00ec a produrre prestazioni soddisfacenti, al contrario della proposta della Focke-Wulf, l'Fw 189 \"Uhu\", che per\u00f2 non soddisfaceva le specifiche richieste in quanto bimotore.\nLa Hamburger Flugzeugbau del gruppo Blohm &amp; Voss, bench\u00e9 non invitata, avvi\u00f2 su iniziativa privata lo sviluppo di un modello atto allo scopo decidendo di avere un approccio molto pi\u00f9 radicale. Il progetto venne quindi affidato al direttore del suo ufficio tecnico Richard Vogt, il quale disegn\u00f2 il BV 141 dall'inusuale impostazione asimmetrica."}
{"id": "2111616", "revid": "125746295", "url": "https://it.wikipedia.org/wiki?curid=2111616", "title": "Carnevale di Mamoiada", "text": "Il Carnevale di Mamoiada \u00e8 \"uno degli eventi pi\u00f9 celebri del folclore sardo\" . Le sue maschere sono:"}
{"id": "2111617", "revid": "1543377", "url": "https://it.wikipedia.org/wiki?curid=2111617", "title": "Giovanni Attilio Arnolfini", "text": "Biografia.\nPartito per Roma dove fin\u00ec gli studi di teologia e giurisprudenza, divenne poi idrologo famoso del suo tempo. In seguito nel 1761 divenne magistrato, quindi sopraintendente alle acque e cur\u00f2 in particolare modo i fiumi vicino a Camaiore. Si racconta che, dopo aver esaminato molti progetti in merito, fece costruire un canale con il quale bonific\u00f2 il tratto paludoso. Fu inoltre l'autore di notevoli lavori che riguardavano il Serchio e il Reno nel 1784 quando vi era Pio VI che gli offr\u00ec gli onori del caso. Successivamente fu chiamato in tutta Europa quando nobili e principesse avevano problemi legati ai fiumi nei loro possedimenti. Nel 1768 giunse a Terranova e fu incaricato dalla principessa Grimaldi di visitare i suoi feudi. Ospitato dai Celestini descriveva cos\u00ec il luogo:\nPiacevole nel sentirlo dialogare, appassionato di musica in vita scrisse di politica, idrostatica, fisica e sui suoi lavori."}
{"id": "2111620", "revid": "1452073", "url": "https://it.wikipedia.org/wiki?curid=2111620", "title": "2002 FIFA World Cup", "text": "2002 FIFA World Cup \u00e8 un videogioco calcistico edito dalla Electronic Arts, dedicato ai Mondiali di Corea del Sud-Giappone 2002."}
{"id": "2111621", "revid": "1543377", "url": "https://it.wikipedia.org/wiki?curid=2111621", "title": "Julian Walker", "text": "Carriera.\nClub.\nJulian Walker inizi\u00f2 a giocare nel settore giovanile del SC Bern, dal 2002 al 2005, con prestazioni cos\u00ec convincenti che venne fatto esordire nella Lega Nazionale A gi\u00e0 nella stagione 2004-2005, oltre ad un prestito nella Lega Nazionale B al SC Langenthal.\nLa stagione successiva venne ingaggiato dall'EHC Basel, con la quale disput\u00f2 tre stagioni nella massima serie intervallate da due prestiti all'EHC Olten, squadra di LNB. Nel 2006 arriv\u00f2 inoltre la prestigiosa scelta da parte dei Minnesota Wild nel draft della NHL. Dal 2008 dopo la retrocessione dell'EHC Basel in LNB, Walker decise di passare all'HC Ambr\u00ec-Piotta, dove nella stagione 2011-12 ricopr\u00ec il ruolo di capitano alternativo. Walker concluse la sua avventura all'Ambr\u00ec dopo aver giocato 210 incontri in quattro stagioni, con un bottino di 85 punti.\nNel novembre del 2011 annunci\u00f2 il proprio trasferimento al termine della stagione al Gen\u00e8ve-Servette Hockey Club. Nell'estate del 2013 pass\u00f2 all'Hockey Club Lugano con un contratto valido fino al 2016.\nNazionale.\nDal 2004 al 2006 Walker \u00e8 stato convocato nelle rappresentative nazionali U18 e U20 in occasione dei campionati mondiali di categoria, contribuendo nel 2004 alla promozione della nazionale U-18 dalla Prima Divisione a quella \u00c9lite.\nDopo aver esordito in alcune amichevoli nella stagione 2011-12 Walker esord\u00ec con la nazionale maggiore ai mondiali del 2013. In quell'occasione conquist\u00f2 la medaglia d'argento, la prima in carriera."}
{"id": "2111627", "revid": "287204", "url": "https://it.wikipedia.org/wiki?curid=2111627", "title": "Porpora di Schonlein-Henoch", "text": ""}
{"id": "2111632", "revid": "7082", "url": "https://it.wikipedia.org/wiki?curid=2111632", "title": "Stadio Patini", "text": ""}
{"id": "2111634", "revid": "1543377", "url": "https://it.wikipedia.org/wiki?curid=2111634", "title": "Reto Stirnimann", "text": "Carriera.\nReto Stirnimann crebbe nelle giovanili dell'HC Davos, con il quale debutt\u00f2 nel 1991. Rimase nei Grigioni fino al 1999, dopo aver ottenuto una promozione in Lega Nazionale A ed aver messo a segno 95 punti fra gol ed assist in 256 incontri disputati.\nAll'inizio della stagione 1999-2000 Stirnimann si trasfer\u00ec ai ZSC Lions di Zurigo. Al termine di otto stagioni, dopo aver vinto due campionati nazionali e due IIHF Continental Cup, nel 2007 decise di trasferirsi all'HC Ambr\u00ec-Piotta. Con la maglia degli zurighesi collezion\u00f2 in campionato 392 presenze, con 46 reti segnate e 75 assist forniti.\nIn Leventina Stirnimann milit\u00f2 per quattro stagioni, prima di ritirarsi come giocatore alla fine della stagione 2010-2011. Con la maglia blanco-blu ha collezionato 90 punti in 240 presenze. Nel 2011 assunse il ruolo di assistant coach come vice di Kevin Constantine."}
{"id": "2111638", "revid": "1149807", "url": "https://it.wikipedia.org/wiki?curid=2111638", "title": "UEFA Euro 2004 (videogioco)", "text": "UEFA Euro 2004 \u00e8 il videogioco ufficiale del campionato d'Europa 2004.\nPresentazione.\nIl videogioco \u00e8 stato presentato dalla EA Sports nel febbraio 2004, mentre la distribuzione al pubblico \u00e8 avvenuta a partire dal 6 maggio successivo. \nCaratteristiche.\nIl titolo riprende, sostanzialmente, le novit\u00e0 introdotte in FIFA Football 2004 e le sue meccaniche di gioco. Sono inoltre presenti fattori che conferiscono al gioco un maggior grado di realismo, tra cui la possibilit\u00e0 - per i calciatori - di sporcarsi le divise da gioco cadendo a terra. I protagonisti (atleti ed arbitri) sono riprodotti con buona approssimazione, mentre la telecronaca - nella versione italiana - \u00e8 affidata a Bruno Longhi e Giovanni Galli. \nBasandosi sull'evento continentale, il gioco annovera le sole formazioni europee; sono disponibili 51 squadre. \nModalit\u00e0 di gioco.\nIl titolo presenta le seguenti modalit\u00e0:\nAccoglienza.\nPubblicato a ridosso del torneo, il gioco fu accolto positivamente dalla critica ed ottenne un buon successo."}
{"id": "2111643", "revid": "109368832", "url": "https://it.wikipedia.org/wiki?curid=2111643", "title": "I grandi successi (Mia Martini)", "text": "I grandi successi \u00e8 un album raccolta di Mia Martini, pubblicato nel 1992 dalla RCA Italiana."}
{"id": "2111644", "revid": "22475", "url": "https://it.wikipedia.org/wiki?curid=2111644", "title": "Phoebastria albatrus", "text": "L'albatro codacorta o di Steller (Phoebastria albatrus ) \u00e8 un raro uccello marino del Pacifico settentrionale. Sebbene sia imparentato con gli altri albatri del Pacifico settentrionale, mostra anche caratteristiche comportamentali e morfologiche tipiche degli albatri dell'Oceano Australe. \u00c8 stato descritto per la prima volta dal naturalista tedesco Peter Simon Pallas sulla base di spoglie raccolte dall'intrepido Georg Wilhelm Steller (da cui deriva uno dei nomi comuni di questa specie). Un tempo comune, \u00e8 stato portato sulla soglia dell'estinzione dal commercio delle piume, ma grazie ad un'accurata protezione il suo numero \u00e8 recentemente aumentato.\nDescrizione.\n\u00c8 un uccello di notevoli dimensioni, con un'apertura alare di 213\u2013237\u00a0cm, una lunghezza di 84\u201394\u00a0cm e un peso di 4,3\u00a0kg, sebbene alcuni esemplari possano raggiungere anche gli 8,5\u00a0kg. Si distingue dalle altre due specie di albatro con cui condivide l'areale, quello di Laysan e quello piedineri, per le maggiori dimensioni ed il becco rosa (con l'estremit\u00e0 bluastra), oltre che per alcuni dettagli del piumaggio. Contrariamente al nome, la coda non \u00e8 pi\u00f9 breve di quella delle specie suddette ed \u00e8 inoltre pi\u00f9 lunga di quella dell'altro membro del genere \"Phoebastria\", l'albatro vermicolato. Il piumaggio degli adulti \u00e8 tutto bianco, con le ali nere e la testa macchiata di giallo. I giovani sono completamente bruni.\nDistribuzione.\nL'albatro codacorta nidifica oggigiorno solamente sulle isole giapponesi di Tori Shima e di Minami Kojima, rispettivamente negli arcipelaghi delle Izu e delle Senkaku. \u00c8 diffuso in tutto il Pacifico settentrionale, soprattutto nel Mare di Bering, dove viene avvistata attualmente la maggior parte degli esemplari, ma si spinge anche ad est fino alla California. Torishima \u00e8 sempre stato il luogo prediletto per la nidificazione, ma in passato quest'albatro nidificava anche sulle isole a nord di Taiwan, come le Isole Bonin. Andando pi\u00f9 indietro nel tempo, i fossili appartenenti ad albatri del Pleistocene medio ritrovati alle Bermuda e nella Carolina del Nord sono stati attribuiti a stretti parenti di questa specie.\nConservazione.\nL'albatro codacorta ha corso un gravissimo rischio di estinzione. Nella seconda met\u00e0 del XIX secolo \u00e8 stato cacciato su scala quasi industriale e ne vennero uccisi 10 milioni di esemplari. A partire dagli anni '30 l'unica popolazione rimasta era quella di Torishima, ma il Governo giapponese mise al bando la caccia solo nel 1933, tanto che l'albatro smise di riprodursi sull'isola. A questo punto la specie era sull'orlo dell'estinzione e con lo scoppio della seconda guerra mondiale ulteriori ricerche divennero impossibili. Nel 1949 un ricercatore statunitense giunto sull'isola lo dichiar\u00f2 estinto, ma negli anni successivi ne venne avvistata in mare aperto una cinquantina di esemplari, per lo pi\u00f9 giovani (tutti gli albatri raggiungono la maturit\u00e0 sessuale dopo un lungo periodo e tornano alla colonia natale solo dopo molti anni). Quando questi esemplari tornarono sull'isola vennero protetti con particolare attenzione e nel 1954 venne deposto il primo uovo. Dopo aver scoperto che altre specie di albatro si inducono a riprodursi se poste in gruppo, sull'isola venne posizionata una grande variet\u00e0 di richiami. Da allora, grazie alle misure di protezione, il numero di questi uccelli \u00e8 aumentato notevolmente, tanto che nel 2003 se ne contavano 1840 esemplari."}
{"id": "2111648", "revid": "1305772", "url": "https://it.wikipedia.org/wiki?curid=2111648", "title": "Albert J. Raboteau", "text": " Si occup\u00f2 principalmente di storia della religione cattolica in America.\nBiografia.\nSuo padre mor\u00ec prima che lui nascesse, ucciso da un uomo bianco che non fu mai condannato per il suo crimine grazie all'ambiente razzista presente allora nel sud del Mississippi. Dopo l'omicidio, la madre, un'insegnante, decise di trasferirsi con la famiglia verso nord, per dar modo ai suoi bambini di crescere in un luogo migliore. Si rispos\u00f2 poi con un prete afroamericano, che insegn\u00f2 a Reboteau il greco e il latino fin da quando aveva cinque anni, e indirizz\u00f2 i suoi interessi verso la chiesa e l'istruzione. Raboteau venne ammesso al college a sedici anni.\nNel 1982 Raboteau trov\u00f2 un posto come professore esterno all'Universit\u00e0 di Princeton, per poi entrare stabilmente nel corpo accademico. Si specializz\u00f2 in storia delle religioni in America. Le sue ricerche e le sue lezioni si concentrarono sui movimenti religiosi afroamericani e sulla storia del cattolicesimo in America. Fu preside del Dipartimento di religione dell'universit\u00e0 dal 1987 al 1992 e l'anno successivo divenne preside della facolt\u00e0. Ricevette il \"Lifetime Service Award\" sia nel 2005 che nel 2006. Nel 2006 ottenne anche uno speciale \"Achievement Award\". Successivamente si convert\u00ec alla chiesa cristiana ortodossa."}
{"id": "2111651", "revid": "1305772", "url": "https://it.wikipedia.org/wiki?curid=2111651", "title": "UEFA Euro 2000 (videogioco)", "text": "UEFA Euro 2000 \u00e8 il videogioco edito dalla Electronic Arts, dedicato al Campionato europeo di calcio del 2000."}
{"id": "2111656", "revid": "697352", "url": "https://it.wikipedia.org/wiki?curid=2111656", "title": "E ancora canto", "text": "E ancora canto \u00e8 un album raccolta di Mia Martini, pubblicato nel 1994 dalla Replay Music."}
{"id": "2111661", "revid": "1305772", "url": "https://it.wikipedia.org/wiki?curid=2111661", "title": "World Cup 98", "text": "World Cup 98 \u00e8 un videogioco di calcio creato dalla Electronic Arts nel 1998 per Computer, PlayStation, Nintendo 64 e Game Boy. \u00c8 dedicato al Campionato mondiale di calcio 1998.\nModalit\u00e0 di gioco.\nLa caratteristica principale di \"World Cup 98\" \u00e8 il torneo della coppa del mondo, dove il giocatore pu\u00f2 utilizzare le squadre della fase finale o gruppi composti da una selezione casuale delle squadre incluse. Ogni incontro si svolge nel luogo in cui \u00e8 stato disputato durante il vero torneo.\nIl gioco \u00e8 stato in realt\u00e0 pubblicato prima della reale Coppa del Mondo, e di conseguenza la CPU delle squadre non \u00e8 basata sui risultati del torneo. Al termine della modalit\u00e0 \"World Cup\", delle didascalie mostrano il vincitore della Scarpa d'oro e della FIFA Fair Play Award.\n\u00c8 anche possibile giocare partite amichevoli tra una delle squadre incluse nella modalit\u00e0, e al termine di essa il giocatore potr\u00e0 scegliere se concludere la sfida con un pareggio, proseguire nei tempi supplementari con la regola del Golden goal o partecipare ai rigori.\nProprio come in \"\", le squadre nazionali possono essere personalizzate in modo da riflettere i giocatori del torneo reale.\nSquadre.\nIl gioco dispone di ogni squadra qualificata per il Campionato mondiale di calcio 1998, insieme ad altre otto non qualificate.\nColonna sonora.\nIl tema principale del gioco \u00e8 \"Tubthumping\", della band britannica Chumbawamba.\nGli altri brani presenti nel gioco sono:\nTelecronaca.\nNell'edizione britannica del gioco \u00e8 presente la telecronaca di John Motson e Chris Waddle, mentre le partite vengono introdotte dalla voce di Des Lynam e Gary Lineker, la versione italiana \u00e8 commentata da Giacomo Bulgarelli e Massimo Caputi.\nAccoglienza.\n\"World Cup 98\" ha ricevuto valutazioni positive, ed ebbe un enorme successo commerciale nel Regno Unito. La rivista \"PC Guide\" lo defin\u00ec come \u00abil miglior gioco di calcio di tutti i tempi\u00bb. MobyGames e GameSpot diedero rispettivamente un 3,9/5 e un 8,8/10."}
{"id": "2111665", "revid": "80575915", "url": "https://it.wikipedia.org/wiki?curid=2111665", "title": "Evil or Divine - Live in New York City", "text": "Evil or Divine - Live in New York City \u00e8 il terzo album live della heavy metal band dei Dio, pubblicato nel 2005. \u00c8 stato pubblicato anche in versione DVD."}
{"id": "2111684", "revid": "1711941", "url": "https://it.wikipedia.org/wiki?curid=2111684", "title": "Casba degli Ouda\u00efa", "text": "La casba degli Ouda\u00efa (francesizzazione dell'espressione che suona o \"Qa\u1e63ba al-Wud\u0101yya\") \u00e8 un quartiere fortificato di Rabat, posto su uno sperone roccioso. Fu edificata dagli Almoravidi per combattere le attivit\u00e0 dei berberi Barghaw\u0101\u1e6da.\nSi entra all'interno della ca\u1e63ba attraverso la B\u0101b al-Wud\u0101yya, porta monumentale di architettura almohade.\nEntrati all'interno della casba si pu\u00f2 percorrere la strada che conduce alla J\u0101mi\u02bf al-\u02bfAt\u012bq (lett. \"Moschea antica\"), situata in una posizione panoramica. Salendo sulla vicina cinta muraria, si pu\u00f2 godere di una vista sull'oceano Atlantico e sulla vicina citt\u00e0 di Sal\u00e9."}
{"id": "2111691", "revid": "2084998", "url": "https://it.wikipedia.org/wiki?curid=2111691", "title": "Holy Diver Live", "text": "Holy Diver Live \u00e8 il quarto album live della heavy metal band dei Dio, pubblicato nel 2006. Nel primo dei due dischi di cui \u00e8 composto l'album sono presenti tutte le tracce dell'album \"Holy Diver\" nello stesso ordine del disco originale."}
{"id": "2111707", "revid": "83531", "url": "https://it.wikipedia.org/wiki?curid=2111707", "title": "Torishima", "text": ", Tori-shima o Tori Shima, che letteralmente significa \u00abIsola degli Uccelli\u00bb, \u00e8 un'isola giapponese situata all'estremit\u00e0 meridionale delle Isole Izu (Nanpo Shoto), proprio a nord delle Isole Bonin. Talvolta viene chiamata anche per distinguerla da altre isole omonime.\nIzu Torishima, come tutte le Isole Izu, fa appartiene alla prefettura di Tokyo e fa parte del Parco Nazionale Fuji-Hakone-Izu. L'intera isola \u00e8 costituita da un singolo vulcano, ancora attivo, che ha eruttato anche in anni recenti. Le eruzioni pi\u00f9 significative furono quelle del 1902, 1939 e 2002. Venne occupata prima del 1902, ma dopo che un'eruzione vulcanica distrusse il primo insediamento non ve ne furono fondati altri. Ora \u00e8 un santuario per gli uccelli e pu\u00f2 essere visitata esclusivamente da ricercatori scientifici muniti di un permesso speciale. Tuttavia sono molto popolari le gite turistiche in barca per gli appassionati di \"birdwatching\".\nNel 1841, il quattordicenne Nakahama Manjiro e quattro suoi amici fecero naufragio su Torishima, prima di essere tratti in salvo dalla baleniera americana John Howland (al comando del Capitano William H. Whitfield)."}
{"id": "2111708", "revid": "1610933", "url": "https://it.wikipedia.org/wiki?curid=2111708", "title": "Albatro codacorta", "text": ""}
{"id": "2111710", "revid": "1573940", "url": "https://it.wikipedia.org/wiki?curid=2111710", "title": "Aquila audax", "text": "L'aquila codacuneata (Aquila audax ()) \u00e8 un uccello rapace della famiglia degli Accipitridi diffuso in Australia e nelle regioni meridionali della Nuova Guinea.\nDescrizione.\nDimensioni.\nMisura 81\u2013104\u00a0cm di lunghezza, per un peso di - nei maschi e di - nelle femmine pi\u00f9 grandi; l'apertura alare \u00e8 di 182\u2013232\u00a0cm.\nAspetto.\nQuesto rapace di dimensioni molto grandi, dal piumaggio scuro e dalla testa prominente, possiede anche lunghe ali strette e una coda dalla punta a forma di diamante. A prima vista gli adulti appaiono quasi uniformemente neri, ma, osservandoli con un po' pi\u00f9 di attenzione, \u00e8 possibile vedere che il piumaggio \u00e8 ricoperto da riflessi lucenti. Le piume della testa e del collo sono rosso-fulve e quelle della zona anale variano dal marrone chiaro al rosso. Una stretta fascia ricoperta di macchioline grigio-marroni attraversa le grandi copritrici. Nei giovani le piume sono di colore marrone scuro con i margini rossi. La testa e il petto presentano delle striature chiare. La nuca varia dal marrone-rosso al dorato e la fascia delle copritrici alari \u00e8 pi\u00f9 larga che negli adulti, e spesso sconfina anche sulle copritrici medie e piccole. Gli adulti hanno gli occhi di colore marrone chiaro e la cera e le zampe bianco-crema. I giovani hanno l'iride pi\u00f9 scura e le zampe giallastre.\nVoce.\nAl di fuori della stagione riproduttiva, le aquile codacuneata sono generalmente silenziose. Anche durante il periodo nuziale, tuttavia, \u00e8 possibile udirle solamente nei pressi del nido o durante le parate aeree. I richiami pi\u00f9 frequenti, bassi e acuti, sono seguiti da dei \"see-tyu\" brevi, discendenti e a malapena udibili. \u00c8 possibile udire anche altri tipi di fischi vari, gemiti e stridii, spesso emessi in lunghe serie continue, ma sorprendentemente basse. Le femmine si distinguono dai maschi per le loro vocalizzazioni pi\u00f9 aspre e ancora pi\u00f9 discrete, se ci\u00f2 \u00e8 possibile.\nBiologia.\nGli adulti vivono generalmente da soli o in coppia, ma gli immaturi sono pi\u00f9 gregari: talvolta dieci o quindici esemplari possono essere visti volare insieme e attorno a una carcassa \u00e8 possibile trovarne anche fino a quaranta. Le parate aeree comprendono voli circolari ad alta quota, effettuati da soli o in coppia. Questi voli sono a volte interrotti da acrobazie, da presentazioni degli artigli e da picchiate in caduta libera con le ali semichiuse, immediatamente seguite da risalite. \u00c8 possibile assistere anche a danze ondulate nel cielo, ma questi uccelli fanno pi\u00f9 raramente la ruota tenendosi per gli artigli. Le aquile codacuneata sono particolarmente attaccate al loro territorio, e fanno sfoggio di grande aggressivit\u00e0 se un deltaplano o un piccolo aereo vanno ad attraversarlo.\nLe aquile codacuneata utilizzano tecniche di caccia molto varie. Numerose prede vengono catturate a terra, di solito afferrate dal rapace che piomba loro addosso dopo un volo planato a bassissima altezza dal suolo. A volte, tuttavia, le vittime vengono strappate dal fogliame degli alberi. Succede anche che gli opossum vengano braccati fin nelle cavit\u00e0 in cui risiedono. I giovani nidiacei vengono \u00abprelevati\u00bb direttamente dai nidi. Se ne hanno l'occasione, le aquile codacuneata praticano il cleptoparassitismo su altre specie di predatori. Sono in grado di trasportare prede che pesano a volte cinque chili. Le prede di grosse dimensioni subiscono talvolta attacchi collettivi. Una testimonianza documenta l'attacco ad un canguro rosso (\"Macropus rufus\") da parte di un gruppo di quindici rapaci, che si alternavano in gruppi di due per molestare la vittima.\nAlimentazione.\nLe aquile codacuneata si nutrono principalmente di mammiferi terricoli e di carogne, ma mangiano anche rettili (piccole lucertole e raramente serpenti) e piccoli uccelli che si spostano a terra o nella volta. Ovunque siano comuni, i conigli costituiscono invariabilmente la parte principale del suo menu. Tra gli altri mammiferi, i giovani canguri, i bandicoot della famiglia dei peramelidi, le lepri, i ratti, i giovani cani, le volpi, i capretti e gli agnelli costituiscono tutta una variet\u00e0 di prede che vengono catturate pi\u00f9 o meno facilmente a seconda che siano malate o in buona salute. Nella dieta figurano anche le echidne (\"Tachyglossus aculeatus\"). Al di fuori della stagione di nidificazione, le carogne costituiscono una parte significativa della dieta. In questo periodo dell'anno, non \u00e8 raro vedere da cinque a dodici esemplari, il pi\u00f9 delle volte immaturi, convergere verso i cadaveri di capi di bestiame o di cervidi che si trovano ai bordi delle strade. Tra i rettili oggetto di preda, ricordiamo principalmente i varani australiani che vengono chiamati \"goanna\" o i clamidosauri. Nella categoria degli uccelli prevalgono soprattutto corvi e cacatua, ma occasionalmente vengono mangiate anche specie di dimensioni maggiori, quali ibis, aironi, anatre e otarde.\nRiproduzione.\nNella maggior parte dell'areale, la stagione di nidificazione si svolge tra luglio e dicembre, tranne che in Nuova Guinea, dove ha luogo verso il mese di maggio, e nell'estremit\u00e0 settentrionale dell'Australia, dove la cova avviene in gennaio e febbraio. In Tasmania, la riproduzione ha luogo specialmente in settembre. In Australia Occidentale, quest'ultima \u00e8 strettamente correlata con la disponibilit\u00e0 delle risorse alimentari. Durante i periodi di siccit\u00e0, la nidificazione pu\u00f2 essere interrotta per quattro anni consecutivi. Il nido \u00e8 una struttura massiccia. Pu\u00f2 misurare un metro di diametro e 75 centimetri di profondit\u00e0 quando \u00e8 nuovo, ma pu\u00f2 avere dimensioni maggiori nel caso sia stato occupato e rimodernato per diversi anni consecutivi. In questo caso, pu\u00f2 misurare due metri e mezzo di larghezza e quasi quattro metri di profondit\u00e0. Il fondo \u00e8 rivestito con foglie verdi e ramoscelli. Generalmente, il nido \u00e8 situato tra 12 e 50 metri al di sopra del suolo, sul ramo laterale di un grande albero solitario. Negli alberi di dimensioni eccezionali, si possono trovare nidi posti a pi\u00f9 di 70 metri. Tuttavia, \u00e8 possibile trovarli anche in foreste dove gli alberi hanno dimensioni pi\u00f9 modeste. Eventualmente, il nido pi\u00f9 essere situato su una piccola roccia o perfino sul terreno nel caso gli alberi siano rari. La covata comprende 1 o 2 uova che vengono covate tra 42 e 48 giorni. Gli aquilotti sono nidicoli e rimangono nel nido per un periodo che varia da 70 a 95 giorni. Dopo l'involo, rimangono dipendenti dai genitori per altri 6 mesi ancora.\nDistribuzione e habitat.\nL'aquila codacuneata frequenta quasi tutti i tipi di \"habitat\", dalle foreste di montagna alle pianure prive di alberi, passando per i boschi radi e le savane alberate. Tuttavia, \u00e8 rara e non nidifica mai nei deserti e nelle zone dove viene praticata un'agricoltura di tipo intensivo. Anche se a volte \u00e8 stata vista volare al di sopra delle citt\u00e0, \u00e8 assente dalla periferia dei grossi agglomerati. Caccia principalmente in terreni aperti, anche lungo il litorale, ma si riproduce nelle fitte foreste. Si incontra dal livello del mare fino a metri di altitudine.\nNonostante abbia qui la sua roccaforte, l'aquila codacuneata non \u00e8 endemica dell'Australia: vive anche in Nuova Guinea, pi\u00f9 precisamente nella Provincia Occidentale della Papuasia e nella provincia di Merauke dell'Irian Jaya. Nel continente australiano, \u00e8 presente quasi ovunque, ma nidifica pi\u00f9 frequentemente nella parte sud-orientale, vale a dire in Australia Meridionale, nello Stato di Victoria, nel Nuovo Galles del Sud e nel Queensland meridionale. La specie \u00e8 presente anche in Tasmania, a Flinders Island, nell'isola dei Canguri, nell'isola di Fraser, a Melville Island e a Groote Eylandt. Sebbene sia per lo pi\u00f9 sedentaria, la specie assume talvolta un'indole erratica in risposta alla siccit\u00e0; in questo caso, adulti e immaturi effettuano degli spostamenti verso zone caratterizzate da un \"habitat\" che potrebbe non essere a loro conveniente.\nTassonomia.\nNel suo vasto territorio, vengono riconosciute ufficialmente due sottospecie:\nConservazione.\nLa densit\u00e0 delle aquile codacuneata viene generalmente stimata tra le 3 e le 6 coppie ogni 100 chilometri quadrati. Nel caso i conigli siano numerosi, i nidi non distano mai pi\u00f9 di 700 metri tra di loro. Sebbene la densit\u00e0 di popolazione non sia sempre stata cos\u00ec elevata, nel suo areale di 7 milioni di chilometri quadrati la popolazione complessiva viene stimata in diverse centinaia di migliaia di esemplari. Il diradamento del manto forestale e l'introduzione dei conigli da parte dei spiegano in gran parte l'aumento di questa specie, che era gi\u00e0 molto comune prima del loro arrivo. Sebbene sia protetta, l'aquila codacuneata viene comunque abbattuta a fucilate o uccisa con carcasse avvelenate dagli allevatori, che le attribuiscono la cattiva reputazione di assassina di agnelli. La razza \"fleayi\" della Tasmania occupa un territorio molto piccolo. Inoltre, si mostra pi\u00f9 selettiva per quanto riguarda i requisiti di \"habitat\". La sua popolazione \u00e8 diminuita drasticamente e negli anni '90 non ne rimanevano che 70 coppie."}
{"id": "2111712", "revid": "339392", "url": "https://it.wikipedia.org/wiki?curid=2111712", "title": "9K34 Strela-3", "text": ""}
{"id": "2111716", "revid": "2075211", "url": "https://it.wikipedia.org/wiki?curid=2111716", "title": "Lionel Messi", "text": "Spesso paragonato al connazionale Diego Armando Maradona, \u00e8 ritenuto uno dei pi\u00f9 forti calciatori di tutti i tempi ed \u00e8 tra i marcatori pi\u00f9 prolifici della storia del calcio. Rientra, inoltre, nella lista dei calciatori con almeno 1000 presenze in carriera.\nIn carriera si \u00e8 aggiudicato dieci campionati spagnoli (2005, 2006, 2009, 2010, 2011, 2013, 2015, 2016, 2018 e 2019), sette Coppe del Re (2009, 2012, 2015, 2016, 2017, 2018 e 2021), otto Supercoppe spagnole (2005, 2006, 2009, 2010, 2011, 2013, 2016 e 2018), quattro UEFA Champions League (2006, 2009, 2011 e 2015), tre Supercoppe UEFA (2009, 2011 e 2015) e tre Coppe del mondo per club (2009, 2011 e 2015); i 35 trofei vinti lo rendono il calciatore pi\u00f9 decorato nella storia del Barcellona, club del quale detiene anche il record di presenze. \u00c8 altres\u00ec il miglior marcatore di sempre del club catalano e del campionato spagnolo, nonch\u00e9 il migliore uomo-assist del campionato spagnolo (192 assist) e della Coppa America (17) e il detentore dei record sia di miglior marcatore in una singola stagione di un campionato europeo (50 gol nel 2011-2012) sia di migliore uomo-assist in una singola stagione (21 assist nel 2019-2020). \nCon la nazionale argentina, in cui milita dal 2005 e della quale \u00e8 primatista di presenze e di reti, ha partecipato a quattro edizioni del campionato del mondo (2006, 2010, 2014 e 2018), chiuso al secondo posto nel 2014, e sei della Coppa America (2007, 2011, 2015, 2016, 2019 e 2021), vinta nel 2021 e chiusa al secondo posto in tre occasioni (2007, 2015 e 2016). Inoltre, grazie al gol segnato alla al campionato mondiale del 2006, all'et\u00e0 di 18 anni e 357 giorni, detiene il record di pi\u00f9 giovane marcatore argentino in un campionato mondiale. \nA livello individuale ha vinto tre volte il Pallone d'oro (nel 2009, insieme al FIFA World Player of the Year, nel 2019 e nel 2021) e quattro volte il Pallone d'oro FIFA (nel 2010, 2011, 2012 e 2015), stabilendo un record. Nel 2011 e nel 2015 l'UEFA lo ha insignito del riconoscimento Men's Player of the Year. Nel 2013, invece, \u00e8 stato inserito nella migliore formazione calcistica di tutti i tempi stilata dalla rivista inglese \"World Soccer\". Miglior giocatore del campionato del mondo Under-20 2005, vincitore di numerosi premi accessori, dal 2007 ad oggi ha fatto sempre parte della FIFA FIFPro World XI ed \u00e8 stato inserito dodici volte nella squadra dell'anno dell'ESM, mentre l'UEFA l'ha selezionato in 12 occasioni nella squadra dell'anno. Nel 2020 \u00e8 stato inserito nel Dream Team del Pallone d'oro dalla rivista francese \"France Football\" come migliore ala destra della storia del calcio.\nTra gli altri riconoscimenti ottenuti figurano diversi titoli di capocannoniere: Messi \u00e8 stato il miglior marcatore del campionato mondiale Under-20 (2005), della Copa Am\u00e9rica (2021), del campionato spagnolo (2010, 2012, 2013, 2017, 2018, 2019, 2020 e 2021), della Coppa del Re (2011, 2014, 2016 e 2017), della UEFA Champions League (2009, 2010, 2011, 2012, 2015 e 2019) e della Coppa del mondo per club (2011).\nBiografia.\nNato nella provincia di Santa Fe da Jorge Horacio Messi, un operaio di un'acciaieria, e da Celia Mar\u00eda Cuccittini, donna delle pulizie, Lionel Messi \u00e8 di lontane origini italiane, essendo il suo trisavolo Angelo Messi emigrato da Recanati nel 1883, ed \u00e8 un lontano parente dell'omonimo pugile Luca, con cui condivide le origini familiari. Il bisavolo Angelo era di Recanati.\nMessi \u00e8 padre di tre figli, Thiago, Mateo e Ciro, dati alla luce dalla compagna Antonella Roccuzzo rispettivamente nel 2012, 2015 e 2018. Ha due fratelli maggiori e una sorella, ed \u00e8 cugino dei calciatori Maxi ed Emanuel Biancucchi. Nell'ottobre del 2011, il quotidiano di Lleida \"Segre\" ha inoltre rivelato una probabile parentela tra l'argentino e Bojan Krki\u0107, che sarebbero cugini di 4\u00ba grado. Nel 2005 ha ottenuto la cittadinanza spagnola, divenendo cittadino comunitario.\nMolto impegnato nel sociale, nel 2007 ha dato vita alla \"Fundaci\u00f3n Leo Messi\", una fondazione che si occupa di garantire sostegno, soprattutto medico, ai bambini indigenti. L'11 marzo 2010 \u00e8 stato nominato ambasciatore UNICEF. Si \u00e8 distinto per numerose iniziative umanitarie.\n\u00c8 ritratto sulla copertina di numerose edizioni delle serie di videogiochi \"PES\" (2009-2011) e \"FIFA\" (2012-2016), ed \u00e8 sponsorizzato dall'azienda tedesca Adidas, per la quale ha anche realizzato diversi spot pubblicitari. Nel giugno 2010, ha siglato un contratto di tre anni con Herbalife, che garantisce un prezioso sostegno alla \"Fundaci\u00f3n Leo Messi\".\nNell'aprile 2011, Messi \u00e8 stato inserito tra i nomi papabili per vincere l'annuale classifica del \"Time\" che premia il personaggio pi\u00f9 influente dell'anno. Nel luglio 2011 \u00e8 stato dichiarato \"Patrimonio storico-sportivo dell'umanit\u00e0\" insieme a Pel\u00e9 e al messicano Hugo S\u00e1nchez. Nel dicembre dello stesso anno \u00e8 nominato \"Cittadino illustre\" e \"Ambasciatore\" della sua citt\u00e0 natale, Rosario.\nIl 2 luglio 2014 \u00e8 presentato in anteprima a Rio de Janeiro il primo film dedicato interamente alla vita di Messi. A dirigere il film biografico \u00e8 stato lo spagnolo \u00c1lex de la Iglesia, e la pellicola \u00e8 stata realizzata utilizzando immagini esclusive che ritraggono anche il Messi bambino, oltre ai suoi gol migliori e i trofei vinti.\nCon uno stipendio da \u20ac 65 milioni al 2015, \u00e8 il calciatore pi\u00f9 pagato del mondo, mentre l'anno precedente, secondo quanto riportato dalla rivista statunitense \"Forbes\", ha guadagnato $ 73,8 milioni, piazzandosi al 4\u00ba posto nella classifica degli sportivi pi\u00f9 pagati.\nCaratteristiche tecniche.\nAlto 170 centimetri e con il baricentro del corpo pi\u00f9 basso rispetto a corporature pi\u00f9 longilinee, Messi \u00e8 un giocatore tecnico, veloce e molto agile, che ha ottime qualit\u00e0 nel controllo della palla e nell'accelerazione. Secondo il Centro di Medicina Sportiva dell'Universit\u00e0 Brunel di Londra, per uno studio della FIFA, l'argentino avrebbe raggiunto la velocit\u00e0 massima di . Mancino naturale, \u00e8 solito portare avanti il pallone con la parte esterna del piede, cambiare direzione di movimento in pochissimo tempo ed eseguire dribbling, mentre con la parte interna del piede fornisce per lo pi\u00f9 assist per i compagni di squadra e finalizza le proprie azioni calciando verso la porta avversaria. In carriera ha saputo migliorare anche nell'uso del piede destro.\nA livello tattico, gioca su entrambe le fasce del campo cercando spesso l'azione solitaria in contropiede. Nasce come ala sulla fascia destra, posizione che gli permette di accentrarsi e tirare col piede sinistro o di effettuare cross per i compagni; \u00e8 stato impiegato anche come prima o seconda punta e addirittura come trequartista e regista per la nazionale argentina, posizione che mette in mostra la sua generosit\u00e0 e le sue qualit\u00e0 di impostazione. Al Barcellona, sotto la guida dell'allenatore Josep Guardiola, trova la sua consacrazione nel ruolo di falso centravanti, una posizione pi\u00f9 centrale che, grazie anche alla sua visione di gioco e al suo fiuto del gol, gli permette di effettuare fraseggi pi\u00f9 frequenti con i centrocampisti e trovare pi\u00f9 agevolmente inserimenti vincenti in area di rigore. \u00c8 anche in grado di interpretare e sfruttare i \"tagli\" nella difesa avversaria, trovando quindi pi\u00f9 facilmente la via del gol. Messi \u00e8 inoltre un buon rigorista, nonch\u00e9 ottimo tiratore di calci di punizione.\nCarriera.\nClub.\nGli inizi in Argentina.\nSoprannominato \"La Pulga\" (in italiano \"la pulce\"), per via della sua statura, inizia a giocare a calcio all'et\u00e0 di quattro anni nel Grandoli. Il padre decide di farlo giocare con i ragazzi di 6 anni e \u00aballa seconda palla inizi\u00f2 a dribblare come se avesse sempre giocato\u00bb. Nel 1995, a otto anni, gioca qualche partita con la maglia del , per poi passare al , dove esordisce realizzando un poker di reti. A 9 anni debutta in un campo a 11. All'et\u00e0 di 11 anni, gli viene diagnosticata una forma di ipopituitarismo (deficienza di secrezione di somatotropina). Il Newell's non riesce a pagare le cure, il mostra interesse nei suoi confronti, ma non ha abbastanza denaro per pagargli le cure necessarie da $ 900 al mese e il trasferimento dal Newell's Old Boys. \u00c8 quindi il Barcellona, attraverso il direttore sportivo Carles Rexach, a interessarsi al suo talento dopo averlo visto giocare in un provino ottenuto grazie a dei parenti in Catalogna e ad assicurarsi le prestazioni sportive del ragazzo, rendendosi disponibile a pagargli le cure, qualora si fosse trasferito in Spagna; non avendo a disposizione della carta su cui scrivere, Rexach gli fa firmare il contratto su un tovagliolo di carta. Nel periodo in cui milita nel Newell's Old Boys, dal marzo 1994 all'ottobre del 1999, mette a segno 234 gol in 179 partite: in quattro anni la squadra perde una sola partita, guadagnandosi il soprannome de \"La macchina dell'87\", perch\u00e9 tutti i giocatori erano classe 1987. \nL'arrivo al Barcellona.\nMessi arriva quindi in Europa insieme alla sua famiglia, venendo aggregato alle formazioni giovanili dei \"blaugrana\" e firmando il suo primo contratto ufficiale il 1\u00ba marzo 2001. L'arrivo in Spagna \u00e8 inoltre facilitato dal fatto che Messi avesse dei cugini a Lleida, in Catalogna. Comincia la sua carriera con il Barcellona a 13 anni, giocando con le categorie \"Infantil B\", \"Infantil A\" e \"Cadete A\", tra il 2000 e il 2003, segnando complessivamente 61 gol in 45 partite. All'et\u00e0 di 14 anni, \u00e8 segnalato da Renato Favero, osservatore in Argentina del di Enrico Preziosi: il cartellino di Messi costa $ , ma Preziosi decide di non puntare su di lui poich\u00e9 \u00e8 \u00abgiovane e un po' gracile\u00bb. \u00c8 poi aggregato alla terza squadra, il , militante nella quarta categoria spagnola. Debutta in partite ufficiali il 29 novembre 2003, nella gara interna contro il , terminata 2-1 in favore dei padroni di casa. Il 4 gennaio 2004, in casa del , arriva la prima rete ufficiale della carriera, assieme alla prima tripletta personale, che decide l'incontro per 3-2. Il 17 dello stesso mese decide con una rete la sfida interna contro il Palafrugell, finita 2-1. L'8 febbraio seguente, nella sfida in casa del , terminata in pareggio per 1-1, sigla la 5\u00aa e ultima rete nella squadra, prima di passare, in marzo, alla seconda squadra, il . Chiude la prima esperienza in carriera con 10 presenze e 5 reti. Esordisce nel Barcellona B, militante nel terzo livello del campionato spagnolo, il 6 marzo 2004 nella gara interna contro il Matar\u00f3, conclusasi sul punteggio di 1-0. Termina questa prima breve stagione con la nuova squadra totalizzando 5 presenze.\nI primi successi (2004-2008).\nLa stagione seguente, dopo 7 presenze e 2 reti, arriva l'esordio in prima squadra, contro l' il 16 ottobre 2004, che lo rende il terzo giocatore pi\u00f9 giovane a vestire la maglia del Barcellona e il pi\u00f9 giovane a esordire nella Liga (record battuto solo dall'ex compagno di squadra Bojan Krki\u0107 nel settembre del 2007). Il 7 dicembre seguente esordisce in Champions League, nella sconfitta esterna per 2-0 contro lo .\nQuando realizza la sua prima rete in prima squadra (in Liga contro l' il 1\u00ba maggio 2005) ha solo 17 anni, 10 mesi e 7 giorni, e diventa cos\u00ec anche il pi\u00f9 giovane giocatore ad aver segnato in una gara di campionato per il \"Bar\u00e7a\" fino al 2007, quando \u00e8 ancora Bojan Krki\u0107 a superare questo record, realizzando una rete su assist dello stesso Messi.\nConclude la stagione facendo registrare 17 presenze e 6 reti con la seconda squadra; in prima squadra totalizza, invece, 9 presenze (di cui 7 in campionato, una in Coppa del Re e un'altra in Champions League) e una rete.\nProlungato il contratto con il Barcellona, con un ingaggio da professionista, il 25 settembre 2005 ottiene la cittadinanza spagnola e ha la possibilit\u00e0 di giocare regolarmente nella Liga, quando in precedenza il raggiungimento della quota di extra-comunitari nella squadra titolare glielo aveva spesso impedito.\nTermina la stagione prematuramente a causa di un infortunio patito nel marzo 2006, ma realizza comunque 8 reti complessive, fornendo ottime prestazioni anche in partite difficili come quelle contro il in campionato e il in Champions League. Il Barcellona si laurea campione di Spagna e d'Europa.\nL'annata successiva, la 2006-2007, inizia a rilento a causa di un nuovo infortunio, che lo tiene lontano dai campi per tre mesi; ristabilitosi, caratterizza la stagione con alcune reti significative, tra cui una tripletta contro il Real Madrid e due gol che lo accostano, nel bene e nel male, a Maradona: il 18 aprile 2007, durante la semifinale di Coppa del Re contro il , segna un gol simile a quello realizzato dal connazionale contro l' ai Mondiali del 1986 in Messico, conosciuto come il gol del secolo. Il 9 giugno, in un derby cruciale nella Liga contro l'Espanyol, segna un gol con la mano, per certi versi simile alla celebre \"mano de Dios\" dello stesso Maradona. La rete \u00e8 convalidata tra le proteste, suscitando molte polemiche verso il direttore di gara e verso l'argentino stesso, accusato di antisportivit\u00e0.\nGrazie alle ottime prestazioni offerte nelle stagioni 2006-2007 e 2007-2008, ottiene un terzo e un secondo posto rispettivamente nelle edizioni 2007 e 2008 del Pallone d'oro, oltre a due secondi posti consecutivi nell'ambito del premio FIFA World Player of the Year.\nL'era Guardiola (2008-2012).\nLa stagione 2008-2009 del Barcellona, la prima sotto la direzione tecnica di Josep Guardiola, \u00e8 ricca di successi e si conclude con la vittoria del prestigioso \"treble\". Per Messi, decisivo in tutte le competizioni, \u00e8 la prima vittoria in Coppa del Re, la terza nella Liga e la seconda in Champions League. Nella finale della massima competizione europea, disputata allo Stadio Olimpico di Roma contro il , realizza di testa il gol del 2-0, che gli permette di aggiudicarsi anche il titolo di capocannoniere con 9 reti. Viene inoltre premiato come miglior giocatore della competizione.\nVinta anche la Supercoppa spagnola contro l'Athletic Bilbao (realizzando anche una doppietta nella gara di ritorno) e quella europea contro lo , il 18 settembre Messi firma il rinnovo del contratto che lo lega al Barcellona fino al 2016, con una clausola rescissoria pari a \u20ac 250 milioni. Il suo stipendio dal rinnovo in poi ammonta a \u20ac 10,5 milioni netti l'anno, facendo s\u00ec che diventi il giocatore pi\u00f9 pagato al mondo fino a quel momento.\nIl 1\u00ba dicembre 2009 \u00e8 eletto Pallone d'oro 2009, con 473 punti: il distacco sul secondo classificato, Cristiano Ronaldo (233 punti), \u00e8 il pi\u00f9 grande della storia del riconoscimento istituito nel 1956 (alla sua ultima edizione prima della fusione con il FIFA World Player); Messi \u00e8 inoltre il primo argentino a esserne insignito. Il 19 dello stesso mese vince con il Barcellona il Mondiale per club, segnando il gol decisivo nella finale contro l' e permettendo cos\u00ec alla squadra catalana di diventare la prima nella storia del calcio a inanellare un \"sextuple\", ovvero a primeggiare in tutte le sei competizioni ufficiali disputate nell'anno solare. Due giorni pi\u00f9 tardi Messi \u00e8 nominato FIFA World Player of the Year 2009, diventando cos\u00ec il primo argentino a ricevere tale riconoscimento nella storia del calcio.\nMessi brilla anche nella partita finale contro il (4-0), decisiva per la vittoria della Liga da parte del \"Bar\u00e7a\", con una doppietta. Chiude la stagione a quota 47 gol, di cui 34 in campionato, eguagliando il primato di squadra stabilito da Ronaldo nel 1996-1997, aggiudicandosi il titolo di Pichichi e la Scarpa d'oro. Il 21 agosto 2010 i catalani si aggiudicano, grazie a una sua tripletta, la Supercoppa nazionale.\nIl 10 gennaio 2011 vince il suo secondo Pallone d'oro, primo sotto la nuova denominazione di Pallone d'oro FIFA, nato dalla fusione tra il Pallone d'oro di \"France Football\" e il FIFA World Player. Il 28 maggio la squadra \"blaugrana\" si aggiudica la quarta Champions League della sua storia, la terza per Messi, battendo gli inglesi del per 3-1. In questa partita il giocatore argentino \u00e8 autore della rete del momentaneo vantaggio per 2-1 con un sinistro da fuori area. Quello in finale \u00e8 il suo 12\u00ba gol stagionale in Champions, che gli permette cos\u00ec di confermarsi capocannoniere della manifestazione per il terzo anno consecutivo. Inoltre \u00e8 stato nominato \"Man of the match\" della finale.\nNella stessa stagione, l'11 maggio 2011, vince per la quarta volta la Primera Divisi\u00f3n spagnola, terza volta consecutiva sotto la gestione di Guardiola. Il 17 agosto 2011 vince la Supercoppa spagnola contro il Real Madrid. Inoltre, diventa il miglior marcatore di sempre della Supercoppa spagnola con 8 reti, superando Ra\u00fal Gonz\u00e1lez Blanco. Il 25 agosto vince la prima edizione dell'UEFA Best Player in Europe Award. Due giorni dopo vince la Supercoppa UEFA, giocata contro il , contribuendovi con un gol e un assist.\nNell'anno solare 2011 (impresa poi bissata nel 2015) \u00e8 riuscito a segnare almeno un gol in tutte le competizioni a cui ha preso parte, ovvero nella Liga, in Champions League, nella Coppa del Re, nella Supercoppa spagnola, nella Supercoppa UEFA e nel Mondiale per club, eguagliando Pedro, che per primo vi era riuscito nel 2009. Il 9 gennaio 2012 a Zurigo, vince il terzo Pallone d'oro FIFA della propria carriera.\nIl 7 marzo 2012, nella partita vinta per 7-1 dal Barcellona contro il , valida per il ritorno degli ottavi di finale del torneo, entra nella storia della UEFA Champions League due volte nella stessa partita: prima quando segna la quarta rete personale, diventando cos\u00ec il primo calciatore ad aver realizzato due poker nella competizione (l'altro l'aveva realizzato il 6 aprile 2010 contro l'Arsenal), e poi quando trova il gol per la quinta volta, diventando anche in questo caso il primo a fare 5 centri in una singola partita (altre cinquine erano state realizzate nella Coppa dei Campioni da vari giocatori).\nIl 20 marzo 2012, alla sua 314\u00aa presenza con la maglia del Barcellona, realizza una tripletta contro il e diventa il miglior marcatore della storia \"blaugrana\", superando C\u00e9sar fermatosi a 232 in 354 partite.\nIl 5 maggio, con le quattro reti segnate nel derby contro l'Espanyol, arriva a quota 72 gol stagionali, stabilendo cos\u00ec il record mondiale di gol segnati in una singola stagione; il precedente record di 70 reti, siglato dell'americano Archie Stark, resisteva da ottantasette anni, ossia dalla stagione 1924-1925; sommando queste 72 reti alle 5 siglate con la maglia dell', diventa inoltre il calciatore ad aver segnato il maggior numero di reti in una singola stagione tra club e nazionale, superando il precedente record di Pel\u00e9. Per il quarto anno di fila si laurea, inoltre, il capocannoniere della Champions League e per la seconda volta Pichichi del campionato spagnolo, con il record di 50 reti, che gli valgono la seconda Scarpa d'oro. Nella Primera Divisi\u00f3n 2011-2012, vinta dal Real Madrid, Messi stabilisce il record di triplette (8) realizzate in una singola stagione del campionato spagnolo, battendo il precedente primato di 5 triplette, stabilito da Rom\u00e1rio nel 1993-1994.\nIl 25 maggio vince per la seconda volta la Coppa di Spagna segnando il gol del 2-0 nella finale contro l'Athletic Bilbao (3-0). Conclude la stagione con 73 reti in 60 partite.\nGli anni di Villanova e Martino (2012-2014).\nIl 9 dicembre, contro il , supera il record del maggior numero di gol realizzati in un anno solare, detenuto da Gerd M\u00fcller, e diventa il miglior marcatore \"blaugrana\" di sempre nella Liga. Chiude il 2012 con un bottino record di 91 reti ufficiali realizzate con le maglie di Barcellona e Argentina. Il 7 gennaio 2013 riceve a Zurigo il suo quarto Pallone d'oro consecutivo come miglior calciatore al mondo nell'anno solare, terzo sotto la nuova denominazione di Pallone d'oro FIFA.\nIl 2 marzo 2013 giunge a quota 18 marcature nel \"Cl\u00e1sico\", agguantando il record di Alfredo Di St\u00e9fano. Il 9 marzo 2013, contro il Deportivo La Coru\u00f1a, Messi segna per la 17\u00aa partita consecutiva, diventando cos\u00ec il calciatore ad aver segnato per il maggior numero di partite consecutive di un campionato professionistico europeo, record precedentemente appartenuto a Teodor Peterek del Ruch Chorz\u00f3w. Il 12 marzo 2013, nel ritorno degli ottavi di Champions League contro il Milan, Messi diventa il miglior marcatore in attivit\u00e0 della massima competizione europea da quando esiste la fase a gironi, arrivando a 58 reti complessive, superando l'olandese Ruud van Nistelrooij. L'11 maggio si laurea per la sesta volta campione di Spagna con la maglia del \"Bar\u00e7a\". I 46 gol in Liga gli consentono di aggiudicarsi il trofeo Pichichi davanti a Cristiano Ronaldo. I riconoscimenti proseguono con la consegna della Scarpa d'oro 2013, la terza in carriera, permettendo all'argentino di divenire il primo calciatore nella storia ad aggiudicarsi pi\u00f9 di due volte tale trofeo.\nIl 28 agosto 2013 vince la sua sesta Supercoppa di Spagna. Il 23 marzo, contro il Real Madrid, oltre a raggiungere la seconda posizione nella classifica dei maggiori goleador della Liga (scavalcando Hugo Sanchez), diventa il giocatore ad aver segnato pi\u00f9 gol nel \"Cl\u00e1sico\" con 21 marcature, superando Di St\u00e9fano, fermo a 18 reti.\nL'era Enrique (2014-2017).\nIl 22 novembre 2014, durante l'incontro vinto dal Barcellona per 5-1 contro il Siviglia, Messi sale a quota 253 reti nel campionato spagnolo, superando Telmo Zarra e diventando il marcatore pi\u00f9 prolifico nella storia della massima divisione spagnola, premiato con un riconoscimento a parte dalla LFP. Tre giorni dopo, nella vittoriosa trasferta di Champions League contro l', diviene il calciatore pi\u00f9 prolifico della storia della massima competizione europea, con 74 reti all'attivo. Inoltre, nel mese di dicembre si impone come miglior marcatore nella storia del \"Derbi Barcelon\u00ed\", nel 5-1 contro l'Espanyol.\nGrazie alle due marcature realizzate il 24 gennaio 2015 contro l', diviene il primo e unico calciatore ad aver segnato almeno 20 reti in campionato per 7 stagioni consecutive, superando cos\u00ec il record appartenente a Ferenc Pusk\u00e1s, che riusc\u00ec in questa impresa per 6 volte, dalla stagione 1958-1959 alla stagione 1963-1964. Il 15 febbraio, nella vittoria casalinga sul Levante, tocca quota 106 assist nella Liga, diventando il miglior assist-man nella storia del massimo campionato spagnolo. Il 17 maggio decide la sfida esterna contro l'Atl\u00e9tico Madrid, segnando l'unico gol della partita, permettendo al Barcellona di vincere il 23\u00ba campionato spagnolo della sua storia. Il 30 maggio vince la sua terza Coppa del Re, segnando una doppietta nella vittoria per 3-1 contro l'Athletic Bilbao. Il 6 giugno si aggiudica la sua quarta Champions League, vinta battendo per 3-1 la , proclamandosi inoltre miglior marcatore della competizione con 10 reti (a pari merito con Neymar e Cristiano Ronaldo).\nL'11 agosto 2015 vince la Supercoppa UEFA per la terza volta in carriera. Il 27 agosto, l'argentino vince per la seconda volta l'UEFA Best Player in Europe Award e per la prima volta il premio per il miglior gol della UEFA Champions League (il secondo realizzato nella semifinale di andata contro il Bayern Monaco). Il 20 dicembre 2015, nella finale del Mondiale per club contro il River Plate, mettendo a segno la prima rete dell'incontro terminato 3-0 in favore dei catalani, vince il quinto trofeo dell'anno, 26\u00ba in totale con la maglia del \"Bar\u00e7a\". L'11 gennaio seguente, col 41,33% dei voti, si aggiudica il Pallone d'oro FIFA 2015, suo quinto in carriera, quarto da quando ha assunto la denominazione di Pallone d'oro FIFA. Il 17 febbraio diventa il primo calciatore nella storia ad aver superato quota 300 gol in Liga.\nIl 23 aprile 2017, grazie alla doppietta segnata nel \"Cl\u00e0sico\" contro il Real Madrid al Bernab\u00e9u, raggiunge i 500 gol segnati in \"blaugrana\". A fine stagione si aggiudica per la quarta volta il trofeo Pichichi, grazie ai 37 gol messi a segno nella Liga. Il 18 ottobre seguente, mettendo a segno una delle tre reti con cui il Barcellona ha superato l', realizza il centesimo gol nelle competizioni UEFA per club (97 in Champions League e 3 in Supercoppa UEFA), diventando il secondo calciatore di sempre dopo Cristiano Ronaldo a riuscirvi.\nNuovi record e addio (2017-2021).\nIl 29 novembre 2018 diviene il miglior marcatore in Champions League con un unico club segnando 106 reti e il 13 gennaio seguente realizza 400 gol nella Liga. Il 1\u00ba maggio 2019 raggiunge i 600 gol con la maglia del Barcellona, segnando una doppietta nella gara di andata delle semifinali di Champions League, disputata al Camp Nou contro il . A fine stagione, che vede i catalani vincere nuovamente la Liga, si laurea per la sesta volta sia capocannoniere del torneo, grazie ai 36 gol messi a segno, sia vincitore della scarpa d'oro. Il 2 dicembre seguente \u00e8 premiato con il sesto Pallone d'oro personale, altro primato.\nAl termine della stagione 2019-2020, grazie ai 25 gol realizzati, si laurea capocannoniere del campionato spagnolo per la settima volta in carriera, superando il precedente record di Telmo Zarra (6). Nella stessa annata della Liga fa registrare anche il nuovo primato di assist (21).\nLa stagione 2020-2021 vede Messi tagliare altri traguardi: il 20 ottobre 2020, segnando contro il , l'argentino diviene il primo calciatore ad andare in rete in sedici edizioni consecutive della UEFA Champions League; il 22 dicembre 2020 segna il gol numero 644 con la maglia del Barcellona, divenendo il calciatore pi\u00f9 prolifico con un solo club nella storia del calcio, superando il precedente primato di Pel\u00e9 (643 con il Santos). Il 17 gennaio 2021, in occasione della finale della Supercoppa di Spagna persa dal Barcellona contro l' per 3-2, viene espulso sul finale dei tempi supplementari, rimediando il primo cartellino rosso con la maglia del club catalano dopo 753 partite. Il 21 marzo supera Xavi, divenendo il primatista di presenze (768) con il Barcellona. Il 17 aprile, realizzando una doppietta nella finale di Coppa di Spagna vinta per 4-0 contro l', diviene il quarto migliore marcatore di tutti i tempi della competizione e si aggiudica per la sesta volta la Coppa del Re, nonch\u00e9 il trentacinquesimo trofeo in totale con i \"blaugrana\" (eguagliando il record di Ryan Giggs, che vinse altrettanti trofei con il ).\nIl 1\u00ba luglio, dopo 18 anni consecutivi passati tra le file \"blaugrana\" a vari livelli, alla scadenza naturale del suo contratto, rimane ufficialmente svincolato dal Barcellona. Il 5 agosto seguente il Barcellona, con un comunicato ufficiale, annuncia la fine della carriera di Messi con il club, nonostante il trovato accordo per un nuovo contratto, a causa di \"problemi finanziari e strutturali\" e adducendo a motivazione i limiti salariali imposti dalla Liga. \nParis Saint-Germain.\nIl 10 agosto 2021 viene ingaggiato dal tramite un contratto biennale con opzione di estensione per un altro anno. Sceglie di indossare la maglia numero 30, come gi\u00e0 nei primi anni con il Barcellona, concessagli in deroga dalla FFF su richiesta del club.\nDebutta ufficialmente con il club parigino il 29 agosto seguente, subentrando a Neymar nella partita vinta per 2-0 sul campo dello , valevole per la quarta giornata della Ligue 1. Il 15 settembre disputa la sua prima partita in Champions League con il PSG, nonch\u00e9 la sua prima da titolare con i parigini in tutte le competizioni, pareggiando per 1-1 in casa del Club Brugge e raggiungendo contestualmente 150 presenze nella massima competizione europea per club.\nSegna il suo primo gol con la nuova maglia il 28 Settembre del 2021 nella gara contro il Manchester City, valevole per la fase a gironi della Champions League 2021/2022.\nIl 29 novembre 2021, in ragione dei 48 gol segnati nell'anno solare e della vittoria della Copa Am\u00e9rica 2021 con la nazionale argentina, viene insignito, per la settima volta in carriera, del Pallone d'oro. \nNazionale.\n2005: Sudamericano, Mondiale U-20 ed esordio in nazionale maggiore.\nNel mese di gennaio 2005, segnando 5 gol in 9 partite nel Sudamericano Under-20, vince il bronzo nel torneo e contribuisce alla qualificazione della nazionale argentina al Mondiale Under-20 tenutosi nell'estate dello stesso anno. Qui, segnando 6 gol in 7 partite, contribuisce alla vittoria finale della sua nazionale, divenendo il capocannoniere e venendo eletto miglior giocatore del torneo; inoltre risulta essere l'unico calciatore ad aver segnato in tutte le fasi della competizione: una rete nella fase a gironi contro l', una rete negli ottavi di finale contro la , una rete ai quarti di finale contro la , una rete in semifinale contro il e la doppietta decisiva nella finale contro la .\nIl commissario tecnico Jos\u00e9 Pekerman lo convoca nella nazionale maggiore e lo fa debuttare il 7 agosto contro l': entrato al 64', Messi lascia il campo in lacrime dopo solo 40 secondi, espulso dall'arbitro, il tedesco Markus Merk, per una gomitata rifilata al difensore Vilmos Vancz\u00e1k, aggrappatosi alla sua maglia.\nMondiale 2006, Copa Am\u00e9rica 2007 e Olimpiade 2008.\nPrende parte al Mondiale 2006, seppur reduce da un infortunio. Esordisce nella seconda partita del girone, giocata contro la , dove entra al 74' sostituendo Maxi Rodr\u00edguez, diventando il pi\u00f9 giovane giocatore a rappresentare l'Argentina in un Mondiale. Dopo pochi minuti fornisce a Hern\u00e1n Crespo l'assist vincente e sigla anche il gol finale della vittoria per 6-0.\nViene convocato per la Copa Am\u00e9rica 2007, nella quale l'Argentina viene eliminata in finale contro il . Nel corso della competizione segna due reti contro e . Compatibilmente con l'et\u00e0, l'anno seguente \u00e8 convocato dal CT della nazionale olimpica, Sergio Batista, per disputare i Giochi di . Il 23 agosto guadagna la medaglia d'oro, fornendo a Di Mar\u00eda l'assist che consente ai sudamericani di imporsi per 1-0 contro la .\nMondiale 2010 e Copa Am\u00e9rica 2011.\nConvocato dal CT Diego Armando Maradona per il Mondiale 2010, Messi gioca tutte le partite della competizione, senza mai andare a segno; il 3 luglio, a Citt\u00e0 del Capo, nei quarti di finale, l'Argentina \u00e8 sconfitta per 4-0 dalla ed \u00e8 eliminata.\nSimilmente a quanto accaduto al Mondiale, durante la Copa America 2011 disputa tutte le quattro partite giocate dall\"'Albiceleste\", ma non riesce a realizzare alcun gol; serve comunque tre assist. L'Argentina, padrona di casa, \u00e8 battuta ai quarti di finale dall' ai tiri di rigore, dopo che i tempi regolamentari si erano conclusi sul risultato di 1-1.\nMondiale 2014.\nAnche il nuovo commissario tecnico Alejandro Sabella decide, come il suo predecessore, di confermare Messi capitano dell\"Albiceleste\". Il percorso di qualificazione ai Mondiali 2014 inizia con il 4-1 contro il , vittoria alla quale Messi contribuisce con una rete. Successivamente Messi riesce a segnare per sei partite consecutive mettendo a segno 10 gol che gli permettono di eguagliare il record appartenuto precedentemente a Hern\u00e1n Crespo. Il 15 giugno 2013, nell'amichevole contro il , supera Maradona e raggiunge Hern\u00e1n Crespo come secondo miglior marcatore della nazionale con 35 reti, dietro al solo Batistuta (56 reti). La doppietta del 10 settembre 2013, nella vittoria esterna per 2-5 contro il Paraguay, gli permette di superare anche Crespo. Nonostante l'assenza di Messi, l'Argentina si qualifica ugualmente prima nel girone di qualificazione ai Mondiali, nel quale la Pulce risulter\u00e0 essere il secondo miglior marcatore con 10 reti alle spalle dell'uruguaiano Luis Su\u00e1rez (11 reti).\nMessi segna nella partita d'esordio del Mondiale 2014 in Brasile, tornando a realizzare una rete in tale competizione dopo 8 anni, e contribuendo al successo della sua Argentina per 2-1 sulla . Il cammino della selezione albiceleste si conclude con la sconfitta per 1-0 in finale maturata dopo i tempi supplementari contro la Germania, che non impedisce all'argentino di aggiudicarsi il premio individuale del Pallone d'oro del mondiale.\nCopa Am\u00e9rica 2015 e la Copa Am\u00e9rica Centenario.\nConvocato per la Copa Am\u00e9rica 2015, disputatasi in Cile, il 20 giugno 2015 raggiunge le 100 presenze in nazionale: Messi \u00e8 il pi\u00f9 giovane calciatore argentino della storia a tagliare questo traguardo, quinto in generale dopo Javier Zanetti, Roberto Ayala, Javier Mascherano e Diego Simeone. Nonostante un percorso fatto di sole vittorie, la squadra di Martino si arrende anche in quest'occasione in finale, perdendo contro il Cile ai calci di rigore, dopo lo 0-0 dei tempi regolamentari. Nonostante il solo gol segnato al Paraguay su rigore, Messi \u00e8 ritenuto il miglior calciatore dell'edizione: tuttavia, decide di non presentarsi a ritirare il premio.\nNel 2016 viene convocato per la Copa Am\u00e9rica Centenario, che, essendo un'edizione celebrativa, viene disputata negli Stati Uniti d'America. In questa competizione, dove non riusciva a realizzare una rete su azione da quasi 9 anni, nonostante riposi la prima gara a causa di un infortunio non del tutto superato, subentra a partita in corso e segna una tripletta nel 5-0 inflitto a Panama valevole per la seconda giornata. Durante i quarti di finale, nella sfida contro il Venezuela, segna il gol del momentaneo 3-0, agganciando cos\u00ec in vetta alla classifica dei marcatori all-time con la maglia dell'Albiceleste Gabriel Batistuta, fermo a 54 centri. Si ripete pochi giorni pi\u00f9 tardi, marcando una delle 4 reti con cui l'Argentina si qualifica alla finale sconfiggendo gli Stati Uniti padroni di casa e grazie alla quale approda, in solitaria, in cima alla lista dei marcatori della Selecci\u00f3n argentina. Come nell'edizione precedente della Copa Am\u00e9rica, in finale l'Argentina si ritrova contro il Cile: dopo lo 0-0 dei tempi regolamentari e di quelli supplementari, ai rigori Messi fallisce il primo tiro dal dischetto e l\"'Albiceleste\" perde dagli undici metri 4-2.\nAl termine del match Messi annuncia il suo ritiro dalla nazionale, ma dopo un colloquio avuto con il nuovo CT Edgardo Bauza il giocatore decide di tornare a vestire la maglia della \"Selecci\u00f3n\".\nMondiale 2018.\nTornato in nazionale, Messi \u00e8 convocato per la prima gara delle qualificazioni sudamericane al , contro il .\nAlla vigilia dell'ultimo turno delle eliminatorie, l'Argentina occupa il sesto posto del girone sudamericano, rischiando cos\u00ec, per la prima volta da , di restare clamorosamente fuori dalla fase finale del mondiale. Il 10 ottobre 2017 Messi realizza una tripletta decisiva per consentire all\"Albiceleste\" di rimontare e battere l' a Quito (dove peraltro gli argentini non vincevano dal 2001): grazie ai suoi gol, la nazionale si qualifica per la rassegna iridata e Messi diventa il primatista di gol nelle qualificazioni sudamericane, con 21 reti, insieme all'uruguaiano Luis Su\u00e1rez, superando nella graduatoria il connazionale Hern\u00e1n Crespo.\nMessi esordisce nella fase finale del Mondiale di Russia il 16 giugno, fallendo un calcio di rigore nella partita pareggiata contro l' (1-1). Nella sfida successiva, persa nettamente contro la (0-3), il talento \"Albiceleste\" non emerge, portando la squadra a un passo da una prematura eliminazione; tuttavia nella terza e ultima partita del girone, grazie anche ad un suo gol, l'Argentina si impone sulla per 2-1 centrando la qualificazione agli ottavi di finale, dove viene estromessa dalla , al termine di una rocambolesca partita conclusasi 4-3 in favore dei transalpini.\nCopa Am\u00e9rica 2019 e Copa Am\u00e9rica 2021.\nConvocato per la Copa Am\u00e9rica 2019, nel corso della manifestazione raggiunge il terzo posto e segna un solo gol, nel pareggio per 1-1 contro il ai gironi. Nella finalina contro il viene espulso a seguito di un alterco con Gary Medel.\nDisputa con l'Argentina la Copa Am\u00e9rica 2021, tenutasi in Brasile. Nella terza gara dell\"'Albiceleste\", disputata e vinta contro il , sale al primo posto della classifica di presenze in nazionale, uguagliando Javier Mascherano con 147 partite giocate. L'11 luglio, ancora prima della finale, la CONMEBOL lo elegge miglior giocatore della manifestazione alla pari di Neymar; poche ore dopo gioca e vince la finale (contro i padroni di casa), che vede gli argentini trionfare per 1-0 grazie al gol di \u00c1ngel Di Mar\u00eda. Non andando a segno nella partita decisiva, Messi conclude la competizione a quota 4 reti, di cui 2 nel successo per 4-1 contro la ai gironi, vincendo anche il titolo di miglior marcatore alla pari del colombiano Luis D\u00edaz.\nMondiale 2022.\nIl 9 settembre 2021, in occasione del successo per 3-0 contro la nelle qualificazioni al campionato mondiale del 2022, realizza una tripletta che gli consente di superare Pel\u00e9 e diventare il miglior marcatore nella storia delle nazionali sudamericane.\nStatistiche.\nTra club, nazionale maggiore, nazionale olimpica e nazionali giovanili, Messi ha giocato globalmente 1012 partite, mettendo a segno 785 reti, alla media di 0,78 gol a partita.\nPresenze e reti nei club.\n\"Statistiche aggiornate al 26 febbraio 2022.\"\nCronologia presenze e reti in nazionale.\n \nRecord.\n\"Dati aggiornati al 29 novembre 2021.\"\nDurante la sua carriera Lionel Messi \u00e8 riuscito a battere diversi record:"}
{"id": "2111722", "revid": "1543377", "url": "https://it.wikipedia.org/wiki?curid=2111722", "title": "Bakloh", "text": "Bakloh \u00e8 una suddivisione dell'India, classificata come \"cantonment board\", di 1.809 abitanti, situata nel distretto di Chamba, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 28' 0 N e 75\u00b0 55' 0 E e ha un'altitudine di 1.118 .\nSociet\u00e0.\nEvoluzione demografica.\nAl censimento del 2001 la popolazione di Bakloh assommava a 1.809 persone, delle quali 995 maschi e 814 femmine. I bambini di et\u00e0 inferiore o uguale ai sei anni assommavano a 184, dei quali 96 maschi e 88 femmine. Infine, coloro che erano in grado di saper almeno leggere e scrivere erano 1.493, dei quali 849 maschi e 644 femmine."}
{"id": "2111726", "revid": "121626868", "url": "https://it.wikipedia.org/wiki?curid=2111726", "title": "Antonio Zoli", "text": "Biografia.\nFalegname comunista (soprannominato \"Fis-cin\"), gi\u00e0 a partire dal 1942 Zoli si era speso per la riorganizzazione del Partito comunista clandestino, soprattutto nella vallata del Bidente, con attivit\u00e0 di propaganda antifascista.\nDopo l'8 settembre 1943, il PCI di Forl\u00ec lo mand\u00f2 come quadro a organizzare la lotta in montagna e fu tra i fondatori della Brigata Garibaldi Romagnola comandata da Libero Riccardi, di cui divenne a fine dicembre commissario politico, col nome di battaglia di Mitro, in sostituzione di Salvatore Auria che non si sentiva all'altezza del compito.\nNel marzo del 1944 fu inviato da Libero come scorta, assieme a Mario Barzanti e Dario Bondi, dei brigadier general inglesi Combe e Todhunter, che avevano passato l'inverno precedente presso il comando della Brigata Romagna, a Cassino, oltre le linee tedesche, allo scopo di creare una presa di contatto con i comandi alleati per chiedere sussidi bellici. I due ufficiali inglesi rientrarono nelle linee alleate via mare, mentre gli italiani tentarono di attraversare le linee via terra ma la missione fall\u00ec; secondo quanto riportato dai due inglesi il comandante Libero desiderava essere rappresentato presso il Quartier generale alleato e contemporaneamente avere contatti con la missione russa presente in Italia; Zoli fece ritorno nella zona della Brigata Romagnola solo dopo i rastrellamenti dell'aprile del 1944 che sbandarono la formazione.\nSu segnalazione di una spia, nel luglio del 1944, Zoli fu arrestato dai nazifascisti mentre, in missione vicino a casa, vi si stava recando per visitare i figli e inutilmente sottoposto a tortura.\nFu infine fucilato a Pievequinta con altri nove antifascisti e un prete.\nNel dopoguerra gli fu concessa la medaglia d'argento al valor militare alla memoria, tuttavia il suo nome e quello del comandante Libero saranno oggetto di una sorta di \"damnatio memoriae\" sia nelle ricostruzioni delle vicende partigiane che nella distruzione di documenti dell'epoca, e il nome di Zoli verr\u00e0 sistematicamente rimosso nel rapporto sull'attivit\u00e0 della brigata Romagnola."}
{"id": "2111727", "revid": "197586", "url": "https://it.wikipedia.org/wiki?curid=2111727", "title": "Mitro (partigiano)", "text": ""}
{"id": "2111728", "revid": "298055", "url": "https://it.wikipedia.org/wiki?curid=2111728", "title": "Parker (Buffy l'ammazzavampiri)", "text": ""}
{"id": "2111729", "revid": "197586", "url": "https://it.wikipedia.org/wiki?curid=2111729", "title": "Fiscin (partigiano)", "text": ""}
{"id": "2111731", "revid": "580", "url": "https://it.wikipedia.org/wiki?curid=2111731", "title": "I Cavalieri dello zodiaco - The Lost Canvas", "text": " \u00e8 una serie OAV tratta dall'omonimo manga di Shiori Teshirogi, prequel della storia originale di Masami Kurumada \"I Cavalieri dello zodiaco\". La storia tratta della guerra tra Hades e Atena combattuta nel XVIII secolo.\nLa produzione, per la prima volta nella storia animata de \"I Cavalieri dello zodiaco\", abbandona gli studi della Toei Animation per essere affidata a TMS Entertainment.\nSono state realizzate due stagioni di tredici OAV ciascuna, per un totale di 26 episodi distribuiti in formato DVD e Blu-ray. La serie copre l'arco narrativo corrispondente ai primi 11 volumi del manga (i primi 23 volumi dell'edizione Italiana Panini Comics), ossia fino alla salita di Ade lungo la scala che conduce alla Tela Perduta.\nNel 2013 la casa di produzione ha fatto sapere attraverso Twitter che non ha notizie da dare in merito al proseguimento.\nLa serie viene trasmessa in Italia in streaming dal 13 maggio 2014 sul canale YouTube Yamato Animation, e dal 25 luglio 2014 sul canale 149 di Sky Italia Man-Ga, in entrambi i casi in lingua originale con i sottotitoli in italiano. Dal 10 giugno 2017 la prima stagione in italiano con terminologia storica ha debuttato su TIMvision. Dal 28 dicembre 2017 Man-ga ha trasmesso anche la versione doppiata dell'anime nella sua versione con terminologia storica.\nDa agosto 2018 entrambe le stagioni complete sono disponibili sulla piattaforma per lo streaming Netflix doppiate in americano e da dicembre 2018 disponibile sulla versione italiana anche in lingua locale.\nIn chiaro va in onda per la prima volta su Italia 2 il 2 settembre 2019 in seconda serata.\nCambiamenti di stile.\nEssendo l'adattamento animato di \"The Lost Canvas\" prodotto da TMS Entertainment e non da Toei Animation alcuni elementi come le armature dei personaggi risultano essere differenti da quelli presenti nelle produzioni Toei. Le armature dei Cavalieri, ad esempio, sono state mantenute monocromatiche come appaiono nelle copertine dei manga e quelle degli Specter di Ade sono di colore blu-nero, a differenza dell'anime precedente in cui vi erano Surplici anche verde scuro o rossicce con variet\u00e0 di sfumature (come tutte le altre armature le quali presentavano varie sfumature di colore a differenza di Lost Canvas). Anche l'Armatura di Atena \u00e8 diversa: se nella serie di Hades era di colore argento con decorazioni dorate e rosate, in questa serie \u00e8 dorata con decorazioni argentee. Nei settei delle armature pubblicate nei libretti all'interno dei DVD si pu\u00f2 vedere, inoltre, come i totem delle Armature d'Oro siano chiaramente diversi dalle controparti classiche.\nColonna sonora.\n\"Apertura\": \"The Realm of Athena\" eseguita dagli EUROX\n\"Chiusura\": \" eseguita da Maki Ikuno coi \"Marina del Rey\" e con la partecipazione al testo di \"Masami Kurumada\"\nCuriosit\u00e0.\nL'arrivo sulla piattaforma americana Netflix dell'opera ha svelato al mondo l'esistenza di un'anticipazione inedita, mai usata prima d'ora, che fa da passaggio dall'episodio 13 della stagione 1 al successivo episodio 14 della stagione 2 (prodotte in originale come due stagioni distinte). L'anticipazione, doppiata da Nana Mizuki (Pandora) risulta cos\u00ec al momento un'esclusiva non presente in nessuna edizione home video e doppiata solo in inglese per l'occasione.\nKing Reguyth, interprete degli EUROX, in occasione di un articolo sul proprio blog fa sapere che la sigla \"The Realm of Athena\" ha venduto circa copie senza alcun tipo di promozione. Per colpa del suo ritiro non \u00e8 stato pubblicato il CD con il lato B \"Out of control\" finanziato da Warner America."}
{"id": "2111732", "revid": "93556", "url": "https://it.wikipedia.org/wiki?curid=2111732", "title": "Aleksandr Petrovi\u010d Izvol'skij", "text": "Fece parte della sezione Ottobrista del Partito Liberale russo. Fu l'artefice per il suo Paese dell'Accordo con la Gran Bretagna del 1907 che determin\u00f2 la nascita della Triplice intesa.\nLe origini e la giovent\u00f9.\nNobile di provincia, Izvol'skij, apparteneva ad una famiglia il cui fondatore, originario della Polonia, nel 1462 offr\u00ec i suoi servigi e le sue truppe a Ivan il Grande. Per ricompensa ottenne delle terre che dopo quattro secoli Aleksandr Petrovi\u010d possedeva ancora in parte (ma che poi gli furono confiscate dalla Rivoluzione).\nDopo un'infanzia in cui ebbe precettori e insegnanti inglesi, francesi e tedeschi, cresciuto nel culto del poeta Pu\u0161kin, Izvol'skij alla fine dell'adolescenza entr\u00f2 nel Liceo imperiale di Carskoe Selo presso San Pietroburgo. Quegli anni, ricorda nelle memorie, coincisero con il risveglio della teoria slavofila e con i prodromi della Guerra turco-russa (1877-1878).\nDiplomatico.\nTerminati gli studi con successo, inizi\u00f2 una lunga e movimentata carriera diplomatica che lo port\u00f2 ad avere incarichi in Turchia, Bulgaria, Romania, Stati Uniti, Italia, Serbia, Giappone e Danimarca. Fra tutte le sedi consider\u00f2 la pi\u00f9 proficua e interessante quella di Roma, dove fu ambasciatore presso la Santa Sede dal 1888 al 1898 col compito di riannodare le relazioni diplomatiche fra questa e la Russia.\nContrario ad una politica forte contro il Giappone, nel 1903 fu trasferito da Tokyo a Copenaghen, sede un tempo molto prestigiosa, avendo il precedente Zar Alessandro III sposato Dagmar di Danimarca.\nIn questo periodo, in occasione di una visita del re d'Inghilterra Edoardo VII, Izvol'skij ebbe modo di gettare le basi per l'accordo concluso poi nel 1907 fra Russia e Gran Bretagna.\nDopo la Rivoluzione del 1905, torn\u00f2 per un breve periodo a San Pietroburgo ed ebbe diversi contatti con esponenti politici e con lo Zar Nicola II. A seguito dei moti rivoluzionari, Nicola II pubblic\u00f2 il Manifesto di Ottobre con cui concedeva una Costituzione e proclamava i diritti civili per tutti i cittadini. Si costitu\u00ec, quindi, la fazione Liberale degli Ottobristi, che si ispirava a quel documento, e in cui entr\u00f2 a far parte anche Izvol'skij divenendone il candidato all'incarico di Ministro degli Esteri.\nIl 10 maggio 1906 nacque la prima Duma di Stato, corrispondente alla Camera Bassa dei Paesi occidentali. Avevano vinto le elezioni i Liberali costituzionalisti, i Cadetti, ma il Primo Ministro incaricato, il conservatore Ivan Logginovi\u010d Goremykin, chiam\u00f2 agli Affari Esteri Izvol'skij, che accett\u00f2 solo dopo le insistenze dello Zar. Il neoministro sostituiva Vladimir Nikolaevi\u010d Lamsdorf che si era dimesso per motivi di salute.\nMinistro degli Esteri (1906-1910).\nAl momento dell'incarico, Izvol'skij era determinato a continuare la politica di amicizia con la Francia (con cui la Russia era alleata) fortificata da accordi con la Gran Bretagna e il Giappone. Con quest'ultima potenza, con la quale la Russia aveva combattuto una guerra catastrofica dal 1904 al 1905, Izvol'skij riusc\u00ec a concludere un'intesa per l'integrit\u00e0 della Cina. L'accordo venne stipulato nel 1907 sotto la guida del Primo Ministro P\u00ebtr Arkad'evi\u010d Stolypin con cui Izvol'skij collaborer\u00e0 fino alla fine del suo mandato.\nL'accordo con la Gran Bretagna del 1907.\nMa il successo pi\u00f9 rimarchevole che ottenne Izvol'skij fu senza dubbio l'accordo, concluso nello stesso 1907, con la Gran Bretagna per la spartizione delle sfere d'influenza coloniale in Asia. Tale accordo, completando la serie di trattati fra Francia, Gran Bretagna e Russia (segu\u00ec a quelli dell'Alleanza franco-russa e dell'Entente cordiale) determin\u00f2, di fatto, la nascita della Triplice intesa.\nLa crisi bosniaca del 1908-1909.\nL'episodio centrale della vita politica di Izvol'skij fu per\u00f2 uno smacco.\nIl Trattato di Berlino (1878) aveva concesso all'Austria l'occupazione e l'amministrazione della Bosnia ed Erzegovina.\nNel 1908 Izvol'skij decise di inviare un comunicato al Ministro degli esteri austriaco Alois Lexa von Aehrenthal. Il documento prometteva il nulla osta della Russia all'annessione completa della Bosnia ed Erzegovina se l'Austria si fosse interessata all'annosa questione degli Stretti del Mar Nero che, in mano alla Turchia, imbottigliavano la flotta russa in Crimea.\nForte del documento scritto di Izvol'skij, Aehrenthal permise nell'ottobre del 1908 all'Imperatore Francesco Giuseppe di proclamare l'annessione della Bosnia. Ovviamente la contropartita austriaca fu del tutto inconsistente.\nL'ingenuit\u00e0 di Izvol'skij fu notevole e il prestigio della Russia, potenza protettrice della Serbia che aspirava all'unione con la Bosnia, sub\u00ec un colpo gravissimo.\nL'accordo di Racconigi con l'Italia.\nPer Nicola II, la stampa e l'opinione pubblica russa, Izvol'skij era un uomo finito. Tuttavia sopravvisse alla crisi e conserv\u00f2 ancora per un anno e mezzo l'incarico.\nLa sua posizione aveva bisogno di consolidarsi presso il sovrano con qualche successo. L'occasione di coglierlo gli fu offerta dalla visita che lo Zar Nicola II fece ai sovrani del Regno d\u2019Italia, Vittorio Emanuele III e Elena di Montenegro, nel 1909.\nAppena giunto a Racconigi, Izvol'skij che ormai aveva un sentimento di rancore verso l'Austria, consegn\u00f2 al Ministro degli Esteri italiano Tommaso Tittoni una proposta di accordo perch\u00e9 l'esaminasse.\nL'accordo, segretissimo, che stabiliva l'impegno delle due nazioni a contrastare l'espansionismo di Vienna nei Balcani, fu concluso il 24 ottobre 1909.\nA Parigi (1910-1919).\nInevitabilmente, nonostante Racconigi, Izvol'skij fu costretto a dare le dimissioni. Nel 1910 fu sostituito dal cognato del Primo Ministro Stolypin, Sergej Dmitrievi\u010d Sazonov.\nPart\u00ec per Parigi dove ricopr\u00ec l'incarico di ambasciatore, contribuendo attivamente agli accordi diplomatico-militari che ressero la Triplice intesa.\nMor\u00ec nella capitale francese il 16 agosto 1919."}
{"id": "2111733", "revid": "339392", "url": "https://it.wikipedia.org/wiki?curid=2111733", "title": "9K32 Strela-2", "text": ""}
{"id": "2111736", "revid": "287204", "url": "https://it.wikipedia.org/wiki?curid=2111736", "title": "Chuari Khas", "text": " \nChuari Khas \u00e8 una suddivisione dell'India, classificata come \"nagar panchayat\", di 3.016 abitanti, situata nel distretto di Chamba, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 25' 60 N e 76\u00b0 1' 0 E e ha un'altitudine di 1.201 .\nSociet\u00e0.\nEvoluzione demografica.\nAl censimento del 2001 la popolazione di Chuari Khas assommava a 3.016 persone, delle quali 1.579 maschi e 1.437 femmine. I bambini di et\u00e0 inferiore o uguale ai sei anni assommavano a 356, dei quali 192 maschi e 164 femmine. Infine, coloro che erano in grado di saper almeno leggere e scrivere erano 2.284, dei quali 1.285 maschi e 999 femmine."}
{"id": "2111744", "revid": "22475", "url": "https://it.wikipedia.org/wiki?curid=2111744", "title": "Falco berigora", "text": "Il falco bruno (Falco berigora) \u00e8 un membro dei genere dei falchi che vive nelle regioni asciutte dell'Australia. Il nome specifico \"berigora\" deriva dal termine con cui veniva indicato dagli aborigeni.\nDescrizione.\nBench\u00e9 sia grande come gli altri falchi, ha ali meno robuste e zampe pi\u00f9 lunghe e sottili con artigli meno forti. La lunghezza della femmina, leggermente pi\u00f9 grande del maschio, \u00e8 di circa 45 centimetri.\nLa testa ed il dorso sono di colore bruno rossiccio, mentre la gola, il petto ed il ventre sono chiari.\nDistribuzione e habitat.\nIl falco bruno si trova in Australia, in Tasmania e nel Nuovo Galles del Sud.\nAlimentazione.\nSi ciba preferibilmente di rettili, uccelli, piccoli mammiferi ed insetti."}
{"id": "2111747", "revid": "339392", "url": "https://it.wikipedia.org/wiki?curid=2111747", "title": "9K31 Strela-1", "text": ""}
{"id": "2111752", "revid": "20581076", "url": "https://it.wikipedia.org/wiki?curid=2111752", "title": "Dimocarpus", "text": ""}
{"id": "2111753", "revid": "767487", "url": "https://it.wikipedia.org/wiki?curid=2111753", "title": "Il meglio (Mia Martini)", "text": "Il meglio \u00e8 una raccolta di Mia Martini, pubblicata nel 1995 dalla BMG Ricordi. Nella raccolta appaiono per la prima volta su cd i brani \"Donna con te\" (1975) e \"L'amore \u00e8 il mio orizzonte\" (1976). \u00c8 stata ristampata due volte con altre due copertine differenti: nel 1997 per la serie \"Nuova Lineatre\"; nel 2007 col titolo \"Dedicato a... Mia Martini\" (Self Distribution / Record Service 74321 512522)."}
{"id": "2111757", "revid": "298055", "url": "https://it.wikipedia.org/wiki?curid=2111757", "title": "Therinsford", "text": ""}
{"id": "2111763", "revid": "2110845", "url": "https://it.wikipedia.org/wiki?curid=2111763", "title": "Raymond Schwartz", "text": "Nacque a Metz, citt\u00e0 della Lorena allora in mano alla Germania, in una famiglia di lingua francese. Ricevette un'ottima istruzione, e non solo parlava bene il francese ed il tedesco, ma impar\u00f2 anche il latino ed il greco; molto presto divenne esperantista e cominci\u00f2 a sognare ad un futuro di pace grazie all'esperanto. La prima guerra mondiale fu, per lui che fu soldato e dovette combattere sul fronte orientale, un'atroce disillusione. Dopo la guerra non rimase a Metz, nuovamente francese, ma si trasfer\u00ec a Parigi, dove lavor\u00f2 ed infine si pension\u00f2 come codirettore di un'importante banca.\nAveva in un certo senso una doppia identit\u00e0: era infatti un uomo serio e competente nel proprio lavoro, ed allo stesso tempo recitava nei cabaret esperantisti, dove lui stesso creava molte scenette, al punto che molti esperantisti che lo conoscevano solo superficialmente, lo immaginavano un allegro beone.\nUmorismo.\nLe sue scenette ed i suoi libri sono molto piacevoli e spiritosi, ma non sempre molto perbenisti. Estratto da \u00ab\"Duoncento da fra\u016dlinoj\"\u00bb (Mezzo centinaio di nubili) in \"Kun siaspeca spico\" (Con una spezia sui generis):\nFilm.\nPartecip\u00f2 al film \"Angoroj\", il primo realizzato in esperanto, fatto dal suo amico Jacques Mah\u00e9."}
{"id": "2111767", "revid": "1305772", "url": "https://it.wikipedia.org/wiki?curid=2111767", "title": "Cyrus Cassells", "text": "Cassells \u00e8 nato a Dover, nel Delaware. Si \u00e8 laureato nel 1979 alla Stanford University. Ha vinto molti premi letterari tra cui il \"Lambda Literary Award\" e il \"William Carlos Williams Award\". \u00c8 stato candidato per il Premio Pulitzer per la poesia nel 1994 per \"Soul Make A Path Through Shouting\". Cassells attualmente insegna poesia alla Texas State University a San Marcos, in Texas."}
{"id": "2111769", "revid": "54193", "url": "https://it.wikipedia.org/wiki?curid=2111769", "title": "Sant'Abo di Tiflis", "text": ""}
{"id": "2111770", "revid": "110157", "url": "https://it.wikipedia.org/wiki?curid=2111770", "title": "In difesa di Darwin", "text": "In difesa di Darwin \u00e8 un saggio scritto da Telmo Pievani, professore associato di Filosofia della scienza presso la facolt\u00e0 di Scienze della Formazione dell'Universit\u00e0 degli Studi di Milano-Bicocca.\nSinossi.\nL'autore denuncia il tentativo (fallito) di matrice clericale che mirava ad abolire l'insegnamento della teoria dell\u2019evoluzione biologica dai programmi scolastici durante il governo Berlusconi 2001-2005. Un simile tentativo era \"soltanto la piccola avvisaglia, fra molte altre, di un sommovimento culturale assai ampio, che si compone oggi di elementi diversi: la svolta conservatrice del nuovo papato sul tema del rapporto tra fede e ragione, sospinta dall'involuzione aggressiva di alcune frange influenzate dal pensiero teologico romano [...] una smaccata operazione ideologica di manipolazione dei programmi delle scuole pubbliche\".\nA detta di Pievani, essa fu una manovra semi-clandestina ordita da un gruppo di \"teofalsari\", partita con la pubblicazione sulla \"Gazzetta Ufficiale\" nei primi giorni del marzo 2004 delle \"Indicazioni nazionali per i piani di studio personalizzati nella scuola secondaria di primo grado\", in cui l'Evoluzionismo non venne per nulla menzionato.\nA seguito delle proteste del mondo scientifico, l'ex ministra della pubblica istruzione Letizia Moratti insedi\u00f2 una commissione di indagine con un sacerdote come vicepresidente assieme a due laici, i quali stilarono un documento sostanzialmente segretato al punto tale che venne \"sprezzantemente sottratto alla pubblica opinione\". Trattandosi di un atto pubblico ci\u00f2 costitu\u00ec un fatto gravissimo da \"Stato delle banane\". La Moratti si vide costretta a riammettere gli insegnamenti di Darwin limitandoli solamente alla terza media con un riferimento cos\u00ec laconico nei programmi che l'autore descrive Darwin come se fosse stato \"impiccato fra due punti\".\nIl testo prosegue sottoponendo ad un attento esame il bestiario anti-evoluzionista italiano, che si caratterizza da un profondo irrazionalismo fideista. Inoltre, denuncia l'allontanamento coatto di quei pochi sacerdoti-scienziati, che, animati da onest\u00e0 morale ed intellettuale, si sono dissociati dall'offensiva anti-evoluzionista; in particolare, il direttore della Specola Vaticana padre George V. Coyne \u00e8 stato epurato dal suo incarico e sostituito con un argentino cui \u00e8 stato ordinato l'assoluto silenzio.\nAltre espressioni di queste azioni retrive sono quelle perpetrate ai danni dei libri di storia, tra le quali:"}
{"id": "2111774", "revid": "539461", "url": "https://it.wikipedia.org/wiki?curid=2111774", "title": "Sant'Anselmo da Baggio", "text": ""}
{"id": "2111776", "revid": "54193", "url": "https://it.wikipedia.org/wiki?curid=2111776", "title": "Santi Avventore, Ottavio e Solutore", "text": ""}
{"id": "2111777", "revid": "486946", "url": "https://it.wikipedia.org/wiki?curid=2111777", "title": "San Bassano (vescovo)", "text": ""}
{"id": "2111778", "revid": "729019", "url": "https://it.wikipedia.org/wiki?curid=2111778", "title": "Marmon", "text": "Marmon \u00e8 stata una casa automobilistica statunitense attiva dal 1902 al 1933 a Indianapolis.\nStoria.\nLa Marmon venne fondata come Nordyke Marmon &amp; Company nel 1851 per la produzione di macchinari per le macine da farina di mulini e allargandosi in seguito ad altri macchinari. Una piccola produzione di automobili sperimentali cominci\u00f2 nel 1902, con un motore V2 raffreddato ad aria e l'anno successivo con un V4 sempre raffreddato ad aria, seguiti da pionieristici motori V6 e V8, stabilizzando poi la produzione su pi\u00f9 convenzionali motori in linea raffreddati ad acqua. Le Marmon si guadagnarono presto la reputazione di macchine di alto livello, affidabili e veloci. \nDal modello \"32\" del 1909 deriv\u00f2 la \u201cWasp\" (Vespa), vincitrice della prima edizione della 500 miglia di Indianapolis nel 1911.\n La Marmon Wasp venne progettata dall'ingegnere capo Ray Harroun che ne fu anche il pilota. La Wasp era una grossa vettura dal peso a vuoto di 1.748\u00a0kg e quasi 2.000 con carburante e pilota, ben oltre il minimo di 1.050\u00a0kg previsto dal regolamento. Era dotata di un motore a 6 cilindri in linea di 7.820\u00a0cm\u00b3 per una potenza, mai dichiarata, valutabile oltre i 100\u00a0CV. \nL'aspetto pi\u00f9 interessante era la carrozzeria per le pionieristiche soluzioni aerodinamiche come la coda affusolata e dotata di timone stabilizzatore e dischi in metallo applicati alle ruote a raggi. Ma la cosa pi\u00f9 importante fu che era a un solo posto, infatti si pu\u00f2 considerare la prima monoposto da competizione della storia, e questo suscit\u00f2 il reclamo dei rivali considerando pericolosa l'assenza del meccanico che all'epoca aveva anche la funzione di copilota avvertendo il guidatore nel caso del sopraggiungere di altre macchine. Harroun ovvi\u00f2 a questo inconveniente applicando sopra e davanti al volante uno specchio e in questo modo invent\u00f2 il primo specchio retrovisore per automobili.\nLa produzione di serie continu\u00f2 con il modello \u201c48\u201d del 1913, dotata di motore a 6 cilindri di 9.382\u00a0cm\u00b3 , proposta nelle versioni a due, quattro o cinque posti ed una limousine a sette posti a prezzi variabili dai 5.000 dollari delle versioni base a 6.450 dollari per le limousine di lusso dotate di ogni accessorio (per paragone il prezzo medio di un'auto americana dell'epoca era di 4.250 dollari).\nPer il modello \"34\" del 1916 venne utilizzato un 6 cilindri in linea con basamento in alluminio, ed in alluminio erano anche parti di carrozzeria e telaio fino a ridurne peso complessivo a soli 1495\u00a0kg.\nNuovi modelli furono presentati nel 1924, sostituendo la longeva \"34\", mentre la societ\u00e0 stava affrontando problemi finanziari, e nel 1926 fu riorganizzata come \"Marmon Motor Car Co.\"\nNel 1929 Marmon present\u00f2 una macchina dal prezzo inferiore ai $ 1.000, una 8 cilindri in linea, la \"Roosevelt\", ma il crollo della borsa del 1929 stava creando grandi problemi alla societ\u00e0. \nHoward Marmon aveva cominciato a lavorare sul primo motore V16 del mondo gi\u00e0 nel 1927, ma non fu in grado di completare la produzione della \"Sixteen\" fino al 1931. Nel frattempo la Cadillac aveva gi\u00e0 presentato il suo modello V-16, progettata da un ex ingegnere della Marmon, Owen Nacker. Anche la Peerless stava sviluppando il suo V16 con l'aiuto di un altro ex ingegnere della Marmon, James Bohannon.\nLa \"Sixteen\" fu prodotta per soli tre anni in 400 esemplari. Era dotata di un motore da 491 in\u00b3 (8 litri) con una potenza di 200\u00a0hp.\nLa Marmon cess\u00f2 la produzione di automobili nel 1933, l'anno peggiore della Grande depressione che ridusse drasticamente il mercato delle auto di lusso.\nLa Marmon continu\u00f2 a fabbricare componenti per altri produttori automobilistici e di autocarri fino a quando nella Marmon Car Company entr\u00f2 in societ\u00e0 il Col. Arthur Herrington, un ex ingegnere militare. La nuova societ\u00e0 venne chiamata Marmon-Herrington, specializzandosi nella trasformazione a trazione integrale di veicoli ad uso militare e civile sulla base di autocarri di altri produttori, principalmente Ford."}
{"id": "2111779", "revid": "767487", "url": "https://it.wikipedia.org/wiki?curid=2111779", "title": "I successi di Mia Martini", "text": "I successi di Mia Martini \u00e8 un album raccolta di Mia Martini, pubblicato nel 1995 dalla BMG Ricordi."}
{"id": "2111781", "revid": "161374", "url": "https://it.wikipedia.org/wiki?curid=2111781", "title": "San Calogero Eremita", "text": ""}
{"id": "2111783", "revid": "54193", "url": "https://it.wikipedia.org/wiki?curid=2111783", "title": "San Calogero di Sicilia", "text": ""}
{"id": "2111784", "revid": "339392", "url": "https://it.wikipedia.org/wiki?curid=2111784", "title": "Sant'Eusebio Pagani", "text": ""}
{"id": "2111790", "revid": "54193", "url": "https://it.wikipedia.org/wiki?curid=2111790", "title": "San Gaudenzio di Novara", "text": ""}
{"id": "2111791", "revid": "54193", "url": "https://it.wikipedia.org/wiki?curid=2111791", "title": "San Gaudenzio di Arezzo", "text": ""}
{"id": "2111795", "revid": "54193", "url": "https://it.wikipedia.org/wiki?curid=2111795", "title": "San Felice di Nicosia", "text": ""}
{"id": "2111798", "revid": "339392", "url": "https://it.wikipedia.org/wiki?curid=2111798", "title": "Fernando il Santo", "text": ""}
{"id": "2111799", "revid": "436907", "url": "https://it.wikipedia.org/wiki?curid=2111799", "title": "Dead Can Dance (album)", "text": "Dead Can Dance \u00e8 il primo album in studio del gruppo musicale australiano omonimo, pubblicato il 27 febbraio 1984 dalla 4AD.\nTracce.\nTesti e musiche dei Dead Can Dance.\nFormazione.\nCrediti tratti dalla riedizione del 2008."}
{"id": "2111800", "revid": "54193", "url": "https://it.wikipedia.org/wiki?curid=2111800", "title": "San Germano di Capua", "text": ""}
{"id": "2111801", "revid": "1573940", "url": "https://it.wikipedia.org/wiki?curid=2111801", "title": "Caracara lutosa", "text": "Il caracara di Guadalupe (\"Caracara lutosa\" ()) \u00e8 una specie estinta della famiglia dei Falconidi.\nL'uccello era endemico dell'isola di Guadalupe al largo del Messico fino agli inizi del XX secolo.\nQuesta specie fu intenzionalmente sterminata da una caccia spietata condotta dagli allevatori dell'isola, in quanto ritenuta colpevole delle morti occasionali di giovani capre. Gli ultimi esemplari avvistati risalgono al 1903."}
{"id": "2111803", "revid": "767487", "url": "https://it.wikipedia.org/wiki?curid=2111803", "title": "1996 (album)", "text": "1996 \u00e8 una raccolta di Mia Martini, pubblicata nel 1996 dalla RTI Music. La RTI, ultima casa discografica dell'artista, pubblica questa raccolta a un anno dalla scomparsa della cantante: il cd comprende quasi tutti i brani dell'album \"La musica che mi gira intorno\" (1994) e quattro successi del passato recente. \u00c8 la compilation di Mia Martini che ha riscosso maggior successo di classifica (64\u00ba album pi\u00f9 venduto dell'anno)."}
{"id": "2111808", "revid": "339392", "url": "https://it.wikipedia.org/wiki?curid=2111808", "title": "San Giovanni da Sahag\u00fan", "text": ""}
{"id": "2111809", "revid": "123206611", "url": "https://it.wikipedia.org/wiki?curid=2111809", "title": "Gerswalde", "text": "Gerswalde \u00e8 un comune di abitanti del Brandeburgo, in Germania.\nAppartiene al circondario dell'Uckermark ed \u00e8 capoluogo della comunit\u00e0 amministrativa omonima.\nStoria.\nIl 31 dicembre 2001 vennero aggregati al comune di Gerswalde i comuni di Friedenfelde, Gro\u00df Fredenwalde, Kaakstedt e Krohnhorst.\nGeografia antropica.\nNel territorio comunale sono presenti le localit\u00e0 abitate di Arnimswalde, Berkenlatten, B\u00f6ckenberg, Briesen, Buchholz, Fergitz, Friedenfelde, Friedenfelder Weg, Gerswalde, Gro\u00df Fredenwalde, Gustavsruh, Herrenstein, Kaakstedt, Klein-Fredenwalde, Krohnhorst, Neudorf, Pinnow, Weiler e Willmine."}
{"id": "2111810", "revid": "54193", "url": "https://it.wikipedia.org/wiki?curid=2111810", "title": "San Narciso di Gerusalemme", "text": ""}
{"id": "2111811", "revid": "92723", "url": "https://it.wikipedia.org/wiki?curid=2111811", "title": "San Naum di Ohrid", "text": ""}
{"id": "2111812", "revid": "54193", "url": "https://it.wikipedia.org/wiki?curid=2111812", "title": "Santi Nicandro, Marciano e Daria", "text": ""}
{"id": "2111814", "revid": "124123", "url": "https://it.wikipedia.org/wiki?curid=2111814", "title": "Nati il 1\u00ba gennaio", "text": ""}
{"id": "2111815", "revid": "149727", "url": "https://it.wikipedia.org/wiki?curid=2111815", "title": "Arnimswalde", "text": ""}
{"id": "2111816", "revid": "149727", "url": "https://it.wikipedia.org/wiki?curid=2111816", "title": "Berkenlatten", "text": ""}
{"id": "2111817", "revid": "149727", "url": "https://it.wikipedia.org/wiki?curid=2111817", "title": "B\u00f6ckenberg", "text": ""}
{"id": "2111819", "revid": "486946", "url": "https://it.wikipedia.org/wiki?curid=2111819", "title": "PES 2006", "text": ""}
{"id": "2111822", "revid": "124123", "url": "https://it.wikipedia.org/wiki?curid=2111822", "title": "Nati il 1\u00ba febbraio", "text": ""}
{"id": "2111833", "revid": "1543377", "url": "https://it.wikipedia.org/wiki?curid=2111833", "title": "Equus africanus", "text": "Lasino selvatico africano (Equus africanus ) \u00e8 un mammifero della famiglia degli Equidi, forma ancestrale dell'asino domestico (\"Equus africanus asinus\"). Attualmente si trova solamente in poche aree dell'Africa nord-orientale ed \u00e8 altamente minacciato in natura. Qui abita in regioni desertiche e montuose, nutrendosi di piante ed erbe coriacee. Da quando l'asino selvatico della Siria si \u00e8 estinto, l'asino selvatico africano \u00e8 divenuto il rappresentante esistente pi\u00f9 piccolo del genere \"Equus\".\nDescrizione.\nAspetto.\nL'asino selvatico africano raggiunge una lunghezza testa-tronco di circa 200 cm, un'altezza al garrese compresa tra 110 e 140 cm, una lunghezza della coda di 45 cm e un peso di circa 250-275 kg. La testa \u00e8 molto grande rispetto al tronco e presenta lunghe orecchie a forma di sacca che possono raggiungere i 20 cm. Le parti superiori del corpo sono di colore grigio-brunastro e possono assumere una sfumatura rossastra in estate; il ventre e le zampe sono generalmente pi\u00f9 chiari, quasi biancastri. La colorazione del manto, tuttavia, varia a seconda delle singole sottospecie. Di solito \u00e8 presente una striscia scura lungo la colonna vertebrale e, talvolta, una o due strisce trasversali sulle spalle. Le zampe presentano un caratteristico motivo a strisce, grazie al quale \u00e8 possibile distinguere l'asino selvatico africano da quello asiatico. La criniera \u00e8 corta e sottile, nonch\u00e9 eretta e pi\u00f9 morbida di quella del cavallo selvatico. Inoltre, diversamente dalla coda del cavallo selvatico, identica a quella dei cavalli domestici, quella dell'asino selvatico termina con una nappa.\nLe zampe dell'asino selvatico africano, come quelle di tutti gli equidi, terminano con un unico dito rivestito da uno zoccolo. Gli zoccoli, allungati e pi\u00f9 stretti di quelli degli altri membri della famiglia, sono adatti a muoversi su una superficie pietrosa e conferiscono all'animale un passo sicuro, piuttosto che una grande velocit\u00e0. Inoltre, sulle zampe anteriori, sopra l'articolazione del metacarpo, si trovano spesso dei rilievi simili a callosit\u00e0 di colore brunastro, le cosiddette \"castagne\".\nCranio e dentatura.\nIl cranio dell'asino selvatico africano \u00e8 simile a quello dell'asino selvatico asiatico, ma sotto certi aspetti differisce in modo significativo da quello delle altre specie di equidi. Pu\u00f2 raggiungere i 33 cm di lunghezza e ha una forma lunga e stretta, con la parte del muso piuttosto corta, come quella dell'asino selvatico asiatico e del kiang (\"Equus kiang\"). Di conseguenza, le ossa facciali si innalzano ripidamente sulla fronte rispetto ai cavalli selvatici e alle zebre, in modo che l'osso frontale non \u00e8 visibile se visto da dietro. A differenza del cugino asiatico, la specie africana presenta un'area postorbitale del cranio pi\u00f9 lunga. L'osso occipitale appare meno chiaramente rettangolare e piatto di quello dei cavalli selvatici. L'osso nasale ha una struttura debole e, come in tutte le specie di equidi, non \u00e8 collegato all'osso premascellare, ma si trova dietro di esso: si viene cos\u00ec a creare un ampio spazio interno.\nLa mandibola \u00e8 robusta e pu\u00f2 essere lunga oltre 20 cm. La mascella \u00e8 alta ed \u00e8 dotata di articolazioni forti. La dentatura \u00e8 ridotta e presenta la seguente formula: formula_1. Gli incisivi hanno la forma di uno scalpello, ma cambiano forma nel tempo. Inizialmente sono relativamente larghi e stretti, ma col tempo diventano sempre pi\u00f9 spessi. Il canino \u00e8 piuttosto piccolo e un ampio diastema lo separa dalla dentatura posteriore. I premolari e i molari hanno una struttura simile. Presentano corone alte (dentatura \"ipsodonte\") e ricoperte di smalto e hanno la superficie solcata da profonde pieghe, bench\u00e9 queste siano un po' pi\u00f9 semplici di quelle delle zebre e dei cavalli selvatici. Le pieghe posteriori dello smalto sui molari inferiori si dispongono a forma di \u00abV\u00bb tra le due sporgenze denominate \"metaconide\" e \"metastilide\", il che significa che l'asino selvatico africano appartiene agli stenonini, e quindi al gruppo pi\u00f9 antico degli equidi odierni.\nSensi e vocalizzazioni.\nPer comunicare l'asino selvatico africano usa sia la vista che l'udito e l'olfatto. Per la percezione olfattiva l'animale esegue il \"flehmen\" con la testa sollevata e allungata, il labbro superiore arricciato e i bordi del naso ad angolo. Si conoscono in tutto cinque tipi diversi di vocalizzazioni. Il caratteristico raglio tipico di tutti gli asini \u00e8 il tipo pi\u00f9 complesso e viene emesso durante gli incontri intraspecifici, gli accoppiamenti e gli incontri con i rivali, nonch\u00e9 dai puledri quando si separano dalla madre. Un'annusata ben udibile viene emessa quando gli asini incontrano altre specie animali, mentre grugniti e ringhi accompagnano le manifestazioni aggressive. Uno sbuffo costituisce un segnale di pericolo e viene emesso da esemplari allarmati.\nDistribuzione e habitat.\nL'attuale areale dell'asino selvatico africano \u00e8 limitato all'Africa nord-orientale (Etiopia, Eritrea e Somalia), dove rimangono solo poche centinaia di questi animali. Si ipotizzava anche la presenza di singole popolazioni in Egitto, Sudan e Gibuti, ma da alcuni anni non si hanno informazioni affidabili a riguardo. La densit\u00e0 di popolazione \u00e8 molto bassa e in Etiopia viene valutata intorno a 0,6 esemplari ogni 100 km\u00b2. L'areale originario della specie un tempo copriva tutto il Nordafrica (dal Marocco alla Somalia) e la penisola arabica (dalla Mesopotamia allo Yemen), ma questo equide scomparve da gran parte del suo areale gi\u00e0 in epoca romana. Da allora il numero di esemplari \u00e8 continuato a diminuire a causa della caccia, della distruzione dell'habitat, degli incroci con gli asini domestici inselvatichiti e delle malattie da essi trasmesse.\nL'habitat della specie comprende regioni aride, collinari o montuose, caratterizzate per lo pi\u00f9 da un terreno sassoso. In Etiopia l'asino selvatico africano si incontra fino a 2000 m di altitudine. Queste regioni sono ricoperte da boscaglia o steppa, ma sono generalmente molto aride. Inoltre presentano condizioni climatiche durissime, con temperature elevate che possono raggiungere i 50 \u00b0C. In epoca storica il suo areale, ad est, si sovrapponeva a quello dell'asino selvatico asiatico, che per\u00f2 prediligeva regioni meno elevate e pianeggianti.\nA differenza dell'asino selvatico africano, gli asini domestici inselvatichiti sono diffusi in tutto il mondo; oltre che nell'areale originario del progenitore selvatico si possono trovare anche in numerosi altri paesi dove sono stati introdotti dall'uomo. Ad esempio, esistono grandi popolazioni inselvatichite in Australia e negli USA. Solo nell'Australia centrale e settentrionale vivono diversi milioni di esemplari.\nBiologia.\nComportamento territoriale.\nEssendo un animale sia diurno che notturno, l'asino selvatico africano va in cerca di cibo in diversi momenti della giornata, ma di solito riposa durante le ore pi\u00f9 calde. Conduce un'esistenza prevalentemente solitaria: l'unico legame veramente stretto tra questi animali \u00e8 quello che si stabilisce tra la madre e il puledro appena nato. Tuttavia, \u00e8 possibile incontrare anche gruppi poco numerosi, composti al massimo da sei individui. Queste mandrie possono essere sia miste che formate da esemplari dello stesso sesso, senza alcun genere di gerarchia stabilita: i capibranco cambiano costantemente, senza un confronto aggressivo. Durante gli spostamenti vengono spesso utilizzati percorsi e sentieri, alcuni dei quali contrassegnati da feci. Occasionalmente, diversi piccoli gruppi si incontrano, dando vita a gruppi pi\u00f9 grandi di oltre 60 animali. Questo, tuttavia, avviene solo presso i pascoli migliori: dopo aver mangiato, queste grandi associazioni si dissolvono nuovamente.\nI maschi dominanti a volte possono occupare territori contrassegnati con urina ed escrementi, che spesso formano alti mucchi. I territori possono coprire una superficie variabile da 12 a 40 km\u00b2 ed estendersi per 4-7 km. Di regola, questi territori vengono occupati solo per poche settimane. Tuttavia, durante questo periodo, il proprietario difende il suo territorio dagli intrusi. Altri conspecifici vengono prima annusati e poi allontanati, ma raramente si verificano gravi controversie, sebbene su alcuni esemplari siano stati notati segni di morsi.\nAlimentazione.\nCome tutti gli equidi, l'asino selvatico africano \u00e8 un erbivoro che si nutre principalmente di piante del deserto rinsecchite e spinose (\"browsing\"), ma anche di erba (\"grazing\"). Sono note almeno 39 specie di piante che fanno parte della sua dieta. Si nutre soprattutto di piantaggine indiana, nonch\u00e9 di parkinsonie. Complessivamente, quasi due terzi della dieta sono costituiti da piante a foglia morbida, seguite per quasi un terzo da piante perenni. Le erbe coriacee talvolta svolgono un ruolo subordinato. Particolarmente importanti per questa specie sono le foreste rivierasche, particolarmente apprezzate in estate. Grazie alla sua dieta opportunista, l'asino selvatico africano pu\u00f2 avere un impatto negativo sulla vegetazione del deserto e della steppa, specialmente nelle aree in cui la specie non era originaria.\nDal momento che abita in regioni molto aride, i punti d'acqua sono fondamentali per la sopravvivenza della specie e non dovrebbero mai distare da 4 a 6 km. Tuttavia gli asini possono spostarsi anche per 30 km per arrivare all'acqua. Poich\u00e9 questi equidi sono perfettamente adattati alla vita nelle zone aride, possono sopravvivere anche a perdite di liquido pari al 30% del loro peso corporeo. La reidratazione avviene attraverso brevi fasi di bevuta di 4-5 minuti, durante le quali possono essere assorbiti fino a 30 litri di liquido.\nRiproduzione.\nLa femmina di asino selvatico africano raggiunge la maturit\u00e0 sessuale intorno a un anno e mezzo di et\u00e0, ma di solito d\u00e0 alla luce il suo primo puledro a due o tre anni. I maschi, invece, raggiungono la maturit\u00e0 sessuale all'et\u00e0 di due anni. Di solito le femmine sono pronte all'accoppiamento in ogni periodo dell'anno e l'estro pu\u00f2 durare fino a otto giorni. Spesso solo i maschi dominanti e territoriali possono avere il diritto di accoppiarsi. Prima dell'accoppiamento le femmine assumono una posizione caratteristica con le zampe posteriori divaricate, mentre il maschio annusa loro i genitali. Di tanto in tanto la femmina pu\u00f2 scalciare all'indietro, ma soprattutto cerca di fuggire, con il maschio che la insegue anche per 20 m. L'atto sessuale ha inizio quando il maschio sale in groppa alla femmina: l'eiaculazione avviene molto rapidamente. L'intero processo \u00e8 accompagnato da numerose vocalizzazioni, principalmente da parte del maschio. Dopodich\u00e9, entrambi gli animali mangiano e si separano.\nDopo una gestazione di circa dodici mesi - gli autori indicano un periodo variabile tra 330 e 370 giorni - la femmina di solito d\u00e0 alla luce un unico piccolo, raramente due. La madre e il puledro sono uniti da uno stretto legame e inizialmente rimangono sempre molto vicini tra loro, spesso ad appena un metro di distanza. Durante questo periodo, il puledro viene difeso accanitamente dalla madre. Il giovane inizia ad assumere cibo vegetale a partire dal quinto giorno, ma non viene svezzato prima del dodicesimo mese. Nel frattempo la distanza tra la madre e il giovane cresce sempre pi\u00f9, arrivando fino a dieci metri. L'asino selvatico africano pu\u00f2 raggiungere un'et\u00e0 massima di oltre 20 anni.\nInterazioni con altre specie.\nNon sono noti predatori naturali dell'asino selvatico africano; lo stesso vale anche per gli esemplari inselvatichiti che vivono negli USA e in Australia. L'elevato tasso di mortalit\u00e0 che si riscontra nei giovani esemplari \u00e8 dovuto alle condizioni climatiche estreme dell'habitat in cui la specie vive. Nell'areale originario, la specie entra in competizione con i grandi animali domestici allevati dall'uomo.\nParassiti.\nNon abbiamo molte informazioni sui parassiti che infestano l'asino selvatico africano. Sono comuni i nematodi, di cui sono stati identificati circa una dozzina di generi. Le infestazioni da parte di questi endoparassiti si verificano spesso durante la stagione fredda. Inoltre, sono stati descritti casi di paratubercolosi, una malattia che in genere colpisce soprattutto i ruminanti.\nTassonomia.\nCome tutti gli equidi moderni, l'asino selvatico africano appartiene al genere \"Equus\". All'interno di questo genere, appartiene al gruppo degli equidi stenonini o non-cavallini, caratterizzati dalla morfologia dei molari inferiori. Inoltre, a volte viene inserito in un sottogenere distinto, \"Asinus\". Le analisi del DNA pi\u00f9 recenti mostrano che esso \u00e8 strettamente imparentato con l'asino selvatico asiatico e il kiang. I suoi parenti pi\u00f9 prossimi sono gli altri asini e le zebre, mentre il cavallo domestico e quello di Przewalski sono imparentati con lui solo alla lontana.\nDi norma, vengono riconosciute tre sottospecie, ma alcune di esse presentano diversi sinonimi:\n\"E. a. asinus\" comprende unicamente esemplari domestici, mentre \"E. a. africanus\" e \"E. a. somaliensis\" sono le due sottospecie selvatiche della specie. \"E. a. africanus\" popolava le regioni settentrionali dell'areale (Nubia, valle del Nilo) e \"E. a. somaliensis\" quelle meridionali (Etiopia, Eritrea). Alcuni autori riconoscono un'ulteriore sottospecie, \"Equus africanus melkeinsis\", descritta da Belkacem Bagtache e colleghi nel 1984. Questa forma visse nel Pleistocene superiore principalmente in Nordafrica, in quella che oggi \u00e8 l'Algeria, e scomparve all'inizio dell'Olocene. Altri autori, tuttavia, la considerano come una specie distinta. La forma \"Equus africanus atlanticus\", anch'essa dell'Algeria, descritta da Oldfield Thomas nel 1894, si \u00e8 rivelata una sottospecie estinta della zebra delle steppe vissuta nel Pleistocene ed \u00e8 ora elencata sotto \"E. quagga mauritanicus\". Anch'essa viene talvolta considerata una specie indipendente. All'inizio degli anni '30 il nome \"E. a. atlanticus\" venne ripreso per indicare un particolare equide raffigurato nelle pitture rupestri del Neolitico in Algeria talvolta indicato come \u00abasino selvatico dell'Atlante\u00bb, ma il suo nome scientifico non \u00e8 valido.\nLinneo, nel 1758, attribu\u00ec all'asino domestico il nome scientifico \"Equus asinus\". Successivamente, nel 1867, Theodor von Heuglin e Leopold Fitzinger descrissero la forma selvatica attribuendole il nome \"Asinus africanus\", che Fitzinger aveva gi\u00e0 utilizzato nel 1857. Questo appellativo specifico, che si riferisce alla popolazione selvatica diffusa in Nubia e nell'Africa nord-orientale, venne proposto nel 1966 da Colin Peter Groves per indicare la forma selvatica dell'asino africano. Nel 2003, con l\"Opinione 2027\", l'ICZN cre\u00f2 un apposito regolamento per la designazione delle forme domestiche, riconoscendole come specie distinte da quelle selvatiche. Pertanto, il nome scientifico dell'asino selvatico africano \u00e8 divenuto \"Equus africanus\", quello dell'asino domestico \"Equus asinus\". Poich\u00e9 entrambe le forme possono incrociarsi tranquillamente dando vita a prole fertile, questa visione \u00e8 controversa, pertanto molti studiosi continuano a considerarli un'unica specie, che, tenendo conto del principio di priorit\u00e0 della ICZN, viene denominata \"Equus asinus\". \"Asinus\" \u00e8 l'antico nome latino dell'asino e deriva dal pi\u00f9 antico termine \"asnos\", originariamente usato per indicare quest'animale nella regione dell'Asia Minore.\nI primi equidi della linea evolutiva degli stenonini raggiunsero l'Africa nel Pliocene, dando origine all'asino selvatico e alle zebre. \"Equus tabeti\" \u00e8 considerato un possibile antenato dell'asino selvatico africano, che comparve per la prima volta in Nordafrica nel Pleistocene inferiore e raggiunse l'Asia occidentale nel Pleistocene superiore. I resti fossili dell'asino selvatico africano sono rari, ma alcuni reperti risalenti al Pleistocene superiore appartengono senza dubbio a questa specie. I reperti pi\u00f9 antichi rinvenuti in Siria risalgono all'Olocene, intorno al 9000 a.C. In Palestina, nel 3000 a.C., vennero effettuati i primi incroci tra esemplari domestici e asini selvatici asiatici.\nRapporti con l'uomo.\nDomesticazione.\nL'asino selvatico africano \u00e8 il diretto progenitore dell'asino domestico e pu\u00f2 incrociarsi con esso dando vita a prole fertile. Tuttavia, l'asino selvatico veniva originariamente utilizzato dai primi gruppi di cacciatori-raccoglitori come fonte di cibo e materie prime. Un importante indizio a riguardo \u00e8 stato il ritrovamento dello scheletro di un asino a Umm el Tlel in Siria, risalente a circa 50.000 anni fa, nella cui terza vertebra cervicale \u00e8 rimasta incastrata una punta Levallois spezzata, chiara testimonianza che all'epoca l'animale era oggetto di caccia. La domesticazione ebbe inizio probabilmente prima del 4000 a.C. in Egitto. Tra i resti pi\u00f9 antichi e completi di asini addomesticati vi sono quelli rinvenuti in una camera funeraria vicino ad Abydos, la cui scoperta \u00e8 stata presentata nel 2008 da un team guidato da Stine Rossel e Fiona B. Marshall. Gli scheletri completi qui sepolti vissero all'epoca di una delle dinastie fondatrici del regno egizio, intorno al 3000 a.C. Gli studi anatomici suggeriscono che la sottospecie \"E. a. africanus\" serv\u00ec qui come punto di partenza per l'addomesticamento. Le analisi patologiche mostrano che questo equino non veniva pi\u00f9 utilizzato principalmente come fonte di cibo, bens\u00ec come animale da soma. Gli asini addomesticati rinvenuti nell'insediamento di Tell e\u1e63-\u1e62\u00e2fi in Israele, vissuti nel periodo compreso tra il 2800 e il 2600 a.C., presentano caratteristici segni di usura sui denti che indicano la presenza di un morso. Di conseguenza, l'impiego dell'asino domestico come animale da cavalcatura o da tiro sembra essere avvenuto un po' pi\u00f9 tardi. Tuttavia, esistono dei ritrovamenti che sembrano indicare l'addomesticamento dell'asino gi\u00e0 in epoca predinastica. Questi comprendono circa 40 reperti ossei rinvenuti a Tell el-Iswid nel Basso Egitto e un singolo dente proveniente da Nagada nel Medio Egitto. Erano animali relativamente piccoli, di dimensione intermedia tra l'asino selvatico africano e l'asino domestico.\nAnche le analisi genetiche effettuate nel 2004 indicano l'asino selvatico della Nubia come progenitore delle forme domestiche. Tuttavia, esse sottolineano anche che l'asino domestico potrebbe essere stato addomesticato pi\u00f9 volte. Ci\u00f2 sembra essere stato confermato dalle analisi successive, secondo le quali \u00e8 possibile distinguere due cladi distinti, ciascuno dei quali rappresenta un processo di addomesticamento indipendente. L'asino selvatico della Nubia \u00e8 il diretto antenato del \"clade 1\", al quale appartiene la maggior parte degli asini domestici attuali, che ebbe probabilmente origine nell'Africa settentrionale: il suo DNA mitocondriale, infatti, \u00e8 del tutto identico a quello del \"clade 1\". Il \"clade 2\", al contrario, \u00e8 pi\u00f9 strettamente imparentato con l'asino selvatico della Somalia, ma non discende da quest'ultimo. A differenza del \"clade 1\", deriva da un gruppo iniziale pi\u00f9 piccolo. Comunque, a tutt'oggi, non \u00e8 possibile identificare la sua esatta origine e il suo progenitore. I resti provenienti da Mesopotamia e Iran risalgono ad un'epoca un po' pi\u00f9 recente.\nConservazione.\nCome accennato in precedenza, l'asino selvatico africano scomparve da gran parte del suo areale gi\u00e0 nell'antichit\u00e0. In epoca moderna la specie era ancora presente in Etiopia, Eritrea, Somalia e Sudan. Negli anni '80 la popolazione venne stimata in 1500 esemplari in Sudan e 2000 in Etiopia, ma da allora ha continuato a diminuire drasticamente. L'Eritrea \u00e8 l'unico paese con una popolazione di asini selvatici relativamente stabile, costituita da circa 400 animali diffusi nel nord del paese. Si ritiene che altri 200 capi vivano nel triangolo di Afar in Etiopia. Gli studiosi ipotizzano anche la presenza di uno scarso numero di esemplari in Somalia, nella valle del Nugaal. Le principali minacce alla sua sopravvivenza sono legate all'instabilit\u00e0 politica della regione. In Somalia l'asino selvatico \u00e8 ora presumibilmente sull'orlo dell'estinzione a causa della guerra civile e dell'anomia nel paese. Inoltre, esso \u00e8 soggetto alla caccia da parte dei locali principalmente per la sua carne, ma anche per ricavare medicinali contro la tubercolosi, i reumatismi e il dolore. La competizione con gli esseri umani e gli animali domestici, soprattutto con i pastori locali, per l'acqua potabile e i pascoli fa s\u00ec che un certo numero di asini venga abbattuto. Per questo motivo, la IUCN ha elencato la specie come \"Critically Endangered\" (\u00abin pericolo critico\u00bb).\nPer proteggere l'asino selvatico africano sono stati istituiti diversi parchi nazionali, come il parco nazionale di Yangudi-Rassa (4731 km\u00b2) e la riserva dell'Asino selvatico di Mille-Serdo (8766 km\u00b2), entrambi situati in Etiopia. Tuttavia, le risorse finanziarie disponibili e il personale ben formato sono piuttosto limitati. In Eritrea, la regione compresa tra la penisola di Buri e la depressione di Dalool \u00e8 stata dichiarata area di conservazione prioritaria con lo scopo di crearvi una riserva. In Somalia, invece, non ci sono parchi nazionali che proteggano le restanti piccole popolazioni. Una piccola mandria \u00e8 stata anche introdotta nella riserva naturale di Hai-Bar Yotvata in Israele. Gli sforzi di protezione dell\"Equid Specialist Group\" della IUCN includono ulteriori indagini che valutino la presenza e la consistenza delle popolazioni di asino selvatico, il coinvolgimento della popolazione locale nella conservazione attiva della specie e la formazione di scienziati locali.\nIn cattivit\u00e0.\nNel 1970, l'allora direttore dello zoo di Basilea, Ernst Michael Lang, acquist\u00f2 cinque asini africani da un commerciante di animali in Kenya al prezzo di 40.000 franchi svizzeri ciascuno, pagando una parte considerevole del prezzo di acquisto di tasca propria. Il primo puledro nacque nel 1972. Tutti gli asini selvatici della Somalia presenti oggi nei giardini zoologici gestiti scientificamente discendono da questo gruppo. Nell'ambito del Programma europeo per le specie minacciate (EEP) dell'Associazione europea degli zoo (EAZA) sono presenti circa 200 esemplari di questa sottospecie, quasi estinta in natura, ospitati in 36 zoo. Nel 2014 lo zoo di Basilea ha registrato la sua 41\u00aa nascita con l'arrivo di \u00abLakisha\u00bb. Il coordinatore dell'EEP \u00e8 Oliver Pagan dello zoo di Basilea."}
{"id": "2111834", "revid": "149727", "url": "https://it.wikipedia.org/wiki?curid=2111834", "title": "Fergitz", "text": ""}
{"id": "2111835", "revid": "287204", "url": "https://it.wikipedia.org/wiki?curid=2111835", "title": "Friedenfelde", "text": "Friedenfelde \u00e8 una frazione del comune tedesco di Gerswalde, nel \"Land\" del Brandeburgo.\nStoria.\nIl 31 dicembre 2001 il comune di Friedenfelde venne aggregato al comune di Gerswalde."}
{"id": "2111837", "revid": "119630033", "url": "https://it.wikipedia.org/wiki?curid=2111837", "title": "Gro\u00df-Fredenwalde", "text": ""}
{"id": "2111839", "revid": "54193", "url": "https://it.wikipedia.org/wiki?curid=2111839", "title": "San Savino di Piacenza", "text": ""}
{"id": "2111840", "revid": "119630041", "url": "https://it.wikipedia.org/wiki?curid=2111840", "title": "Fredenwalde", "text": ""}
{"id": "2111841", "revid": "124123", "url": "https://it.wikipedia.org/wiki?curid=2111841", "title": "Nati il 1\u00ba marzo", "text": ""}
{"id": "2111842", "revid": "149727", "url": "https://it.wikipedia.org/wiki?curid=2111842", "title": "Gustavsruh", "text": ""}
{"id": "2111843", "revid": "124123", "url": "https://it.wikipedia.org/wiki?curid=2111843", "title": "Nati il 1\u00ba aprile", "text": ""}
{"id": "2111844", "revid": "149727", "url": "https://it.wikipedia.org/wiki?curid=2111844", "title": "Herrenstein", "text": ""}
{"id": "2111845", "revid": "109877137", "url": "https://it.wikipedia.org/wiki?curid=2111845", "title": "I miti musica (Mia Martini)", "text": "I miti musica \u00e8 una raccolta di Mia Martini, pubblicata nel 1999 dalla BMG Ricordi.\nLa serie \"I miti musica\" era destinata alla vendita nelle edicole e nella prima edizione comprendeva, oltre al cd, un fascicolo con guida all'ascolto e biografia dell'artista.\nTutti i cd, con l'aggiunta di altre monografie, vennero poi ristampati nel 2003 per la vendita nei negozi.\nNel 2004 la raccolta in questione \u00e8 stata poi nuovamente distribuita in allegato con la rivista Tv Sorrisi e Canzoni, ma con grafica e copertina differenti ed il titolo \"Per sempre\"."}
{"id": "2111846", "revid": "124123", "url": "https://it.wikipedia.org/wiki?curid=2111846", "title": "Nati il 1\u00ba maggio", "text": ""}
{"id": "2111847", "revid": "944090", "url": "https://it.wikipedia.org/wiki?curid=2111847", "title": "Abu l-Abbas", "text": "Ab\u016b l-\u02bfAbb\u0101s () era il nome dell'elefante albino asiatico che Carlo Magno ricevette in dono dal califfo di Baghdad, H\u0101r\u016bn al-Rash\u012bd, nel 798.\nNel 797, Carlo Magno invi\u00f2 un'ambasciata presso il califfo di Bagdad guidata da un ebreo nord-africano di nome Isacco, conoscitore della lingua araba. Dopo un viaggio durato cinque anni che tocc\u00f2 Gerusalemme e costeggi\u00f2 le rive del Mediterraneo fino a Cartagine, con al seguito i numerosi doni del califfo, tra cui l'elefante, Isacco si diresse verso Marsiglia. Approd\u00f2 a Portovenere agli inizi di ottobre, per poi dirigersi verso Vercelli, dove l'elefante pass\u00f2 l'inverno. A primavera inizi\u00f2 il viaggio attraverso le Alpi, fino alla corte dell'imperatore presso Aquisgrana, dove arriv\u00f2 il 1\u00ba luglio dell'anno 802.\nIsacco recava con s\u00e9 numerosi doni per l'incoronazione di Carlo Magno, tra cui una clessidra ad acqua e numerosi oggetti emblematici della tecnologia e della civilt\u00e0 araba, ma il dono che pi\u00f9 impression\u00f2 Carlo Magno fu l'elefante, probabilmente il primo a giungere nel nord Europa. Dalle descrizioni pervenuteci, si trattava probabilmente di un elefante bianco, affetto da un raro esempio di albinismo e considerato in Asia di valore inestimabile e prerogativa esclusiva dei re e dei principi.\nPi\u00f9 volte Carlo Magno mostr\u00f2 l'elefante ai propri ospiti e si sa che lo fece custodire presso Augusta, nella Baviera.\nQuando nell'804 il re Goffredo di Danimarca attacc\u00f2 un villaggio, Carlo Magno non esit\u00f2 ad usare Ab\u016b l-\u02bfAbb\u0101s nella battaglia contro i Danesi.\nAb\u016b l-\u02bfAbb\u0101s aveva gi\u00e0 una quarantina d'anni quando giunse in Europa e non si adatt\u00f2 al clima nordico. Probabilmente, dopo aver attraversato il Reno, si ammal\u00f2 di polmonite e mor\u00ec nell'810."}
{"id": "2111848", "revid": "119630062", "url": "https://it.wikipedia.org/wiki?curid=2111848", "title": "Kaakstedt", "text": "Kaakstedt \u00e8 una frazione del comune tedesco di Gerswalde, nel \"Land\" del Brandeburgo.\nStoria.\nIl 31 dicembre 2001 il comune di Kaakstedt venne aggregato al comune di Gerswalde."}
{"id": "2111849", "revid": "124123", "url": "https://it.wikipedia.org/wiki?curid=2111849", "title": "Nati il 1\u00ba giugno", "text": ""}
{"id": "2111850", "revid": "197586", "url": "https://it.wikipedia.org/wiki?curid=2111850", "title": "Mitro", "text": ""}
{"id": "2111851", "revid": "149727", "url": "https://it.wikipedia.org/wiki?curid=2111851", "title": "Klein-Fredenwalde", "text": ""}
{"id": "2111853", "revid": "119630065", "url": "https://it.wikipedia.org/wiki?curid=2111853", "title": "Krohnhorst", "text": "Krohnhorst \u00e8 una frazione del comune tedesco di Gerswalde, nel \"Land\" del Brandeburgo.\nStoria.\nIl 31 dicembre 2001 il comune di Krohnhorst venne aggregato al comune di Gerswalde."}
{"id": "2111855", "revid": "197586", "url": "https://it.wikipedia.org/wiki?curid=2111855", "title": "Fiscin", "text": ""}
{"id": "2111856", "revid": "54193", "url": "https://it.wikipedia.org/wiki?curid=2111856", "title": "San Pellegrino delle Alpi", "text": ""}
{"id": "2111857", "revid": "124123", "url": "https://it.wikipedia.org/wiki?curid=2111857", "title": "Nati il 1\u00ba luglio", "text": ""}
{"id": "2111858", "revid": "124123", "url": "https://it.wikipedia.org/wiki?curid=2111858", "title": "Nati il 1\u00ba agosto", "text": ""}
{"id": "2111859", "revid": "124123", "url": "https://it.wikipedia.org/wiki?curid=2111859", "title": "Nati il 1\u00ba settembre", "text": ""}
{"id": "2111861", "revid": "54193", "url": "https://it.wikipedia.org/wiki?curid=2111861", "title": "Santo Stefano Harding", "text": ""}
{"id": "2111863", "revid": "124123", "url": "https://it.wikipedia.org/wiki?curid=2111863", "title": "Nati il 1\u00ba ottobre", "text": ""}
{"id": "2111864", "revid": "124123", "url": "https://it.wikipedia.org/wiki?curid=2111864", "title": "Nati il 1\u00ba novembre", "text": ""}
{"id": "2111865", "revid": "54193", "url": "https://it.wikipedia.org/wiki?curid=2111865", "title": "San Serapione di Antiochia", "text": ""}
{"id": "2111866", "revid": "124123", "url": "https://it.wikipedia.org/wiki?curid=2111866", "title": "Nati il 1\u00ba dicembre", "text": ""}
{"id": "2111867", "revid": "124123", "url": "https://it.wikipedia.org/wiki?curid=2111867", "title": "Morti il 1\u00ba dicembre", "text": ""}
{"id": "2111868", "revid": "124123", "url": "https://it.wikipedia.org/wiki?curid=2111868", "title": "Morti il 1\u00ba gennaio", "text": ""}
{"id": "2111869", "revid": "339392", "url": "https://it.wikipedia.org/wiki?curid=2111869", "title": "Santa Tecla Vergine", "text": ""}
{"id": "2111870", "revid": "124123", "url": "https://it.wikipedia.org/wiki?curid=2111870", "title": "Morti il 1\u00ba febbraio", "text": ""}
{"id": "2111871", "revid": "124123", "url": "https://it.wikipedia.org/wiki?curid=2111871", "title": "Morti il 1\u00ba marzo", "text": ""}
{"id": "2111872", "revid": "54193", "url": "https://it.wikipedia.org/wiki?curid=2111872", "title": "San Vilfrido di York", "text": ""}
{"id": "2111873", "revid": "124123", "url": "https://it.wikipedia.org/wiki?curid=2111873", "title": "Morti il 1\u00ba aprile", "text": ""}
{"id": "2111874", "revid": "124123", "url": "https://it.wikipedia.org/wiki?curid=2111874", "title": "Morti il 1\u00ba maggio", "text": ""}
{"id": "2111878", "revid": "767487", "url": "https://it.wikipedia.org/wiki?curid=2111878", "title": "Orodontida", "text": "Gli orodontidi (Orodontida) sono un piccolo gruppo di pesci cartilaginei forse affini agli squali, che vissero tra il Devoniano superiore e il Permiano inferiore (355 - 280 milioni di anni fa). I loro resti sono stati rinvenuti in Europa e in Nordamerica.\nDescrizione.\nQuesti pesci erano dotati di un corpo lungo e relativamente snello, dalla forma piuttosto simile a quello di un'anguilla; lungo il dorso era presente una sorta di regione gibbosa. Una delle caratteristiche pi\u00f9 notevoli degli orodonti era data dalle pinne: a parte la pinna caudale, grande e falciforme, le altre pinne (due pettorali, due pelviche e una dorsale molto arretrata) erano eccezionalmente piccole in relazione alle dimensioni corporee.\nI denti degli orodonti, noti in gran numero nei depositi del Carbonifero, erano piuttosto diversi da quelli della maggior parte degli \"squali\" del Paleozoico: erano larghi e percorsi da bande, ed erano sprovvisti di cuspidi acuminate. Questo tipo di dentatura fa supporre che questi squali si cibassero di molluschi dal guscio duro, che venivano catturati lungo il fondale.\nRitrovamenti fossili.\nDenti fossilizzati di orodonti sono stati ritrovati fin dall'800, ma solo nel 1981 \u00e8 stato descritto un esemplare conservatosi in modo soddisfacente. Altri recenti ritrovamenti mostrano esemplari ben conservati: l'ottimo stato dei fossili \u00e8 dovuto al fatto che gli animali morirono in un ambiente anossico (privo di ossigeno), in cui non esistevano predatori o correnti d'acqua in grado di spargere i resti. I fossili di orodonti occupano un vasto arco temporale, e si rinvengono gi\u00e0 in strati del Devoniano superiore (\"Hercynolepis meischneri\", proveniente dall'Europa). Il genere pi\u00f9 famoso del gruppo \u00e8 per\u00f2 \"Orodus\", tipico del Carbonifero e del Permiano, che poteva raggiungere una lunghezza di quasi quattro metri."}
{"id": "2111879", "revid": "124123", "url": "https://it.wikipedia.org/wiki?curid=2111879", "title": "Morti il 1\u00ba giugno", "text": ""}
{"id": "2111880", "revid": "647919", "url": "https://it.wikipedia.org/wiki?curid=2111880", "title": "San Berardo da Pagliara", "text": ""}
{"id": "2111882", "revid": "124123", "url": "https://it.wikipedia.org/wiki?curid=2111882", "title": "Morti il 1\u00ba luglio", "text": ""}
{"id": "2111883", "revid": "124123", "url": "https://it.wikipedia.org/wiki?curid=2111883", "title": "Morti il 1\u00ba agosto", "text": ""}
{"id": "2111884", "revid": "1573940", "url": "https://it.wikipedia.org/wiki?curid=2111884", "title": "Hydrodamalis gigas", "text": "La ritina di Steller (Hydrodamalis gigas ) era un grosso mammifero marino erbivoro. Era il rappresentante di maggiori dimensioni dell'ordine dei Sireni, che comprende i suoi stretti parenti attuali, il dugongo (\"Dugong dugon\") e i manati (gen. \"Trichechus\"), e \u00abfatta eccezione per le grandi balene, probabilmente il pi\u00f9 grande mammifero vissuto in tempi storici\u00bb.\nVenne scoperta dai naufraghi della spedizione guidata da Bering, che nel 1741 furono trascinati da violente tempeste su una piccola isola (l'isola di Bering, delle Commodoro) e costretti a restarvi fino all'estate successiva: spinti dalla necessit\u00e0 di procurarsi il cibo, i naufraghi finirono per scoprire che quello sconosciuto lembo di terra ospitava una quantit\u00e0 di animali ignoti, tra cui anche la ritina di Steller, allora diffusa anche sull'altra isola delle Commodoro, quella del Rame. Il medico di bordo della spedizione guidata da Bering era il naturalista Georg Wilhelm Steller (1709-1746); durante il forzato soggiorno sull'isola egli osserv\u00f2 attentamente i giganteschi Sirenidi, ne diede poi una dettagliata descrizione ed il nome. \nDescrizione.\nLa ritina era il rappresentante pi\u00f9 grande dell'ordine dei Sirenii e, forse, il mammifero di maggiori dimensioni mai esistito in epoca storica, Cetacei esclusi. Secondo calcoli recenti, gli esemplari pi\u00f9 grandi raggiungevano almeno gli 8\u00a0metri di lunghezza e i 10.000\u00a0kg di peso. Grazie alle osservazioni effettuate da Steller, ci possiamo fare un'idea riguardo alle dimensioni e all'aspetto di questo animale. Una femmina adulta che lui stesso fu in grado di misurare era lunga 752\u00a0cm dalla punta del naso all'estremit\u00e0 della pinna caudale. La sua circonferenza massima era di 620\u00a0cm e il suo peso venne stimato a circa 4000\u00a0kg.\nSteller rimane l'unico naturalista che abbia osservato e descritto con ricchezza di particolari questi imponenti Sirenii, per cui \u00e8 interessante riportarne le parole esatte:\nLa testa era piccola rispetto al resto del corpo. La lunghezza condilobasale del cranio era di 638\u2013722\u00a0mm e la larghezza zigomatica di 324\u2013373\u00a0mm; il bacino nasale, all'estremit\u00e0, si estendeva ben oltre l'apertura oculare, e la scatola cranica era relativamente piccola. La coda presentava due lobi appuntiti che formavano una sorta di pinna caudale. Come gli altri Sirenii, la ritina non aveva arti posteriori o qualche traccia di protuberanza pelvica; aveva invece i tipici arti anteriori corti, simili a monconi. Quelle erano le sue uniche appendici. Le estremit\u00e0 di quegli arti avevano la pelle pi\u00f9 spessa e pi\u00f9 dura di tutto il corpo, tanto che sembravano delle specie di zoccoli di cavallo, solo un po' pi\u00f9 appuntiti e perci\u00f2 pi\u00f9 adatti per scavare. \nQuesti enormi Sireni nordici erano molto pi\u00f9 grandi di quelli tropicali, e avevano anche una pelle totalmente diversa da questi: alcuni lembi essiccati, che ancor oggi si possono osservare all'Istituto di Zoologia di San Pietroburgo (un altro campione conservato al Museo di Zoologia di Amburgo, erroneamente attribuito a questa specie, \u00e8 risultato appartenere a un cetaceo), sono neri, completamente privi di peli, molto ruvidi e con numerosi solchi e rughe, e crivellati di cavit\u00e0. La pelle delle ritine di Steller doveva quindi essere abbastanza simile alla corteccia di una quercia annosa. \u00c8 proprio ad essa che si deve il nome tedesco di questo animale, \"Bork\u00e8ntier\" (\u00abanimale corteccia\u00bb), nonch\u00e9 quello italiano: \u00abritina\u00bb, infatti, deriva dal greco \"rhytis\", \u00abgrinza\u00bb. Una pelle cos\u00ec robusta era d'altronde necessaria agli animali per evitare di ferirsi contro i blocchi di ghiaccio o i taglienti scogli. Come pot\u00e9 accertare lo stesso Steller, gli animali erano infestati da parassiti, ad esempio il \"Cyamus rhytinae\", un anfipode della famiglia dei Ciamidi, che si fissava alla loro pelle formandovi le caratteristiche cavit\u00e0 imbutiformi, e da cirripedi, che producevano profonde ulcerazioni.\nDopo il ritorno in Kam\u010datka dei superstiti della spedizione, le isole del Commodoro divennero una stazione di scalo per i cacciatori di lontre marine e pinnipedi, che cominciarono ben presto a sfruttare le pelli delle ritine di Steller: questi cacciatori, infatti, trasportavano dal continente tutta l'intelaiatura delle imbarcazioni, a eccezione del rivestimento esterno, che fabbricavano in luogo con la pelle dei Sirenii. Le imbarcazioni costruite in questo modo erano pi\u00f9 leggere, pi\u00f9 veloci e meno sensibili al movimento della risacca rispetto a quelle con il fasciame di legno. La pelle delle ritine di Steller venne utilizzata anche nella fabbricazione di calzature, in particolare per le suole: con ogni probabilit\u00e0 non si impiegava in questo caso la robusta parte esterna, ma lo strato sottostante pi\u00f9 sottile.\nDistribuzione e habitat.\nLa ritina di Steller, unica rappresentante del genere \"Hydrodamalis\" sopravvissuta fino ad epoca moderna, era presente in epoca storica attorno alle acque delle isole di Bering e del Rame, appartenenti al gruppo delle isole del Commodoro, nella parte occidentale del mare di Bering. Resti risalenti al Pleistocene appartenenti alla stessa specie sono stati rinvenuti anche sull'isola di Amchitka nelle Aleutine e nella baia di Monterey, lungo le coste della California. Resti di una specie simile vissuta nel Pliocene, \"H. cuestae\", sono stati ritrovati in Giappone, California e Baja California. Resti ancora pi\u00f9 antichi indicano che la linea che condusse a \"Hydrodamalis\" si era separata dagli altri Dugongidi nell'Oligocene superiore.\nBiologia.\nSteller non si limit\u00f2 tuttavia a riconoscere l'utilit\u00e0 delle ritine, ma ne studi\u00f2 a fondo anche le abitudini; le coppie apparivano molto unite, e durante il pascolo gli adulti formavano un vero e proprio cerchio attorno ai piccoli,\nLa ritina era l'unico Sirenio di epoca moderna ad essersi adattato a vivere in acque fredde. Al momento della sua scoperta essa era piuttosto numerosa nelle acque poco profonde e tra le isolette circostanti le coste dell'isola di Bering. Si nutriva pascolando nei letti di kelp e nelle vaste distese di alghe marine che crescevano nelle acque basse. Si spostava lentamente e non aveva alcuna paura dell'uomo. Dalle testimonianze raccolte da Steller apprendiamo inoltre che:\nEstinzione.\nIl fatto che i naufraghi della spedizione di Bering si siano nutriti, per sopravvivere, anche delle ritine di Steller non ha certo contribuito in misura rilevante allo sterminio della specie. Durante la permanenza sull'isola, Steller e i suoi compagni constatarono anche che le carni e il pannicolo adiposo dei Sireni uccisi contribuivano in misura determinante alla guarigione dei marinai colpiti da scorbuto. Secondo Steller, il grasso di questi animali \u00e8 qualitativamente superiore al\nQuando i superstiti della spedizione tornarono in Kam\u010datka, e si diffuse la notizia della scoperta di nuove isole nel mare di Bering, numerosi cacciatori di pellicce partirono alla volta di queste terre per catturare lontre marine, otarie e volpi azzurre. Le ritine di Steller non erano infatti le prede pi\u00f9 ambite dai cacciatori, che approdarono temporaneamente sulle Commodoro solo per terminare la costruzione delle loro scialuppe e per raccogliere abbondanti provviste di carne, in modo da poter proseguire tranquillamente fino alle Aleutine e alle coste dell'Alaska. I cacciatori non trovavano nessuna difficolt\u00e0 nell'uccidere questi inermi Sirenii: dopo essersi portati con un'imbarcazione in mezzo a un branco intento a pascolare nell'acqua bassa, gli uomini conficcavano l'arpione nelle carni di un animale, e quindi lo trascinavano e lo abbandonavano sulla riva fino a che non era completamente stremato dalla perdita di sangue; i cacciatori lo finivano allora a colpi di pugnale. Per trascinare l'animale arpionato sulla riva erano necessari trenta uomini; se la femmina e il piccolo lo seguivano, nel tentativo di soccorrerlo, venivano anch'essi uccisi. \nTra il 1743 e il 1763, circa 19 gruppi di cacciatori di pellicce, ciascuno comprendente da 20 a 50 uomini, soggiornarono per l'intera stagione invernale sull'isola di Bering, mentre altri svernarono sull'isola del Rame. Attorno a quest'ultima le ritine scomparvero completamente gi\u00e0 verso il 1754, mentre sembra che l'ultimo rappresentante della specie sia stato abbattuto nel 1768 da un cacciatore di nome Ivan Popov presso l'isola di Bering. Tutte le successive notizie risalenti ad avvistamenti di Sirenii nel mare di Bering sono senza dubbio inesatte: si trattava infatti, con ogni probabilit\u00e0, di femmine di narvalo. L'ultima segnalazione, recentissima, risale al 1960 e si deve all'equipaggio di un peschereccio russo che nei pressi di capo Navarin (nella parte settentrionale del mare di Bering) aveva avvistato alcuni animali acquatici di grosse dimensioni; sui giornali essi vennero indicati come \u00abSirenii\u00bb. Secondo le ricerche compiute dallo zoologo russo Heptner, anche in questo caso doveva per\u00f2 trattarsi di Cetacei.\nLo scopritore del passaggio a nord-est, lo svedese Adolf Erik Nordenski\u00f6ld, durante un viaggio compiuto nel 1878-1879 fece scalo alle isole Commodoro, ove raccolse un gran numero di ossa della ritina di Steller. Egli ricorda l'esistenza di \u00abun ultimo sirene\u00bb, che gli abitanti dell'isola di Bering avrebbero visto nel 1854: le accurate indagini svolte dal biografo di Steller, il norvegese Leonhard Stejneger, hanno tuttavia dimostrato che si trattava in realt\u00e0 di un narvalo. Oltre che per le ossa e i lembi di pelle conservati in taluni musei, conosciamo la ritina di Steller soltanto in base ad alcuni disegni dell'epoca.\nCertamente all'epoca della scoperta da parte di Steller la specie era gi\u00e0 sulla via dell'estinzione naturale, ridotta a un numero limitato di superstiti che sopravvivevano in una singola area isolata e circoscritta. Secondo Leonhard Hess Stejneger, il numero di ritine al momento del naufragio della spedizione di Bering doveva attestarsi intorno alle 2000 unit\u00e0. S. T. Turvey e C. L. Risley, tuttavia, non concordano su questo dato, e nel 2005 hanno elaborato un modello matematico, il cui risultato \u00e8 stato che una popolazione iniziale di 2000 individui, sottoposta a una tale improvvisa pressione venatoria, si sarebbe estinta diversi anni prima del 1768, anno dell'ultima cattura certa. I dati forniti dal modello hanno permesso ai due studiosi di quantificare l'entit\u00e0 iniziale della popolazione di ritine delle isole del Commodoro in circa 2900 capi. Il fatto che l'uomo abbia sterminato completamente tale specie appena 27 anni dopo la sua scoperta costituisce uno dei capitoli pi\u00f9 tristi nella storia della zoologia.\nOggi i pi\u00f9 attribuiscono lo sterminio dellHydrodamalis gigas\" ai rapaci cacciatori russi, che uccidevano tutti gli esemplari che riuscivano a trovare. Paul Anderson (1995) crede per\u00f2 che questa spiegazione semplice \u00abpossa celare un racconto pi\u00f9 complesso e interessante, che ha attinenza sia con l'evoluzione sia con l'estinzione di questo Sirene gigante\u00bb. Questa tesi, chiaramente espressa per la prima volta da Delphine Haley nel 1980, attribuisce parte della responsabilit\u00e0 alle popolazioni aborigene che scacciarono le lontre marine dalle aree costiere in precedenza abitate dalle ritine. In assenza delle lontre si ebbe una crescita esponenziale dei ricci di mare (che erano stati fra i cibi delle lontre), i quali consumavano le alghe in tutta l'area abitata dai dugonghi giganti, privandoli del loro cibo. Cos\u00ec, dice Anderson, quando arriv\u00f2 Bering questi grandi Sireni erano ormai confinati su isole come quelle del Rame e di Bering, in cui non c'era mai stata una popolazione umana, ed erano perci\u00f2 facilmente eliminabili. \u00abL'evoluzione dei dugonghi giganti\u00bb, conclude Anderson, \u00abpotrebbe quindi essere dipesa dalla predazione delle lontre sui ricci di mare, e la loro estinzione potrebbe essere stata affrettata dal declino delle popolazioni di lontre. La morale potrebbe essere che raramente l'estinzione \u00e8 una cosa \"semplice\"\u00bb.\nRiferimenti letterari.\nNel romanzo di Jules Verne \"Ventimila leghe sotto i mari\", nel IV capitolo della seconda parte i protagonisti, giunti nel Mar Rosso, incontrano e catturano un dugongo. La descrizione che l'autore traccia dell'animale, di colore nero e lungo oltre sette metri, fa tuttavia pensare piuttosto a una ritina (il dugongo \u00e8 di colore grigio chiaro e di dimensioni molto inferiori), cosa peraltro impossibile dato che l'areale di questa specie non \u00e8 mai giunto al Mar Rosso neanche in epoche preistoriche.\nNel racconto \"La foca bianca\" di Rudyard Kipling (pubblicato nel 1893 e poi inserito nella raccolta \"Il libro della giungla\"), il protagonista Kotick viene aiutato da una \"vacca di mare\", cio\u00e8 una Ritina di Steller."}
{"id": "2111885", "revid": "339392", "url": "https://it.wikipedia.org/wiki?curid=2111885", "title": "Abhcazia", "text": ""}
{"id": "2111886", "revid": "124123", "url": "https://it.wikipedia.org/wiki?curid=2111886", "title": "Morti il 1\u00ba settembre", "text": ""}
{"id": "2111887", "revid": "124123", "url": "https://it.wikipedia.org/wiki?curid=2111887", "title": "Morti il 1\u00ba ottobre", "text": ""}
{"id": "2111888", "revid": "124123", "url": "https://it.wikipedia.org/wiki?curid=2111888", "title": "Morti il 1\u00ba novembre", "text": ""}
{"id": "2111892", "revid": "149727", "url": "https://it.wikipedia.org/wiki?curid=2111892", "title": "Willmine", "text": ""}
{"id": "2111893", "revid": "2014155", "url": "https://it.wikipedia.org/wiki?curid=2111893", "title": "Carlo II d'Alen\u00e7on", "text": "Fu conte d'Alen\u00e7on, di Chartres e di Perche.\nEra il secondo figlio maschio di Carlo di Francia, conte di Valois, e di Margherita d'Angi\u00f2, nonch\u00e9 fratello minore di re Filippo VI di Francia. I suoi nonni paterni erano Filippo III di Francia e Isabella d'Aragona, quelli materni Carlo II d'Angi\u00f2, re di Napoli, e Maria d'Ungheria.\nBiografia.\nCarlo fece le sue prime esperienze guerresche in Guienna agli ordini di suo padre; dimostr\u00f2 un grande coraggio e una certa temerariet\u00e0.\nMorto suo padre, il 16 dicembre 1325, ricevette la contea di Chartres, le terre di Champrond, Ch\u00e2teauneuf-en-Thymerais e Senonches, oltre che la foresta di Perche, in conformit\u00e0 ad un accordo di partizioni fatto da suo padre nel 1314. Nell'aprile 1326, inoltre, suo fratello Filippo, all'epoca conte di Valois, gli dette la contea d'Alen\u00e7on.\nPartecip\u00f2 alla battaglia di Cassel (1328). Suo fratello Filippo divenne re di Francia nel 1328, ma il re d'Inghilterra Edoardo III gli neg\u00f2 l'omaggio feudale e non lo riconobbe come re di Francia, rivendicando il trono per s\u00e9 (il nonno materno di Edoardo era stato infatti Filippo IV di Francia, zio di Carlo e Filippo VI). Nominato dal fratello luogotenente generale del Regno, Carlo venne inviato a sedare una rivolta a Saintes (1330), sobillata dagli inglesi; si impadron\u00ec di vari forti, tra cui la stessa Saintes.\nNel 1339 intervenne a Cambrai e nel 1340 a Tournai. Nel 1341, in seguito alla morte del duca di Bretagna Giovanni III, ci fu una guerra di successione al ducato tra Giovanna di Penthi\u00e8vre, sostenuta dai francesi, e Giovanni di Monfort, sostenuto dagli inglesi. Filippo VI gli don\u00f2 L'Aigle, confiscata a Giovanni di Montfort.\nDurante la battaglia di Cr\u00e9cy, il 26 agosto 1346, venne ucciso.\nMatrimoni e figli.\nNell'aprile 1314 spos\u00f2 Jeanne, contessa di Joigny, morta il 24 settembre 1336 senza avergli dato figli.\nNel dicembre 1336, spos\u00f2 in seconde nozze Maria de La Cerda (v. 1319-1375), figlia di Ferdinando di Castiglia, signore di La Cerda, e di Juana N\u00fa\u00f1ez \"la Palomilla\" , dama di Lara. Maria de La Cerda era vedova di Carlo d'\u00c9vreux, conte d'\u00c9tampes. Maria dette almeno cinque figli a Carlo d'Alen\u00e7on:"}
{"id": "2111895", "revid": "1573940", "url": "https://it.wikipedia.org/wiki?curid=2111895", "title": "Pusa hispida", "text": "La foca dagli anelli (Pusa hispida ), chiamata \"netsik\" o \"nattiq\" dagli Inuit, \u00e8 un pinnipede della famiglia dei Focidi diffuso nelle regioni artiche e subartiche. \u00c8 una foca di piccole dimensioni, che supera raramente gli 1,5 m di lunghezza, con una caratteristica colorazione a macchie scure circondate da anelli color grigio chiaro, ai quali deve il nome comune. \u00c8 la foca pi\u00f9 numerosa e diffusa dell'emisfero boreale: il suo areale comprende il mar Glaciale Artico, il mare di Bering e il mare di Okhotsk, fino alle coste settentrionali del Giappone, nel Pacifico, e le coste nordatlantiche di Groenlandia e Scandinavia, fino a Terranova; nell'Europa settentrionale, inoltre, vivono due sottospecie di acqua dolce. Le foche dagli anelli sono una delle prede preferite degli orsi polari e sono state per lungo tempo uno dei componenti principali della dieta dei popoli indigeni dell'Artico.\nTassonomia.\nLa tassonomia della foca dagli anelli \u00e8 stata molto dibattuta e nel corso degli anni ha subito molte revisioni. A causa del suo vasto areale, in passato ne sono state descritte fino a dieci sottospecie, ma il loro numero \u00e8 sceso a cinque, tra le quali tre forme isolate dalle altre:\nLa foca dagli anelli \u00e8 strettamente imparentata con la foca del Caspio (\"P. caspica\") e con la foca del Baikal (\"P. sibirica\"): tutte e tre presentano piccole dimensioni, morfologia del cranio simile e una grande affinit\u00e0 con il ghiaccio.\nDal punto di vista filogenetico, i parenti pi\u00f9 stretti della foca dagli anelli sono la foca grigia (\"Halichoerus grypus\") e le specie del genere \"Phoca\" (foca comune e foca maculata), tra le quali veniva classificata in passato. Insieme alle altre specie artiche (foca dalle fasce, foca barbata, foca della Groenlandia e foca dal cappuccio), queste foche costituiscono la sottofamiglia dei Focini.\nDescrizione.\nCon una lunghezza massima che supera a malapena i 150\u00a0cm e un peso di 50\u2013110\u00a0kg, la foca dagli anelli \u00e8 il rappresentante pi\u00f9 piccolo della famiglia dei Focidi; essa deve il nome ai caratteristici disegni a forma di anello del mantello. Su di esso, delle macchie color grigio scuro sono circondate da anelli di colore bianco-grigiastro chiaro o argento, maggiormente visibili sul dorso e sui fianchi, spesso tanto fitti da fondersi tra loro. Il manto \u00e8 di colore variabile, ma generalmente \u00e8 marrone scuro sulle regioni superiori e grigio chiaro o argento su quelle inferiori.\nLa foca dagli anelli ha una costituzione decisamente paffuta, con una piccola testa rotonda e un collo breve e spesso. Il muso largo e smussato e i grandi occhi ravvicinati e rivolti in avanti conferiscono all'animale un aspetto quasi felino. Le zampe anteriori sono relativamente piccole e poco appuntite, ma presentano artigli spessi pi\u00f9 di 2,5\u00a0cm che vengono impiegati per creare fori di respirazione nello spesso strato di ghiaccio. Le vibrisse (o \u00abbaffi\u00bb) sono di colore chiaro, quasi perlaceo. I maschi tendono a essere leggermente pi\u00f9 grandi delle femmine.\nAlla nascita i piccoli di foca dagli anelli sono ricoperti da una folta pelliccia lanosa e biancastra nota come \"lanugo\". Man mano che essi crescono, la pelliccia diviene pi\u00f9 fine e un po' pi\u00f9 lunga di quella degli adulti, assumendo una colorazione grigio scura sulle regioni superiori e argentata su quelle inferiori. A questo stadio i piccoli sono noti come \"silver jars\". Alcuni piccoli possono presentare anche alcune macchie scure sparse sulla regione ventrale e qualche anello sul dorso.\nDistribuzione e habitat.\nLa foca dagli anelli ha una distribuzione circumpolare attorno all'Artico e si incontra nelle regioni settentrionali del mar Baltico, di Canada, Alaska e Siberia, e lungo le coste pacifiche del Giappone, nonch\u00e9, con due sottospecie (v. sotto), nelle acque dolci di alcuni laghi nordici.\nCom'\u00e8 gi\u00e0 stato detto, ve ne sono cinque sottospecie. La foca dagli anelli dell'Artico (\"P. h. hispida\") \u00e8 forse la pi\u00f9 numerosa tra tutte le foche della regione artica: si incontra in ogni zona del mar Glaciale Artico, cos\u00ec come nel mare di Bering, e si spinge a sud fino a Terranova e alla Norvegia settentrionale. La foca dagli anelli di Okhotsk (\"P. h. ochotensis\") \u00e8 diffusa nel mare di Okhotsk e nel Giappone settentrionale, mentre la foca dagli anelli del Baltico (\"P. h. botnica\") abita le regioni settentrionali e centrali del mar Baltico, in particolar modo la baia di Botnia. La foca del Ladoga (\"P. h. ladogensis\") \u00e8 diffusa solamente nel lago Ladoga, nella Russia occidentale, mentre la foca del Saimaa (\"P. h. saimensis\") si incontra solo nel lago Saimaa, nella Finlandia orientale.\nLa foca dagli anelli viene generalmente considerata una specie associata alla banchisa, dal momento che trascorre sui ghiacci ogni periodo dell'anno. La sua abilit\u00e0 nel creare e mantenere aperti fori di respirazione nel mare ghiacciato, utilizzando gli sviluppati artigli delle zampe anteriori, le consente di prosperare in aree dove altre foche non possono sopravvivere. Gli esemplari adulti scavano cavit\u00e0 o tane sulla superficie della banchisa per partorire e allevare i piccoli, ma anche per proteggersi dai predatori e dal freddo estremo.\nLe foche dagli anelli dell'Artico e di Okhotsk vivono quasi esclusivamente sulla banchisa, ove si riproducono, effettuano la muta e riposano, e solo raramente si spingono sulla terraferma. Anche le foche dagli anelli del Baltico, nonch\u00e9 quelle del Ladoga e del Saimaa, che vivono in acqua dolce, si riproducono ed effettuano la muta sul ghiaccio, ma in estate, quando questo non \u00e8 presente, sono costrette a radunarsi sulle isole e sulla costa.\nAlcune popolazioni effettuano migrazioni stagionali in base alla disponibilit\u00e0 dei ghiacci, anche su lunghe distanze, in particolare nel caso di esemplari giovani.\nBiologia.\nStraordinariamente adattate a vivere sulla banchisa perenne dell'Artico, quasi tutte le foche dagli anelli si riproducono sui cosiddetti \u00abghiacci veloci\u00bb (cio\u00e8 i ghiacci che si formano lungo le coste e che si spingono in mare aperto), dove le femmine scavano cavit\u00e0 nelle quali danno alla luce i piccoli. Queste tane conferiscono protezione termica contro le rigide temperature dell'aria e le gelide e violente raffiche di vento e offrono almeno un po' di riparo dai predatori, come volpi artiche (\"Vulpes lagopus\") e orsi polari (\"Ursus maritimus\"). Le femmine partoriscono un unico piccolo tra marzo e maggio, con un picco delle nascite agli inizi di aprile, sebbene nel lago Saimaa e nelle regioni meridionali del mar Baltico i cuccioli nascano prima, alla fine di febbraio o agli inizi di marzo. La madre sposta il piccolo attraverso un sistema costituito solitamente da quattro a sei tane, per evitare che questo venga individuato dai predatori. Tuttavia, i piccoli imparano a immergersi gi\u00e0 poco dopo la nascita e sono presto in grado di spostarsi da una tana all'altra da soli. La femmina allatta il piccolo per sei settimane, fino a quando entrambi divengono pi\u00f9 attivi e trascorrono gran parte del tempo effettuando brevi immersioni alla ricerca di cibo. Il piccolo viene svezzato prima che il ghiaccio primaverile si frantumi, nel mese di giugno. L'accoppiamento avviene circa un mese dopo il parto, ma l'embrione non si impianta nell'utero fino ad agosto o settembre. Il periodo di gestazione dura circa 240 giorni.\nDopo la stagione degli amori, le foche si radunano sui ghiacci al limitare del pack permanente per effettuare la muta. Questa generalmente avviene tra met\u00e0 maggio e met\u00e0 giugno, e durante questo periodo gli animali mangiano raramente e tendono a perdere gran parte del peso corporeo. Le femmine raggiungono la maturit\u00e0 sessuale a tre-sette anni di et\u00e0, mentre i maschi divengono sessualmente maturi a cinque-sette anni, sebbene probabilmente non si accoppino fino all'et\u00e0 di otto-dieci anni. Probabilmente i maschi sono poliginici, cio\u00e8 si accoppiano con pi\u00f9 di una femmina. \u00c8 probabile, inoltre, che essi stabiliscano dei territori subacquei durante la stagione degli amori.\nLa foca dagli anelli \u00e8 un predatore piuttosto opportunista che consuma una gran variet\u00e0 di pesci e crostacei. Gli esemplari adulti tendono a prediligere pesci che si spostano in piccoli banchi, ma anche invertebrati come krill e gamberetti possono costituire una parte importante della dieta a seconda della localit\u00e0 e della stagione. Gli orsi polari sono i principali predatori della foca dagli anelli, in particolare dei cuccioli e degli esemplari immaturi, pi\u00f9 vulnerabili agli attacchi. Tra gli altri predatori vi sono inoltre trichechi (\"Odobenus rosmarus\"), orche (\"Orcinus orca\"), volpi artiche, gabbiani e corvi.\nConservazione.\nLa foca dagli anelli \u00e8 stata uno dei pilastri della dieta dei popoli nativi dell'Artico: la sua carne viene utilizzata come cibo sia per gli uomini che per i cani da slitta, mentre la pelle viene impiegata per confezionare abiti. Questa caccia di sussistenza continua ancora oggi, sebbene non se ne conosca con certezza l'intensit\u00e0; si ritiene, tuttavia, che il numero di esemplari abbattuti ogni anno sia dell'ordine di molte decine di migliaia. In passato la specie \u00e8 stata sfruttata intensamente, su scala commerciale, per la pelliccia. Il picco di catture si ebbe attorno alla met\u00e0 del XX secolo, quando la caccia intensa provoc\u00f2 la scomparsa della specie da varie zone meridionali dell'areale, comprese molte parti del mar Baltico e del mare di Okhotsk. Tuttavia, la pressione venatoria attuale \u00e8 ritenuta molto meno significativa.\nTra gli altri fattori di minaccia per la foca dagli anelli ricordiamo l'inquinamento, le catture nelle reti da pesca e varie attivit\u00e0 di disturbo umano. L'inquinamento \u00e8 un rischio particolarmente rilevante nal mar Baltico, nonch\u00e9 nel lago Saimaa, ove si ritiene che l'inquinamento da mercurio causato dalle strutture industriali presenti sulle sponde abbia contribuito alla riduzione del tasso di natalit\u00e0 e al declino, tuttora in corso, della foca del Saimaa. Si ritiene che ogni anno tra le 200 e le 400 foche del Ladoga muoiano intrappolate nelle reti da pesca.\nComunque, la maggiore minaccia per la specie \u00e8 costituita dai mutamenti climatici. La foca dagli anelli dipende dai ghiacci per molti stadi del suo ciclo vitale: sia la copertura di ghiaccio che di neve devono essere stabili durante la primavera, s\u00ec da permettere alle femmine di allevare i propri piccoli nelle tane. Ma dal momento che ogni anno i ghiacci dell'Artico tendono a sciogliersi sempre pi\u00f9 in anticipo, molti piccoli possono separarsi prematuramente dalle madri, rischiando cos\u00ec di rimanere esposti agli agenti atmosferici e ai predatori. Inoltre, anche le piogge primaverili e la calura estiva possono provocare il collasso del soffitto delle tane, portando a conseguenze simili.\nOltretutto, le condizioni climatiche meno rigide dell'Artico hanno aperto all'uomo la strada verso aree in precedenza inaccessibili e cos\u00ec attivit\u00e0 come la navigazione e l'estrazione del petrolio diverranno in futuro fattori di disturbo pi\u00f9 frequenti. Tutto questo provocher\u00e0 un sempre maggiore degrado dell'habitat, mentre la pesca potrebbe ridurre la disponibilit\u00e0 di pesci per le foche. Temperature pi\u00f9 calde potrebbero anche favorire parassiti e agenti patogeni, che potrebbero mettere a repentaglio la salute di questi animali, gi\u00e0 provata dai continui mutamenti ambientali."}
{"id": "2111897", "revid": "110157", "url": "https://it.wikipedia.org/wiki?curid=2111897", "title": "Rescue You", "text": "Rescue You \u00e8 il primo album solista del cantante statunitense Joe Lynn Turner, pubblicato nel 1985 per l'etichetta discografica Elektra Records."}
{"id": "2111906", "revid": "287204", "url": "https://it.wikipedia.org/wiki?curid=2111906", "title": "Dalhousie", "text": "Dalhousie \u00e8 una citt\u00e0 dell'India di 7.419 abitanti, situata nel distretto di Chamba, nello stato federato dell'Himachal Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 31' 60 N e 75\u00b0 58' 60 E e ha un'altitudine di 1.953 .\nSociet\u00e0.\nEvoluzione demografica.\nAl censimento del 2001 la popolazione di Dalhousie assommava a 7.419 persone, delle quali 4.137 maschi e 3.282 femmine. I bambini di et\u00e0 inferiore o uguale ai sei anni assommavano a 679, dei quali 360 maschi e 319 femmine. Infine, coloro che erano in grado di saper almeno leggere e scrivere erano 6.045, dei quali 3.498 maschi e 2.547 femmine."}
{"id": "2111907", "revid": "1442080", "url": "https://it.wikipedia.org/wiki?curid=2111907", "title": "Larus livens", "text": "Il gabbiano zampegialle (Larus livens Dwight 1919) \u00e8 un uccello della famiglia dei Laridi.\nSistematica.\n\"Larus livens\" non ha sottospecie, \u00e8 monotipico.\nDistribuzione e habitat.\nQuesto gabbiano vive in Messico e nel sud degli Stati Uniti, dalla California al Texas."}
{"id": "2111908", "revid": "767487", "url": "https://it.wikipedia.org/wiki?curid=2111908", "title": "L'universo di Mia", "text": "L'universo di Mia \u00e8 una raccolta di Mia Martini, pubblicata nel 2003 dalla Venus. \u00c8 stata ristampata l'anno successivo con copertina differente e il titolo \"Davvero di pi\u00f9\"."}
{"id": "2111912", "revid": "697352", "url": "https://it.wikipedia.org/wiki?curid=2111912", "title": "Erignathus barbatus", "text": "La foca barbata (\"Erignathus barbatus\" (Erxleben, 1777)) \u00e8 un mammifero carnivoro appartenente alla famiglia dei Phocidae.\nDescrizione.\nLe caratteristiche distintive di questo focide includono pinne anteriori quadrate e vibrisse spesse sul suo muso. Gli adulti sono di colore grigio-marrone sul corpo e pi\u00f9 scuri sul dorso. I cuccioli di foca barbata nascono con una pelliccia grigio-marrone con macchie sparse di bianco sulla schiena e la testa. La foca barbata \u00e8 unico membro della sottofamiglia Phocinae che presenta due paia di tettarelle, una caratteristica che condivide con le foche monache.\nLe foche barbate raggiungono circa 2,1-2,7 m di lunghezza e 200-430 kg di peso. La foca femmina \u00e8 pi\u00f9 grande del maschio.\nLe foche barbate sono un'importante fonte di cibo per gli orsi polari. Sono anche un'importante fonte di cibo per gli Inuit della costa artica. Il nome della lingua Inuit per questa foca \u00e8 \"ugjuk\" (plurale: \"ugjuit\"). \nCaccia e dieta.\nLe foche barbate si nutrono di una variet\u00e0 di piccole prede, tra cui vongole, calamari e pesci. I baffi servono come antenne nei sedimenti del fondo morbido. Gli adulti tendono a non immergersi molto in profondit\u00e0, favorendo le zone poco profonde costiere a non pi\u00f9 di 300 m di profondit\u00e0. i giovani si avventurano in acque molto pi\u00f9 profonde fino a 450 m.\nBiologia e riproduzione.\nQueste foche partoriscono in primavera. Nell'Artico canadese, avviene nel mese di maggio. Pi\u00f9 a sud, in Alaska, la maggior parte dei cuccioli nascono alla fine di aprile. I cuccioli nascono su piccoli banchi di ghiaccio alla deriva in acque poco profonde, di solito il peso alla nascita \u00e8 di circa 30-40 kg. Entrano l'acqua solo poche ore dopo la nascita, e rapidamente diventano nuotatori esperti. Le madri si prendono cura dei cuccioli per 18-24 giorni, durante i quali i cuccioli crescono ad un tasso medio di 3,3 kg al giorno. Durante questo periodo, cuccioli consumano mediamente 8 l di latte al giorno. Nel momento in cui sono svezzati, i cuccioli pesano circa 100 kg.\nPoco prima che i cuccioli vengano svezzati, avviene un nuovo ciclo di accoppiamento. Durante la stagione degli amori, i maschi fanno largo uso della comunicazione acustica allo scopo di attrarre le femmine e/o proclamare il territorio. Il repertorio vocale di questa specie e notevole e tra le diverse popolazioni si arrivano a enumerare fino a 9 categorie differenti. Queste sono caratterizzate, per lo pi\u00f9, da suoni discendenti tra i 100 e 6000 Hz e possono essere costituite da singole unit\u00e0 di breve durata (1-2 secondi) o articolati in forme pi\u00f9 complesse costituite da pi\u00f9 unit\u00e0 e quindi di maggior durata (fino a 80 secondi). I maschi occupano le stesse aree da un anno all'altro. Una recente ricerca basata sull'analisi acustica del paesaggio sonoro del Kongsfjorden, ha evidenziato la correlazione positiva esistente tra la concentrazione di ghiaccio e la concentrazione di vocalizzazioni, emesse da questa foca durante il periodo d'accoppiamento. Nello specifico, viene ipotizzato che l'impatto del cambiamento climatico sullo scioglimento anticipato del ghiaccio marino, si traduce in un anticipato inizio della stagione degli amori per questo animale che, a differenza di 20 anni fa, per far fronte alla prematura scomparse del ghiaccio indispensabile per l'accoppiamento, inizia con il suo repertorio vocale in febbraio anzich\u00e9 aprile. \nI principali predatori naturali della foca barbata sono gli orsi polari, che fanno affidamento su questi pinnipedi come un'importante fonte di cibo. Anche le orche si nutrono di queste foche, a volte le catturano rovesciando banchi di ghiaccio sui quali riposano le foche. I trichechi, anche se raramente, possono nutrirsi dei giovani e dei cuccioli di questa foca."}
{"id": "2111915", "revid": "1610933", "url": "https://it.wikipedia.org/wiki?curid=2111915", "title": "Gabbiano zampegialle", "text": ""}
{"id": "2111918", "revid": "119630145", "url": "https://it.wikipedia.org/wiki?curid=2111918", "title": "Milmersdorf", "text": "Milmersdorf \u00e8 un comune di abitanti del Brandeburgo, in Germania.\nAppartiene al circondario dell'Uckermark ed \u00e8 parte della comunit\u00e0 amministrativa di Gerswalde.\nStoria.\nIl 31 dicembre 2001 venne aggregato al comune di Milmersdorf il comune di Gro\u00df K\u00f6lpin.\nSuddivisione amministrativa.\nNel territorio comunale sono presenti le localit\u00e0 abitate di Ahlimbsm\u00fchle, Engelsburg, Gro\u00df K\u00f6lpin, G\u00f6tschendorf, Hohenwalde, Milmersdorf, Petersdorf e Petersdorfer Siedlung."}
{"id": "2111919", "revid": "149727", "url": "https://it.wikipedia.org/wiki?curid=2111919", "title": "G\u00f6tschendorf", "text": ""}
{"id": "2111920", "revid": "119630090", "url": "https://it.wikipedia.org/wiki?curid=2111920", "title": "Gro\u00df-K\u00f6lpin", "text": ""}
{"id": "2111921", "revid": "119630093", "url": "https://it.wikipedia.org/wiki?curid=2111921", "title": "K\u00f6lpin", "text": ""}
{"id": "2111922", "revid": "767487", "url": "https://it.wikipedia.org/wiki?curid=2111922", "title": "Strade che non si inventeranno mai da sole", "text": "Strade che non si inventeranno mai da sole \u00e8 una raccolta di Mia Martini, pubblicata nel 2004 dalla Venus. \u00c8 stata ristampata col titolo di \"Danza pagana\"."}
{"id": "2111923", "revid": "599013", "url": "https://it.wikipedia.org/wiki?curid=2111923", "title": "Hohenwalde", "text": ""}
{"id": "2111924", "revid": "767487", "url": "https://it.wikipedia.org/wiki?curid=2111924", "title": "Nothing's Changed", "text": "Nothing's Changed \u00e8 il secondo album solista del cantante statunitense Joe Lynn Turner, pubblicato nel 1995 per l'etichetta discografica Pony Canyon Records."}
{"id": "2111925", "revid": "339392", "url": "https://it.wikipedia.org/wiki?curid=2111925", "title": "Dalal almoghrabi", "text": ""}
{"id": "2111926", "revid": "281901", "url": "https://it.wikipedia.org/wiki?curid=2111926", "title": "Lobodon carcinophagus", "text": "La foca mangiagranchi o foca cancrivora (\"Lobodon carcinophagus\" (Hombron &amp; Jacquinot, 1842)) \u00e8 un mammifero carnivoro appartenente alla famiglia dei Phocidae, chiamata anche lobodonte carcinofago o cancrivora. \nDescrizione.\nGli adulti misurano mediamente 230 cm e pesano circa 200 kg anche se eccezionalmente possono arrivare a 300 kg. Le femmine sono in media 6 cm pi\u00f9 lunghe e circa 8 kg pi\u00f9 pesanti rispetto ai maschi, anche se il loro peso pu\u00f2 variare sensibilmente a seconda della stagione; le femmine possono perdere fino al 50% del loro peso durante l'allattamento, ed i maschi perdono una percentuale significativa di peso mentre lottano contro i rivali per l'accoppiamento. I cuccioli misurano circa 120 cm di lunghezza e pesano 20 e 30 kg alla nascita. Durante l'allattamento, cuccioli crescono a una velocit\u00e0 di circa 4,2 kg al giorno, e dopo due o tre settimane, quando vengono svezzati pesano circa 100 kg.\nI cuccioli nascono con un colore marrone chiaro, ma con gli anni diventano sempre pi\u00f9 chiari e gli esemplari anziani sono quasi bianchi.\nQueste foche hanno corpi affusolati e una testa pi\u00f9 sottile rispetto agli altri focidi. Forse il loro adattamento pi\u00f9 distintivo \u00e8 la dentatura unica che consente questa specie di filtrare il krill antartico.\nComportamento.\nQueste foche hanno un'atipica andatura serpentina quando si muovono sul ghiaccio o sul terreno. Quando non \u00e8 soggetto al surriscaldamento (ad esempio nelle giornate fredde), si pu\u00f2 spostare sul terreno a circa 19-26 km/h per brevi distanze. Le foche cancrivore percorrono a nuoto circa 66 km al giorno a circa 12,7 km/h. Durante il nuoto, le foche cancrivore sono conosciute per effettuare il porpoising (saltando completamente fuori dall'acqua) e il spyhopping (alzando il corpo verticalmente fuori dall'acqua per un controllo visivo).\nLa foca cancrivora la pi\u00f9 gregaria fra le foche antartiche, sono state osservate sul ghiaccio in gruppi che superavano i 1000 esemplari, anche se questi grossi gruppi sono composti principalmente da esemplari giovani, mentre gli adulti si incontrano in piccoli gruppi di circa tre esemplari.\nI cuccioli nascono durante la primavera antartica da settembre a dicembre. L'accoppiamento non \u00e8 mai stato osservato direttamente e si pensa avvenga in acqua.\nLe foche cancrivore si avventurano pi\u00f9 lontane dal mare di qualsiasi altro pinnipede, sono state trovate carcasse a pi\u00f9 di 100 km dal mare e a pi\u00f9 di 1000 m sul livello del mare.\nBiologia.\nDieta.\nNonostante il nome, le foche cancrivore non si nutrono di granchi, che non si trovano nell'habitat antartico. Invece si cibano principalmente di krill antartico, che comprende oltre il 90% della loro dieta, ma si nutrono anche di cefalopodi e pesci antartici. Questa dieta specializzata impedisce alla foca cancrivora di entrare in competizione per il cibo con altre foche antartiche come la foca di Weddell, la foca di Ross e la foca leopardo, ma entra in competizione con balene come la balenottera azzurra, la megattera e la balenottera minore antartica.\nPredazione.\nLe giovani foche cancrivore costituiscono una parte importante nella dieta delle foche leopardo. Infatti, la mortalit\u00e0 nel primo anno di vita \u00e8 estremamente alta, eventualmente raggiunge l'80%.\nLe foche cancrivore sono predate anche dalle orche.\nDistribuzione.\nLa foca cancrivora vive lungo le coste dell'Antartide e occasionalmente viene avvistata in Sud America, Africa, Australia e Nuova Zelanda."}
{"id": "2111928", "revid": "149727", "url": "https://it.wikipedia.org/wiki?curid=2111928", "title": "Petersdorfer Siedlung", "text": ""}
{"id": "2111933", "revid": "152625", "url": "https://it.wikipedia.org/wiki?curid=2111933", "title": "Davvero di pi\u00f9", "text": ""}
{"id": "2111938", "revid": "119629941", "url": "https://it.wikipedia.org/wiki?curid=2111938", "title": "Mittenwalde (Uckermark)", "text": "Mittenwalde \u00e8 un comune di abitanti del Brandeburgo, in Germania.\nAppartiene al circondario dell'Uckermark ed \u00e8 parte della comunit\u00e0 amministrativa di Gerswalde.\nGeografia antropica.\nNel territorio comunale sono presenti le localit\u00e0 abitate di Blankensee, Forsthaus, Kienwerder, Mittenwalde, Pappelwerder e Seeburg."}
{"id": "2111939", "revid": "122969724", "url": "https://it.wikipedia.org/wiki?curid=2111939", "title": "Biblioteche Oggi", "text": "Biblioteche Oggi \u00e8 una rivista italiana di bibliografia e biblioteconomia pubblicata del 1983 dall'Editrice Bibliografica di Milano, ed \u00e8 uno dei periodici pi\u00f9 importanti in Italia nello specifico settore.\nStoria editoriale.\nLa rivista usc\u00ec a Milano nel 1983 con cadenza bimestrale (diretta all'epoca da Luigi Crocetti, Piero Innocenti e Paolo Traniello), per divenire poi mensile nel 1993.\nRaccoglie articoli e scritti di diversi collaboratori (tra questi Michele Santoro, Luca Ferrieri, Antonella Agnoli, Anna Maria Tammaro, Rossana Morriello, Piero Innocenti, Mauro Guerrini, Carlo Revelli, Giuseppe Vitiello, Maria Cassella, Antonella De Robbio, Alessandra Citti, Andrea Marchitelli, Roberto Marcuccio, Maria Stella Rasetti, Maria Gioia Tavoni, Alberto Salarelli, Amedeo Benedetti, Paola Capitani, Piero Cavaleri, Laura Ballestra, Attilio Mauro Caproni, Giovanni Alfredo Broletti).\n\"Biblioteche Oggi\" promuove inoltre convegni e occasioni di aggiornamento, tra cui un appuntamento annuale presso il Palazzo delle Stelline di Milano nel mese di marzo, organizzato con la Regione Lombardia, e con la provincia e il comune di Milano.\nLa banca dati della rivista, attraverso cui \u00e8 possibile risalire a ciascuno degli articoli pubblicati fin dalla sua fondazione (a partire da titolo, autori, anno, fascicolo, pagina iniziale e indicazione del contenuto sotto forma di soggetti e termini di indicizzazione) \u00e8 curata dalla biblioteca Mario Rostoni dell'universit\u00e0 Carlo Cattaneo - LIUC.\nIl direttore responsabile \u00e8 Massimo Belotti. Il comitato editoriale \u00e8 costituito da Luca Ferrieri, Mauro Guerrini, Piero Innocenti, Roberto Maini, Carlo Revelli, Riccardo Ridi, Michele Santoro e Paul Gabriele Weston.\nSulla rivista sono presenti le rubriche"}
{"id": "2111941", "revid": "767487", "url": "https://it.wikipedia.org/wiki?curid=2111941", "title": "Ommatophoca rossii", "text": "L'ommatofoca o foca di Ross (Ommatophoca rossii) \u00e8 un mammifero carnivoro appartenente alla famiglia dei Phocidae. Il nome deriva da quello del mare di Ross in Antartide.\nCaratteristiche e abitudini.\nLa foca di Ross \u00e8 la pi\u00f9 piccola tra le foche antartiche, i maschi mediamente hanno dimensioni inferiori rispetto alle femmine, misurano infatti dai 168 ai 208 cm per un peso compreso fra i 129 e i 216 kg, le femmine misurano dai 190 ai 250 cm e pesano tra i 159 e i 204 kg.\nIl pelo e le vibrisse sono molto corte, il pelo sul dorso \u00e8 di colore marrone chiaro mentre quello sul ventre \u00e8 argenteo, sono frequenti le punteggiature sul capo, sul collo e sui fianchi. La caratteristica tipica di questa specie sono gli occhi di grandi dimensioni, raggiungono infatti i 7 cm di diametro.\nLa foca di Ross ha un apparato vocale che le permette di emettere suoni che raggiungono ampia diffusione sott'acqua. Lo scopo dei suoni non \u00e8 ancora chiaro, \u00e8 stato ipotizzato che vengano usati per delimitare territori.\nSono ritenute delle foche solitarie, gli avvistamenti di coppie sono infatti rari, alcuni studiosi sostengono per\u00f2 che siano pi\u00f9 sociali di quanto normalmente ritenuto perch\u00e9 vi sono stati avvistamenti di foche in immersione in corrispondenza di foche solitarie sulla banchisa.\nAlimentazione.\nSecondo uno studio del 1977 l'alimentazione della foca di Ross \u00e8 costituita al 64% da cefalopodi, al 22% da pesci e da un 14% di altri invertebrati.\nRiproduzione.\nLe femmine raggiungono la maturit\u00e0 sessuale fra i 2 e i 4 anni, i maschi invece fra i 3 e i 4 anni, la ricerca del partner avviene verso l'inizio di dicembre mentre l'accoppiamento avviene ai primi di marzo. La gestazione ha una durata di 9 mesi, i piccoli pesano alla nascita intorno a 16 kg e raggiungono i 75 kg dopo circa 15 giorni, lo svezzamento avviene dopo 4/6 settimane.\nDistribuzione.\nL'area di diffusione della foca di Ross \u00e8 limitata ai mari antartici, non vi sono avvistamenti documentati in aree non comprese nei 60\u00b0 di latitudine. La foca di Ross vive sui ghiacci intorno al continente antartico, in aree difficilmente raggiungibili, questo \u00e8 uno dei motivi per cui scarseggiano le informazioni sulle sue abitudini riproduttive e sociali."}
{"id": "2111943", "revid": "54193", "url": "https://it.wikipedia.org/wiki?curid=2111943", "title": "Santa Sofia di Sicilia", "text": ""}
{"id": "2111944", "revid": "2079728", "url": "https://it.wikipedia.org/wiki?curid=2111944", "title": "Calatafimi Segesta", "text": "Calatafimi Segesta (\"Calatafimi\" in ) \u00e8 un comune italiano di abitanti del libero consorzio comunale di Trapani in Sicilia.\nSituato fra le colline dell'agro segestano, il paese, pi\u00f9 conosciuto con l'originario nome di Calatafimi, ha assunto la denominazione attuale soltanto nel 1997 grazie a una legge regionale presentata dall'allora sindaco e presidente dell'Assemblea regionale siciliana Nicol\u00f2 Cristaldi, in quanto nel suo territorio \u00e8 ricompreso il sito archeologico di Segesta.\nStoria.\nQuesto piccolo paese \u00e8 al centro di un territorio che fu toccato dapprima dal mito, che narra come Eracle, attraversandolo, durante una delle sue fatiche, si sia ristorato presso le Terme Segestane. Il mito poi si fuse con la storia e in questo stesso territorio il troiano Enea, diretto verso il Lazio (dove i suoi discendenti avrebbero eretto Roma), avrebbe fondato la citt\u00e0 di Acesta.\nIl periodo Elimo.\nCalatafimi Segesta resta il centro abitato odierno pi\u00f9 vicino, sia dal punto di vista geografico, che da quello etno-antropologico, all'antica civilt\u00e0 degli Elimi, che popolarono Segesta. Calatafimi Segesta \u00e8 infatti l'unico sopravvissuto dei tre insediamenti, che recentemente sono stati definiti le tre \"Segeste medievali\". Questi tre centri sorsero sul territorio di Segesta dopo il suo dissolvimento, ed in essi, nel Medioevo, si stabil\u00ec la popolazione che abitava il territorio segestano. Queste tre Segeste medievali furono:\nL'unica sopravvissuta delle tre fu proprio Calatafimi, mentre delle altre due non rimangono che i resti archeologici conservati, come quelli di Segesta, nel territorio di Calatafimi Segesta.\nNel medioevo.\nNell'antichit\u00e0 Calatafimi sorgeva alle pendici di una collina dove sorgeva un castello, che cadde in abbandono; tra il VII e l'VIII secolo sui ruderi di tale castello venne edificato un nuovo castello, il Castello Eufemio, chiamato originariamente in latino \"Castrum Phimes\" (ossia \"Castello di Phimes\").\nLa citt\u00e0 si svilupp\u00f2 durante l'Emirato di Sicilia (827 d.C. \u2013 1061 d.C.), diventando uno dei principali centri musulmani della Sicilia occidentale. In questo periodo la collina nei pressi di Calatafimi fu chiamata in siculo-arabo Qal'at F\u00eem\u00ee, che vuol dire \"castello di Eufemio\", da cui deriv\u00f2 il nome della citt\u00e0.\nIn seguito, con la nascita del Regno di Sicilia ad opera di Re Ruggero II, avvenuta nel XII secolo, e per tutto il Medioevo fu un importante centro sia per la difesa del territorio che per la sua densit\u00e0 demografica. Il borgo fece parte del regio demanio fino a quando, nel 1336 Federico III di Sicilia la concesse in feudo al figlio Guglielmo. Dopo la morte di Guglielmo, la citt\u00e0 di Calatafimi pass\u00f2 in mano al fratello Giovanni e nel 1340 ad Eleonora, figlia di Giovanni, la quale si spos\u00f2 con Guglielmo Peralta, detto \"Guglielmone\". Alla morte di Eleonora la citt\u00e0 venne ceduta dunque dagli Aragona di Sicilia ai Peralta.\nPeriodo basso-medievale e moderno.\nPortata in dote matrimoniale come baronia da Donna Violante de Prades a Bernardo Cabrera, Calatafimi appartenne alla Contea di Modica, insieme ad Alcamo, dal 1420 al 1802, quando fu incamerata nel demanio del Regno di Sicilia ai Cabrera (dal 1407) ed in seguito agli Enriquez (dal 1565 fino al 1741) ed infine ai duchi d'Alba. Intanto, nel 1693, la citt\u00e0 di Calatafimi venne scossa da un violento terremoto, che interess\u00f2 anche altre citt\u00e0 della Sicilia, soprattutto sulla costa orientale dell'isola.\nDai Borbone ai giorni nostri.\nNel 1837 un'epidemia di colera colp\u00ec la popolazione calatafimese, mietendo molte vittime. Nel 1838 l'architetto Emmanuele Palazzotto fu incaricato di progettare un Monte di Piet\u00e0. La citt\u00e0 di Calatafimi venne annessa al Regno di Sardegna in seguito alla spedizione dei Mille, che proprio nel vicino colle di Pianto Romano affront\u00f2, il 15 maggio 1860 le truppe borboniche in una celebre battaglia, la prima delle tante vittorie che porteranno all'unificazione d'Italia. Sul luogo dove avvenne lo scontro venne eretto un grande mausoleo, dove si conservano le spoglie dei caduti. Il mausoleo, conosciuto come sacrario di Pianto Romano, fu progettato dal celebre architetto Ernesto Basile.\nNel 1968 fu colpita dal terremoto che si abbatt\u00e9 nella Valle del Belice e che caus\u00f2 molte vittime. Questo avvenimento ha portato come conseguenza la nascita di un nuovo popoloso agglomerato di case nella contrada \"Sasi\" e la divisione fisica fra il vecchio paese (con il Borgo) e quello nuovo.\nCon Legge regionale n. 18 del 1\u00ba settembre 1998 assunse la denominazione di Calatafimi Segesta, con decorrenza dalla delibera di Consiglio Comunale n. 48 del 20 marzo 1999. Il 2 aprile 2009 gli fu riconosciuto il titolo di \"citt\u00e0\".\nMonumenti e luoghi d'interesse.\nArea archeologica di Segesta.\nL'area archeologica di Segesta, divenuta nel 2013 parco archeologico, comprende diversi siti. L'area, dagli anni novanta, \u00e8 stata enormemente rivalutata grazie a numerose scoperte che hanno riguardato le rovine dell'antica citt\u00e0 elima.\nArchitetture civili.\nTra gli edifici civili e i monumenti di interesse storico, si annoverano:\nArchitetture religiose.\nCalatafimi Segesta ha circa 30 chiese che, al loro interno, conservano numerose statue marmoree della scuola di Antonello Gagini e svariate tele. Di ottima fattura sono gli affreschi neoclassici della chiesa della Madonna del Giubino.\nChiesa madre di San Silvestro Papa.\nLa sua origine risale al XII secolo. \u00c8 intitolata a San Silvestro Papa, il pi\u00f9 antico patrono di Calatafimi Segesta, che secondo la tradizione popolare protesse la cittadina dalle incursioni dei musulmani ribelli al potere imperiale. Con l'ampliarsi nel tempo del primitivo nucleo urbano e l'aumentare della sua popolazione, l'edificio originario, essendo troppo piccolo per contenere i fedeli, fu sottoposto tra il XV e il XVIII secolo a ripetuti ampliamenti e modifiche. Per la sua larghezza \u00e8 stata il luogo delle grandi assemblee popolari, come quella del 1655 che port\u00f2 all'elezione di Maria Santissima di Giubino come Patrona di Calatafimi contro l'invasione di cavallette che stava distruggendo i raccolti.\nLa facciata \u00e8 spoglia di decorazioni. Nell'interno a tre ampie navate, separate da colonne, prevale lo stile rinascimentale, anche se non mancano elementi di sobrio barocco.\nNell'abside si trova un polittico marmoreo, opera degli scultori carraresi Bartolomeo Berrettaro e Giuliano Mancino nel 1516.\nLa chiesa custodisce inoltre un sarcofago in marmo con le spoglie di Giuliano Truglio, risalente al XVIII secolo.\nChiesa di San Michele Arcangelo.\nIl culto di san Michele fu un tempo assai vivo a Calatafimi e la sua festa, che cadeva l'8 maggio, era accompagnata da \"iorni quindici di franchezza di ogni gabella\", cio\u00e8 per quindici giorni non si pagava la gabella sulle merci.\nQuesta chiesa, che fu in origine della confraternita di San Michele Arcangelo, ospit\u00f2 per qualche tempo le spoglie del beato Arcangelo Placenza da Calatafimi, che vennero successivamente trasferite nella Chiesa di Santa Maria di Ges\u00f9 ad Alcamo. Nel 1596 la confraternita concesse la chiesa ai Frati di Terz'Ordine di San Francesco che la ampliarono e accanto vi edificarono il loro convento.\nAvendo subito notevoli danni durante il terremoto del Belice del 1968, l'attuale tetto in legno a capriate \u00e8 opera di una ricostruzione successiva.\nL'interno della chiesa \u00e8 diviso in tre navate, in stile neoclassico e barocco, ciascuna provvista di un portale.\nLa chiesa contiene un'acquasantiera del XVI secolo, una statua di san Michele Arcangelo del 1490 e diversi stucchi e dipinti.\nChiesa del Santissimo Crocifisso.\nIl santuario del Santissimo Crocifisso, in stile barocco con influenze neoclassiche, si erge l\u00e0 dove un giorno sorgeva la piccola ed antichissima chiesa di Santa Caterina d'Alessandria. Nella sacrestia di quella piccola chiesa, nei giorni 23, 24 e 25 giugno del 1657, un antico Crocifisso ligneo produsse una serie di miracolose guarigioni, la cui presunta autenticit\u00e0 \u00e8 attestata dai documenti dell'epoca e dall'edificazione dell'attuale santuario (dal 1741 al 1759), che sostitu\u00ec l'antica chiesetta.\nIl progetto fu commissionato all'architetto trapanese Giovanni Biagio Amico e la sua edificazione fu sostenuta interamente dal popolo calatafimese. In seguito alle manifestazioni miracolose del 1657, ebbe inizio la solenne singolare festa del Santissimo Crocifisso, nella quale confluirono assieme fede religiosa e antichissime tradizioni, e che si ripete da pi\u00f9 di tre secoli.\nLa chiesa presenta una pianta longitudinale a navata unica; lungo le pareti si trovano tre altari per lato. L'altare principale \u00e8 chiuso da un'edicola classica dal timpano curvilineo, che si inserisce armonicamente nel complesso, reso omogeneo dagli stucchi e dalle dorature sulle pareti.\nAll'interno sono conservati:\nSantuario di citt\u00e0 di Maria Santissima di Giubino.\nLa Chiesa del Giubino, dedicata alla patrona della citt\u00e0, fu costruita tra il 1721 e il 1734. E ad unica navata, con un'elegante volta a botte decorata con affreschi e motivi ornamentali. All'interno ci sono alcune opere di rilievo: la tela dell'Assunta, una Madonna degli Angeli con i Santi del 1617, la pala di Tutti i Santi, un organo in legno del \u2018700 e un altorilievo in marmo del \u2018400 che rappresenta la Madonna del Giubino con Bambino.\nNel 1655 un'invasione di cavallette stava distruggendo tutto il raccolto nelle campagne di Calatafimi: il popolo, riunitosi in chiesa, decise che, dopo aver messo in un'urna i nomi di tutti i santi che avevano un altare nelle chiese del paese, sarebbe stato scelto come patrono quello estratto. Invocato lo Spirito Santo, venne sorteggiato il biglietto con il nome di Maria Santissima di Giubino.\nLa parte centrale del trittico con l'immagine della Vergine fu dunque tolta in tutta fretta dalla parete nella chiesa campestre di Giubino e portata in processione: Calatafimi fu libera dalle cavallette, Maria Santissima di Giubino fu eletta patrona della citt\u00e0 (25 aprile 1655) e il bassorilievo della Vergine di Giubino fu poi posizionato sull'altare maggiore della nuova chiesa, progettata da Giovanni Biagio Amico (lo stesso progettista della chiesa del Santissimo Crocifisso) nel 1721. Nel 1931 il trittico venne ricomposto nel santuario di citt\u00e0 e restaurato. La chiesa fu sottoposta ad un restauro nel 1978.\nChiesa di San Giuliano Martire.\nSi affaccia sulla piazza Francesco Cangemi ed \u00e8 una chiesa antichissima, eretta a parrocchia nel 1619. All'esterno presenta una facciata con vetrata a motivi sacri e il portone incorniciato da paraste a capitelli corinzi, sormontati da un frontone triangolare. All'interno ci sono diverse statue lignee e dipinti.\nSantuario di Maria SS. di Giubino.\nSi trova a circa due km. da Calatafimi Segesta, sul versante settentrionale del colle Tre Croci. \u00c8 uno dei pi\u00f9 noti santuari mariani della Sicilia, la cui fama \u00e8 legata alla memoria del Beato Arcangelo Placenza da Calatafimi, che vi dimor\u00f2 per qualche tempo e, soprattutto, al culto di Maria Santissima di Giubino, patrona della cittadina.\nEx Convento di San Francesco d'Assisi.\nFondato nel 1543 da Giovan Giacomo Gullo, barone di Arcauso, apparteneva ai Frati minori conventuali. Dopo l'abolizione del convento, l'edificio fu adibito a scuola pubblica. Oggi \u00e8 la sede del pittoresco ed interessante Museo Etno-Antropologico ed espone strumenti e antichi attrezzi di lavoro, oggetti di uso domestico e mobilio. Trasmette cos\u00ec, in maniera diretta e efficace, il patrimonio, le consuetudini e le memorie delle generazioni passate.\nAltri luoghi d'interesse.\nNella cittadina sono dislocati tre piccoli musei: il museo civico-archeologico di Segesta, il museo dell'epopea garibaldina e il museo etnoantropologico.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 i cittadini stranieri residenti a Calatafimi-Segesta erano 132. Le nazionalit\u00e0 maggiormente rappresentate erano:\nTradizioni e folclore.\nLa Festa del Santissimo Crocifisso: si svolge ogni , nei giorni che vanno dal 1\u00ba al 3 maggio. \u00c8 una festa religiosa collegata ad un antico crocifisso ligneo di autore ignoto, cui sono attribuite numerose guarigioni avvenute nel 1657. In tale anno il crocifisso, che si trovava nella sagrestia della chiesetta di Santa Caterina d'Alessandria, fu portato per la prima volta in processione. Tradizionalmente, , la festa non si svolgeva ogni anno, ma ogniqualvolta vi fossero abbastanza risorse per organizzarla: ogni 10 anni dapprima, ogni 5 anni a partire dal 1800. I figuranti, divisi in ceti, sfilano per tre giorni in processione lanciando confetti, cucciddati e fiori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2111946", "revid": "2039709", "url": "https://it.wikipedia.org/wiki?curid=2111946", "title": "Repubblica Popolare Socialista d'Albania", "text": "Repubblica Popolare Socialista d'Albania (in albanese \"Republika Popullore Socialiste e Shqip\u00ebris\u00eb\") fu il nome ufficiale dell'Albania socialista fra il 1976 e il 1991. Tale denominazione fu adottata in seguito all'entrata in vigore di una nuova costituzione, sostituendo quella della Repubblica Popolare d'Albania (\"Republika Popullore e Shqip\u00ebris\u00eb\") in uso dal 1946.\nStoria.\nConsolidamento del potere e riforme iniziali.\nNel novembre 1944 i tedeschi sgomberarono dall'Albania in seguito allo sfondamento dell'Armata Rossa nei Balcani; a colmare il vuoto lasciato dalla partenza tedesca intervennero i gruppi comunisti locali, prendendo di fatto da quel momento il potere in tal modo. Il gruppo di comunisti, formatosi rapidamente durante la seconda guerra mondiale, elimin\u00f2 tutti i potenziali nemici politici, stabilendo la Repubblica popolare d'Albania. Entro i primi mesi del 1945, i comunisti avevano liquidato, screditato, o inviato in esilio la maggior parte dell'\u00e9lite culturale d'anteguerra del paese, cresciuta sotto il dominio italiano. Il ministro degli affari interni, \"Koci Xoxe\", ha governato sia il processo che l'esecuzione di migliaia di oppositori politici, capi clan, e degli ex membri dei governi albanesi, successivamente condannati come \"criminali di guerra\". Migliaia di loro familiari vennero incarcerati per anni in campi di lavoro situati in aziende agricole sorte nei pressi di paludi o di posti insalubri. Perfino gli stranieri, tra cui molti italiani, furono trattenuti forzatamente nel paese. I comunisti rafforzarono il controllo, anche attraverso uno spostamento del potere politico in Albania dalle popolazioni del nord, i Gheghi, verso gli abitanti del sud, i Toschi. La maggior parte dei leader comunisti provenivano infatti dalla borghesia Tosca, Vlaka e ortodossa, mentre i Gheghi, con la loro secolare tradizione di opposizione al potere centrale, erano guardati con sospetto ed emarginati.\nNel dicembre 1945 gli Albanesi elessero una nuova Assemblea popolare, ma solo i candidati del Fronte Democratico, ribattezzato NLM, apparvero nelle liste elettorali; i comunisti utilizzarono tattiche di terrore soprattutto per imbavagliare l'opposizione. Lo scrutinio ufficiale mostr\u00f2 che il 92% degli elettori aveva votato e che il 93% degli elettori aveva scelto il Fronte Democratico. L'assemblea convocata nel mese di gennaio 1946 sfiduci\u00f2 la monarchia, rappresentata da re Zog, trasformando l'Albania in una \"Repubblica popolare\". Dopo mesi di acceso dibattito, l'assemblea adott\u00f2 una Costituzione simile a quella della Repubblica jugoslava di Macedonia, che si richiamava alla costituzione sovietica. In primavera i membri dell'assemblea scelsero un nuovo governo. Enver Hoxha, primo segretario del Partito Comunista, divenne sia primo ministro che ministro degli esteri e della difesa, nonch\u00e9 comandante delle forze armate, mentre Xoxe ricopr\u00ec la carica di ministro degli interni e diresse la segreteria organizzativa del partito comunista albanese. Tra la fine del 1945 e l'inizio del 1946, Xoxe ed altri esponenti della linea dura eliminarono gli elementi moderati che avevano sollecitato i compagni a stringere i contatti con l'Occidente, ed avere un minimo di pluralismo politico, chiedendo inoltre un ritardo nell'introduzione di severe misure economiche di tipo comunista, fino a quando l'Albania non avesse sviluppato un'economia di mercato. Hoxha invece spinse il paese verso un isolazionismo sempre pi\u00f9 accentuato, sulla base di un marxismo-leninismo antirevisionista; Hoxha rimase al potere, tuttavia in un'occasione sostenne il ripristino delle relazioni con l'Italia e fu consentito ad alcuni albanesi anche di studiare in Italia.\nLe relazioni tra Jugoslavia e Albania.\nL'appoggio iniziale.\nFino a quando la Jugoslavia non venne espulsa dal Cominform nel 1948, l'Albania ag\u00ec come un \"paese satellite\" della nazione di Tito, che mirava ad una sua annessione. Dopo il ritiro della Germania dai paesi slavi verso la fine del 1944, i partigiani comunisti jugoslavi presero possesso del Kosovo, e, come ritorsione contro gli albanesi compirono massacri efferati. Contrariamente alla linea politica tenuta prima della seconda guerra mondiale, quando il partito comunista jugoslavo sosteneva l'unificazione del Kosovo con l'Albania, nel dopoguerra insistette sul mantenimento del Paese entro le frontiere anteguerra. Nel 1943 ripudiando l'accordo di Mukaj, e sotto la pressione delle autorit\u00e0 jugoslave, l'Albania comunista aveva acconsentito, al termine della guerra, alla restituzione del Kosovo alla Jugoslavia. Nel gennaio 1945, i due governi firmarono un trattato di riannessione, quale provincia autonoma. Poco dopo, la Jugoslavia divenne il primo paese a riconoscere il governo provvisorio albanese.\nGli accordi economici.\nNel luglio 1946, la Jugoslavia e l'Albania firmarono un trattato di amicizia e di cooperazione, rapidamente seguito da una serie di accordi tecnici ed economici con l'intento di porre le basi per l'integrazione delle economie albanese e della repubblica jugoslava di Macedonia. I patti stabilivano la coordinazione dei piani economici di entrambi gli Stati, standardizzando i loro sistemi monetari, la creazione di un sistema di prezzi comune e una comune unione doganale. Il rapporto con la repubblica jugoslava di Macedonia era cos\u00ec stretto, che persino il serbo-croato divenne materia di studio nelle scuole superiori albanesi. La Jugoslavia inoltre, firm\u00f2 un trattato di amicizia simile con la Bulgaria, e, sia il maresciallo Tito che il presidente della Bulgaria Georgi Dimitrov ipotizzarono la possibilit\u00e0 di creare una federazione balcanica che includesse Albania, Jugoslavia, e Bulgaria. Consulenti jugoslavi si riversarono, sia negli uffici del governo, che nell'esercito albanese. Tirana, immediatamente dopo la guerra, cercava disperatamente aiuti all'estero, e nel dopoguerra solo grazie a circa 20.000 tonnellate di grano provenienti dalla repubblica jugoslava di Macedonia evit\u00f2 una carestia. Ricevette inoltre 26,3 milioni di dollari USA dalla \"United Nations Relief and Rehabilitation Administration\", organizzazione delle Nazioni Unite. Tuttavia dovette fare affidamento principalmente sulla Jugoslavia, sia per gli investimenti che per gli aiuti allo sviluppo.\nIl governo jugoslavo chiaramente considerava gli investimenti in Albania come fondamentali per il futuro della Jugoslavia stessa. Vennero create imprese congiunte tra Albania e la repubblica jugoslava di Macedonia, per l'estrazione mineraria, la costruzione delle ferrovie, la produzione di petrolio e di elettricit\u00e0, e anche per il commercio internazionale. Gli investimenti della repubblica jugoslava di Macedonia condussero alla costruzione di una raffineria di zucchero a Coriza, un impianto di trasformazione alimentare ad Elbasan, una fabbrica di canapa a Rrogozhin\u00eb, un conservificio ittico a Valona, una tipografia, una centrale telefonica e una manifattura tessile a Tirana. Gli jugoslavi rafforzarono anche l'economia albanese pagando il triplo del prezzo del mercato mondiale per il rame ed altri materiali di produzione albanese.\nGli attriti.\nLe relazioni tra l'Albania e la Jugoslavia peggiorarono, tuttavia, quando gli albanesi iniziarono a lamentarsi che la Jugoslavia pagasse troppo poco le materie prime albanesi e sfruttasse l'Albania attraverso le joint-ventures. Inoltre gli albanesi richiedevano fondi di investimento per sviluppare industrie, elettrificazione ed una raffineria di petrolio, mentre gli jugoslavi avrebbero voluto che gli albanesi si fossero concentrati sull'agricoltura e sull'estrazione delle materie prime. \"Nako Spiru\", capo della Commissione di pianificazione economica albanese e uno degli alleati di Hoxha, divent\u00f2 il principale critico degli sforzi economici jugoslavi mirati ad esercitare una sorta di controllo politico-economico sull'Albania. Tito perdette la fiducia sia in Hoxha che negli altri intellettuali albanesi, e, attraverso Xoxe e i suoi fedeli, tent\u00f2 di scalzarli dal potere.\nNel 1947, i leader jugoslavi organizzarono un'offensiva contro i comunisti albanesi anti-jugoslavi, tra cui Hoxha e Spiru. Nel mese di maggio, Tirana annunci\u00f2 l'arresto, il processo e la condanna di nove membri dell'Assemblea popolare, tutti noti per opporsi alla Jugoslavia, con l'accusa di attivit\u00e0 contro lo Stato. Un mese pi\u00f9 tardi, il Comitato Centrale del partito comunista jugoslavo accus\u00f2 Hoxha di aver seguito politiche \"indipendenti\" e sobillato il popolo albanese contro la Jugoslavia. \u00c8 probabile che, nel tentativo di acquistare il sostegno all'interno del Partito comunista albanese a Tirana, Belgrado avesse fornito crediti per un valore di 40 milioni di dollari USA, un importo pari al 58% del bilancio statale albanese del 1947. Un anno pi\u00f9 tardi, i crediti jugoslavi rappresentavano quasi la met\u00e0 del bilancio dello stato. Le relazioni peggiorarono in autunno, tuttavia, quando la commissione di Spiru mise a punto un piano economico che enfatizzava l'autosufficienza, l'industria leggera e l'agricoltura.\nGli Jugoslavi disapprovarono aspramente l'iniziativa albanese e, quando Spiru venne a trovarsi al centro delle critiche, non riuscendo a guadagnare l'appoggio di nessuno tra il gruppo dirigente comunista albanese, si suicid\u00f2.\nLa marginale posizione albanese all'interno del blocco comunista, venne chiaramente sottolineata quando le altre nazioni emergenti dell'est Europa, nel 1947, non invitarono il partito comunista albanese all'incontro fondante del Cominform. Per contro, fu la Jugoslavia a rappresentare l'Albania agli incontri del Cominform. Bench\u00e9 l'Unione Sovietica avesse dato all'Albania un aiuto nel costruire l'impianto tessile e lo zuccherificio ed altre fabbriche ed a fornire all'Albania macchinari agricoli ed industriali, Stalin rifer\u00ec a Milovan \u0110ilas, al tempo un membro di alto grado della gerarchia comunista jugoslava, che \"\"la Jugoslavia avrebbe dovuto \"inglobare\" l'Albania\".\nIl tentativo di ammissione nella Federazione Jugoslava.\nIn Albania, la fazione pro-Jugoslavia ottenne il potere politico decisivo prima del 1948. Ad un plenum del partito in febbraio e marzo, la dirigenza comunista vot\u00f2 per fondere le economie e le forze armate jugoslave ed albanesi. Hoxha, opportunista fino in fondo, denunci\u00f2 anche Spiru per aver tentato di deteriorare le relazioni jugoslavo-albanesi. Durante un incontro del Politburo del partito un mese pi\u00f9 tardi, Xoxe propose di appellarsi a Belgrado per l'ammissione dell'Albania come settima repubblica jugoslava.\nQuando il Cominform espulse la Jugoslavia il 28 giugno 1948, comunque, l'Albania fece un rapido voltafaccia. La mossa salv\u00f2 sicuramente Hoxha da una squadra di assassini, cos\u00ec come condann\u00f2 Xoxe. Tre giorni pi\u00f9 tardi, Tirana diede ai consiglieri Jugoslavi in Albania 48 ore per lasciare il paese, rescindendo tutti gli accordi economici, lanciando una virulenta campagna di propaganda anti-Jugoslava che trasform\u00f2 Stalin in un eroe nazionale albanese, Hoxha in un combattente contro l'aggressione straniera e Tito in un mostro imperialista.\nL'Albania entr\u00f2 nell'orbita dell'Unione Sovietica e, nel settembre 1948, Mosca entr\u00f2 in gioco per compensare la perdita albanese dell'aiuto jugoslavo. Il passo si rivel\u00f2 proficuo per la nazione adriatica, in quanto Mosca aveva molto pi\u00f9 da offrire di quanto non avesse la meno florida Belgrado. Il fatto che l'Unione Sovietica non avesse confini comuni con l'Albania era positivo per il regime di Tirana perch\u00e9 rendeva pi\u00f9 difficile per Mosca esercitare pressioni. Nel novembre 1948, al primo congresso del partito albanese del lavoro (APL), il partito comunista albanese cambi\u00f2 nome su suggerimento di Stalin.\nHoxha, strumentalmente, accus\u00f2 la Jugoslavia di essere responsabile dei problemi del paese. Hoxha rimosse Xoxe dalla carica di ministro per gli affari interni nell'ottobre 1948, rimpiazzandolo con Shehu. Dopo un processo segreto, avvenuto nel maggio 1949, Xoxe venne ucciso. Le successive purghe anti-titoiste in Albania portarono alla liquidazione di 14 membri del Partito, 31 del Comitato Centrale e 32 dei 109 deputati dell'Assemblea del Popolo. Soprattutto, il partito espulse circa il 25% dei suoi membri. La Jugoslavia rispose con un contrattacco propagandistico, cancell\u00f2 i suoi trattati di amicizia con l'Albania e nel 1950 ritir\u00f2 la sua missione diplomatica da Tirana.\nIl periodo filo-sovietico (1948-1961).\nHoxha si dichiar\u00f2 marxista-leninista ortodosso, grande ammiratore del dittatore sovietico Stalin. Prese come modello l'Unione Sovietica e irrigid\u00ec le relazioni con i suoi vecchi alleati, i comunisti jugoslavi, in seguito alla condanna della loro ideologia decisa a Mosca nel 1948. Il suo ministro della difesa, Ko\u00e7i Xoxe (), fu condannato a morte e giustiziato un anno dopo per attivit\u00e0 filo-jugoslave.\nFino a quando la Jugoslavia non venne espulsa dal Cominform, nel 1948, l'Albania ag\u00ec come un satellite della federazione di Tito, che la rappresentava all'interno del comitato dei partiti comunisti. In caso di una possibile invasione occidentale o jugoslava, dal 1950, Hoxha fece costruire in tutto il paese migliaia di bunker in cemento per essere usati come posti di guardia e ricoveri di armi; il loro numero potrebbe essere superiore ai 500.000. La loro costruzione acceler\u00f2 quando, nel 1968, la Nazione usc\u00ec ufficialmente dal Patto di Varsavia, aumentando il rischio di un attacco straniero.\nHoxha rimase comunque un convinto stalinista nonostante la relazione del ventesimo congresso del Partito Comunista dell'Unione Sovietica, e questo signific\u00f2 l'isolamento dell'Albania dal resto dell'Europa orientale comunista. Hoxha era deciso a seguire la politica stalinista criticando i revisionisti russi per aver cambiato il loro sistema economico.\nIl periodo filo-cinese (1961-1978).\nNel 1961 inizi\u00f2 l'avvicinamento politico albanese alla Repubblica Popolare Cinese in seguito alla crisi sino-sovietica, e Hoxha, negli anni seguenti, compromise le relazioni con Mosca e si ritir\u00f2 dal Patto di Varsavia come reazione all'invasione sovietica della Cecoslovacchia.\nNel 1967, dopo due decenni di ateizzazione sempre pi\u00f9 forte, Hoxha dichiar\u00f2 trionfalmente che la nazione era il primo paese al mondo dove l'ateismo di stato era scritto nella Costituzione. In quella del 1976 l'articolo 37 recitava: \"Lo Stato non riconosce alcuna religione e sostiene la propaganda atea per inculcare alle persone la visione scientifico-materialista del mondo\", mentre il 55 proibiva la creazione \"di ogni tipo di organizzazione di carattere fascista, anti-democratico, religioso o anti-socialista\" e vietava \"l'attivit\u00e0 o propaganda fascista, anti-democratica, religiosa, guerrafondaia o anti-socialista, come pure l'incitazione all'odio nazionale o etnico\"\". L'articolo 55 del codice penale del 1977 stabiliva la reclusione da 3 a 10 anni per propaganda religiosa e produzione, distribuzione o immagazzinamento di scritti religiosi. Parzialmente ispirato dalla Rivoluzione Culturale in Cina, procedette alla confisca di moschee, chiese, monasteri e sinagoghe. Molti di questi furono trasformati in musei o uffici pubblici, altri in officine meccaniche, magazzini, stalle o cinema. Ai genitori fu proibito dare nomi religiosi ai figli. I villaggi con nomi di santi furono rinominati con nomi non religiosi.\nSecondo un rapporto di Amnesty International pubblicato nel 1984, lo stato dei diritti umani in Albania sotto Hoxha era estremamente critico. A causa dell'isolamento e del deperimento dei rapporti con il blocco sovietico, alcuni diritti civili come la libert\u00e0 di parola, di religione, di stampa e di associazione, sebbene la costituzione del 1976 li enunciasse, vennero sensibilmente compressi da una legge del 1977, con la giustificazione che fosse necessario per garantire stabilit\u00e0 ed ordine sociale.\nL'ultimo comunismo autarchico di Hoxha (1978-1985).\nLa morte di Mao nel 1976, e la sconfitta della cosiddetta Banda dei quattro nella successiva lotta intestina al Partito Comunista Cinese nel 1977 e 1978 port\u00f2 alla rottura tra Cina e Albania, che si ritir\u00f2 in un ulteriore isolamento politico, mentre Hoxha si ergeva a baluardo anti-revisionista criticando sia Mosca che Pechino.\nNel 1981 Hoxha ordin\u00f2 l'arresto e l'esecuzione capitale di diversi dirigenti di partito e di governo accusati di corruzione e di attivit\u00e0 controrivoluzionaria. Probabilmente per questo motivo il Primo ministro Mehmet Shehu, la seconda figura politica del regime, si \"suicid\u00f2\" nel dicembre 1981.\nLa repressione politica di Hoxha in Albania provoc\u00f2 migliaia di vittime. R. J. Rummel aveva ipotizzato, tra il 1945 ed il 1987, ben 100.000 uccisioni. Il \"Washington Times\" il 15 febbraio 1994 ha stimato da 5.000 a 25.000 esecuzioni politiche. Il WHPS ha stimato l'esistenza di 5.235 oppositori del regime giustiziati dal 1948 al 1952. L'ultima cifra, che appare come la pi\u00f9 verosimile, \u00e8 quella fornita l'8 agosto 1997 dal \"New York Times\", che ha valutato la presenza di 5.000 esecuzioni politiche. Invece la prima cifra, quella di Rummel, \u00e8 molto probabile che sia stata esagerata.\nIl comunismo albanese di Ramiz Alia (1985-1992).\nDopo la morte di Enver Hoxha (1985), Ramiz Alia assunse anche la carica di segretario del Partito Comunista Albanese. Il regime di Alia diede avvio ad una certa distensione politica sia interna che estera, mentre il potere del partito comunista si indeboliva.\nAlia si impegn\u00f2 nelle pubbliche sedi a mantenere i princ\u00ecpi del suo predecessore, ma prendendo il potere diede inizio ad una tendenza parzialmente riformista incentrata sia su un decentramento economico che su incentivi materiali ai lavoratori. Tuttavia i problemi del sistema che Hoxha aveva lasciato in eredit\u00e0 con la propria politica erano di una natura e dimensione tale da rendere necessaria un'attenzione drastica ed immediata, e il tentativo di Alia, tra il 1985 ed il 1989, volto a revisionare il sistema, fu insufficiente a scongiurare la crisi e il conseguente disastro. Rieletto alla guida dello Stato dopo le elezioni presidenziali del 1987, avvi\u00f2 una timida apertura politica.\nLa caduta del comunismo.\nLa caduta del comunismo in Albania \u00e8 iniziata nel dicembre del 1990, prima attraverso manifestazioni studentesche. Le elezioni del marzo 1991 lasciarono i comunisti ancora al potere, ma uno sciopero generale e una decisa opposizione cittadina, hanno esercitato le necessarie pressioni per la creazione di un governo di coalizione, che includeva anche formazioni politiche non-comuniste. Infine, i comunisti furono sconfitti alle elezioni del marzo 1992, questo tra disordini sociali ed un vero e proprio collasso economico e finanziario.\nLa transizione democratica del 1992.\nNel 1990, contestualmente alla caduta dei regimi comunisti dell'Europa orientale, Ramiz Alia introdusse il multipartitismo. Eletto nel 1991 alla presidenza della repubblica, si dimise il 3 aprile 1992 dopo la vittoria elettorale del Partito Democratico d'Albania di Sali Berisha. In seguito fu arrestato con l'accusa di corruzione, ma venne comunque rilasciato nel luglio 1995.\nElenco dei leader.\nPrimi Segretari del Partito del Lavoro d'Albania: \nPresidenti del Presidio dell'Assemblea popolare: \nPresidenti del Consiglio dei Ministri della Repubblica Popolare Socialista d'Albania: "}
{"id": "2111948", "revid": "818832", "url": "https://it.wikipedia.org/wiki?curid=2111948", "title": "Trilogy Box", "text": "Trilogy Box \u00e8 un cofanetto pubblicato nel 2004 dalla BMG Ricordi, contenente i tre album \"Nel mondo, una cosa\", \"Il giorno dopo\", \"\u00c8 proprio come vivere\" di Mia Martini. I tre dischetti sono racchiusi in semplici custodie cartonate con le copertine originali."}
{"id": "2111953", "revid": "149727", "url": "https://it.wikipedia.org/wiki?curid=2111953", "title": "Pappelwerder", "text": ""}
{"id": "2111954", "revid": "54193", "url": "https://it.wikipedia.org/wiki?curid=2111954", "title": "San Bellino (santo)", "text": ""}
{"id": "2111955", "revid": "1573940", "url": "https://it.wikipedia.org/wiki?curid=2111955", "title": "Leptonychotes weddellii", "text": "La foca di Weddell (Leptonychotes weddellii ()) \u00e8 un mammifero carnivoro appartenente alla famiglia dei Phocidae.\nIl suo nome deriva da quello di Sir James Weddell, navigatore e cacciatore di foche britannico che fu il primo a descriverle (1820). Le foche di Weddell sono molto diffuse nella regione circumpolare dell'emisfero australe e lungo le coste dell'Antartide. La popolazione stimata \u00e8 di 800.000 esemplari intorno alle coste antartiche, colonie minori sono presenti nella Georgia del Sud, sulle isole Sandwich meridionali, sulle isole Shetland meridionali e sulle Isole Orcadi Meridionali\nAspetti morfologici.\nLa foca di Weddell ha il pelo di colore grigio acciaio con macchie biancastre o giallognole diffuse su tutto il corpo. Nella stagione estiva i colori tendono a schiarirsi mentre in inverno si scuriscono. Gli individui giovani non presentano macchie.\nI maschi adulti misurano tra i 250 e i 290 cm di lunghezza, le femmine raggiungono i 330 cm. Il peso \u00e8 compreso fra i 400 e i 600 kg\nDistribuzione e habitat.\nLe foche di Weddell vivono sui ghiacci lungo le coste dell'intero continente antartico (e non solo nel mare di Weddell come si potrebbe supporre) e di diverse isole antartiche, le colonie di foche trascorrono il tempo in parte in mare e in parte sui ghiacci, non migrano e i movimenti sono per lo pi\u00f9 dovuti all'adattamento alle variazioni delle condizioni dei ghiacci.\nSi immergono nelle spaccature del ghiaccio e riemergono rompendo dei buchi con i denti superiori dove il ghiaccio \u00e8 meno spesso.\n\u00c8 il mammifero che vive pi\u00f9 a sud del mondo.\nBiologia.\nLe foche di Weddell sono cacciatori notturni, gran parte dei loro comportamenti tipici (compresa l'attivit\u00e0 riproduttiva e l'alimentazione) hanno luogo in acqua. Raggiungono una velocit\u00e0 compresa fra i 9 e i 13 km/h e profondit\u00e0 di circa 600 m, possono rimanere in immersione per oltre un'ora.\nImmersione.\nDopo essersi immersa dal buco in cui respira nel ghiaccio, le foche hanno un galleggiamento negativo nei primi 30-50 metri, questo permette loro di immergersi con poco sforzo creando dei meandri di discesa.\nPossono resistere in apnea per circa 80 minuti. Queste immersioni a volte sono a scopi nutritivi a volte sono per la ricerca di spaccature del ghiaccio che possano servire come fori per respirare. Le foche possono resistere in apnea per periodo cos\u00ec lunghi grazie all'alta concentrazione di mioglobina nei muscoli.\nIl metabolismo delle foche di Weddell \u00e8 relativamente costante durante le immersioni profonde, per cui si pensa che debba esistere un'altra maniera di compensare il funzionamento in un periodo prolungato di assenza di ossigeno. Le foche, contrariamente agli altri mammiferi possono utilizzare un metabolismo anaerobico durante queste immersioni prolungate e questo causa un accumulo di acido lattico nei muscoli. L'acido lattico non entra nel flusso sanguigno fino a dopo l'emersione dell'animale. Questo \u00e8 ottenuto dalla vasocostrizione dei capillari dai muscoli verso le vene, ma in questo caso \u00e8 necessario un tempo di recupero pi\u00f9 lungo; a lungo andare questo pu\u00f2 rivelarsi meno efficiente che un numero maggiore di rapide immersioni con metabolismo aerobico.\nQueste foche compensano inoltre la prolungata mancanza di ossigeno attraverso l'aumento della loro capacit\u00e0 di trasportare l'ossigeno e questo si ottiene grazie al fatto che hanno una maggior concentrazione di globuli rossi nel sangue, oltre al fatto che hanno un maggior quantit\u00e0 relativa di sangue rispetto agli altri mammiferi. Il livello tipico di concentrazione di ossigeno nel sangue umano al livello dal mare \u00e8 di circa 15 ml/kg, mentre nella foche di Weddell raggiunge i 60 ml/kg. Possono anche rilasciare sangue ossigenato dalla milza che agisce quindi come una riserva di ossigeno.\nDegli altri adattamenti circolatori comprendono la diminuzione dei battiti cardiaci e il tamponamento del sangue che previene l'abbassamento eccessivo del pH del sangue. L'abbassamento del pH nel sangue invia al cervello un segnale anticipato di mancanza di ossigeno. Questo pu\u00f2 essere osservato quando si trattiene il respiro per un periodo prolungato e dopo espirando, questo comportamento porta al bisogno di respirare per qualche secondo.\nPredatori.\nGli unici nemici della foca di Weddell sono la foca leopardo e l'orca.\nAlimentazione.\nLe foche di Weddell si nutrono prevalentemente di pesci della famiglia dei Nototheniidae e calamari.\nRiproduzione.\nI piccoli (uno per coppia) nascono durante la primavera antartica (settembre/novembre) dopo circa 9/10 mesi di gestazione. Alla nascita pesano circa 29 kg e sono coperti di una lanugine grigia che dopo circa 4 settimane viene sostituita da un manto pi\u00f9 scuro. Lo svezzamento si ha intorno alla sesta settimana e la maturit\u00e0 \u00e8 raggiunta intorno ai 3 anni."}
{"id": "2111956", "revid": "122184754", "url": "https://it.wikipedia.org/wiki?curid=2111956", "title": "Gherardini (disambigua)", "text": ""}
{"id": "2111957", "revid": "79968", "url": "https://it.wikipedia.org/wiki?curid=2111957", "title": "Green screen", "text": ""}
{"id": "2111966", "revid": "126257", "url": "https://it.wikipedia.org/wiki?curid=2111966", "title": "Pagophilus groenlandicus", "text": "La foca dalla sella o foca della Groenlandia \u00e8 un carnivoro appartenente alla famiglia Phocidae.\nDescrizione.\nQuesto focide misura fino a 1,8-2 metri, per un peso di 140-190 kg; il maschio \u00e8 pi\u00f9 grande della femmina. Presenta una livrea grigio-brunastra con testa grigia scura o nera. Sulla schiena, gli adulti hanno una grande chiazza scura a forma di arpa, da cui deriva il nome italiano e quello inglese \"harp seal\". Macchie pi\u00f9 piccole sono presenti sul collo e sui fianchi. I cuccioli sono di colore giallo-bianco alla nascita, poi diventano bianchi rimanendo tali per 12 giorni. In questa fase, vengono chiamati in inglese \"whitecoat\", per sottolineare il mantello bianco. Tra il tredicesimo giorno ed il mese di et\u00e0, il pelo bianco cade a ciuffi mostrando la pelliccia sottostante, simile a quella degli adulti, macchiata di scuro ma senza il disegno ad arpa, che compare dopo 4 anni circa.\nDistribuzione.\nVive nei mari dell'Artico, in cui si trattiene durante l'estate, trascorrendo poco tempo a terra. Tra febbraio e marzo si dirige verso le coste della Groenlandia meridionale, della Scandinavia settentrionale e dell'Asia settentrionale, su cui avvengono i parti. Al di fuori della stagione riproduttiva, pu\u00f2 spostarsi di 4.000 km in mare aperto. Pu\u00f2 cos\u00ec comparire in luoghi dove non vive abitualmente, in Gran Bretagna, ad esempio, sono state trovate 31 foche dalla sella dal 1800 al 1988 .\nComportamento.\nLa foca dalla sella \u00e8 una specie gregaria e vive in gruppi numerosi. Tra febbraio e marzo si dirige in una delle tre aree di riproduzione sopra citate. In questo periodo le femmine combattono per un pezzo di territorio in cui avr\u00e0 luogo il parto, mentre i maschi combattono per il diritto di accoppiarsi. Il corteggiamento pu\u00f2 iniziare sul ghiaccio, ma l'accoppiamento avviene di solito in acqua. Pu\u00f2 stare in apnea fino a mezz'ora. La durata massima della vita \u00e8 di circa 30 anni.\nAlimentazione.\nSi nutre di pesci, quali capelin, aringa, merluzzo polare, merluzzo artico, merluzzo dell'Atlantico, sgombro, e di calamari e crostacei.\nPredatori.\nQuesta specie \u00e8 predata da orche, orsi polari e alcune specie di squali, come lo squalo della Groenlandia. \nRiproduzione.\nLa maturit\u00e0 sessuale \u00e8 raggiunta a 5-6 anni nelle femmine. I cuccioli, uno per parto, nascono su lastre di ghiaccio e vengono allattati per dodici giorni. Il latte della foca contiene fino al 48% di grassi ed il cucciolo aumenta circa due chili al giorno, mentre la madre, che durante l'allattamento non si nutre, pu\u00f2 perdere tre chili giornalmente. Il cucciolo \u00e8 abbandonato dalla madre allo scadere dei dodici giorni e impara a nuotare autonomamente dopo 7-8 settimane, durante le quali muta il pelo e sopravvive con il grasso accumulato durante l'allattamento.\nStato di conservazione.\nLa foca dalla sella \u00e8 considerata \"a rischio minimo\" di estinzione ed \u00e8 cacciata in modo commerciale per la pelliccia in Canada, Norvegia, Russia e Groenlandia. In Canada, la caccia \u00e8 permessa dal 15 novembre al 15 maggio secondo quote fissate dal governo, che stabiliscono quanti animali possano essere uccisi. La caccia ai cuccioli \u00e8 vietata dal 1987, anno in cui le pellicce dei \"whitecoat\" sono state dichiarate illegali, ma i piccoli possono essere uccisi dopo la prima muta. \u00c8 permessa una caccia di sussistenza per gli Inuit, che uccidono le foche come cibo e in misura minore, per scopi commerciali."}
{"id": "2111971", "revid": "767487", "url": "https://it.wikipedia.org/wiki?curid=2111971", "title": "Le pi\u00f9 belle di... Mia Martini", "text": "Le pi\u00f9 belle di... Mia Martini \u00e8 una raccolta di Mia Martini, pubblicata nel 2007 dalla Sony BMG."}
{"id": "2111972", "revid": "54193", "url": "https://it.wikipedia.org/wiki?curid=2111972", "title": "Sant'Apollinare (santo)", "text": ""}
{"id": "2111973", "revid": "44939", "url": "https://it.wikipedia.org/wiki?curid=2111973", "title": "Green Fluorescent Protein", "text": ""}
{"id": "2111974", "revid": "119670823", "url": "https://it.wikipedia.org/wiki?curid=2111974", "title": "Temmen-Ringenwalde", "text": "Temmen-Ringenwalde \u00e8 un comune di abitanti del Brandeburgo, in Germania.\nAppartiene al circondario dell'Uckermark ed \u00e8 parte della comunit\u00e0 amministrativa di Gerswalde.\nStoria.\nIl comune di Temmen-Ringenwalde venne creato il 31 dicembre 2001 dalla fusione dei comuni di Ringenwalde e di Temmen.\nGeografia antropica.\nNel territorio comunale sono presenti le localit\u00e0 abitate di Ahlimbswalde, Alt-Temmen, Hessenh\u00f6he, Julianenhof, Libbesicke, Luisenau, Neu-Tremmen, Poratz e Ringenwalde."}
{"id": "2111975", "revid": "119670841", "url": "https://it.wikipedia.org/wiki?curid=2111975", "title": "Temmen", "text": ""}
{"id": "2111977", "revid": "149727", "url": "https://it.wikipedia.org/wiki?curid=2111977", "title": "Ahlimbswalde", "text": ""}
{"id": "2111979", "revid": "119670926", "url": "https://it.wikipedia.org/wiki?curid=2111979", "title": "Alt Temmen", "text": ""}
{"id": "2111980", "revid": "149727", "url": "https://it.wikipedia.org/wiki?curid=2111980", "title": "Hessenh\u00f6he", "text": ""}
{"id": "2111981", "revid": "149727", "url": "https://it.wikipedia.org/wiki?curid=2111981", "title": "Julianenhof", "text": ""}
{"id": "2111982", "revid": "767487", "url": "https://it.wikipedia.org/wiki?curid=2111982", "title": "Mim\u00ec Bert\u00e8 (2008)", "text": "Mim\u00ec Bert\u00e9 \u00e8 una raccolta di Mia Martini, pubblicata nel 2008 dalla Butterfly Music."}
{"id": "2111983", "revid": "149727", "url": "https://it.wikipedia.org/wiki?curid=2111983", "title": "Libbesicke", "text": ""}
{"id": "2111984", "revid": "149727", "url": "https://it.wikipedia.org/wiki?curid=2111984", "title": "Luisenau", "text": ""}
{"id": "2111985", "revid": "149727", "url": "https://it.wikipedia.org/wiki?curid=2111985", "title": "Neu Temmen", "text": ""}
{"id": "2111986", "revid": "1543377", "url": "https://it.wikipedia.org/wiki?curid=2111986", "title": "Humber Pullman", "text": "La Pullman e l\u2019Imperial sono state delle autovetture costruite dalla Humber, del gruppo Rootes, dal 1930 al 1940, dal 1945 al 1954 e dal 1964 al 1967. La Humber Pullman, costruita per prima, aveva quattro porte ed era il modello successore della Humber 20/65\u00a0hp. Era la variante allungata della Humber Snipe.\nL'Imperial.\nNel 1939 una versione aggiornata \u00e8 stata lanciata sui mercati con il nome Imperial, ma dopo la seconda guerra mondiale \u00e8 stata rinominata nuovamente Pullman. Tra il 1948 ed il 1954 l'auto \u00e8 stata offerta con un divisorio centrale (per utilizzo con autista) con il nome \"Pullman\" e senza divisorio con il nome \"Humber Imperial\" per guida da parte del proprietario stesso.\nLe Pullman/Imperial non sono state costruite di serie durante il secondo conflitto mondiale ma alcuni modelli sono stati realizzati e usati come auto di rappresentanza. Torn\u00f2 ad essere prodotta dalla fine della guerra fino al 1954.\nIl periodo prebellico.\nGli esemplari del 1930 montavano un motore a sei cilindri in linea di 3498 cm\u00b3 di cilindrata. Aveva installato valvole di aspirazione in testa e valvole di scarico laterali. Il propulsore erogava una potenza di 80 hp e la vettura raggiungeva una velocit\u00e0 di 117\u00a0km/h. La vettura richiamava la Humber Snipe con cui condivideva le porte posteriori fissate alla carrozzeria tramite cardini ed il motore. La Pullman era per\u00f2 lunga e larga. Del modello erano disponibili le versioni limousine, landaulet e Sedanca de Ville. Nel 1931 la Rootes acquist\u00f2 la Humber, ma la produzione delle automobili con il marchio Humber continu\u00f2 anche nei decenni seguenti. Una versione coup\u00e9 fu aggiunta all'offerta di vetture, ma per un solo anno.\nUna versione rivista e aggiornata usc\u00ec nel 1936, con un parabrezza a V sdoppiato. Il modello aveva in comune il passo con la versione precedente (3353\u00a0mm), ma era pi\u00f9 lunga (4978mm). Fu incrementata anche la cilindrata, che fu portata a 4086\u00a0cm\u00b3. Il motore erogava 100\u00a0hp facendo raggiungere la vettura i 121\u00a0km/h di velocit\u00e0 massima. Nel 1940 al modello vennero installati freni idraulici e sospensioni anteriori indipendenti. Alcuni esemplari furono venduti a telaio nudo; la carrozzeria era a carico dall'acquirente che faceva completare la vettura dal carrozziere di fiducia. Molti esemplari vennero carrozzati da Thrupp &amp; Maberly.\nNel 1939 fu lanciata l'Imperial (o Snipe Imperial), che condivideva il motore con la Pullman. Rispetto alla Snipe era pi\u00f9 corta di 102\u00a0mm. Di conseguenza la vettura aveva prestazioni pi\u00f9 brillanti, e raggiungeva la velocit\u00e0 massima di 130\u00a0km/h. Il modello risultava comunque spazioso, e fu usato dai ministri del Governo britannico durante gli anni quaranta. Della vettura furono prodotte anche versioni berlina a quattro e sei finestrini, e cabriolet. La produzione cess\u00f2 nel 1940, quando inizi\u00f2 la fabbricazione del mezzo corazzato Humber Light Reconnaissance Car.\nDopo la seconda guerra mondiale.\nLa Pullman riapparve nel 1945 con un versioni limousine da sette posti a sedere e variante landaulette. Nel 1948 fu rivista e prodotta una versione pi\u00f9 lunga, chiamata Humber Pullman Mark II. Dal 1948 il modello era disponibile con o senza il divisorio tra la cabina anteriore e posteriore. Quella con divisorio, guidata da autisti, fu chiamata Pullman, mentre quella senza divisorio, guidata dai proprietari, Imperial. Un altro cambiamento furono i fanali anteriori; i fari non erano pi\u00f9 fissati sopra i parafanghi ma integrati in essi.\nLa versione Humber Pullman Mark III fu lanciata sui mercati nel 1951, con pochi cambiamenti rispetto alla Mark II, a parte la lunghezza incrementata e l'utilizzo di un cambio sincronizzato. Con 5385\u00a0mm la Mark III aveva la stessa lunghezza della Rolls-Royce Silver Cloud.\nFurono prodotte 2200 Mark II e Mark III, e 1526 Imperial.\nNel 1953 fu lanciata la Humber Pullman Mark IV, che aveva il motore pi\u00f9 potente. Il 6 cilindri in linea con valvole in testa era stato potenziato nella cilindrata, giunta a 4139\u00a0cm\u00b3. La potenza erogata era di 113 o 116\u00a0hp, a seconda delle versioni. La produzione della Pullman cess\u00f2 definitivamente nel 1954.\nIl ritorno dell'Imperial.\nNel 1964 la casa automobilistica britannica ripropose l'Imperial. La nuova auto era il modello di punta della gamma offerta. Si differenziava dalla Humber Super Snipe per il tettuccio dell'abitacolo ricoperto in vinile, il cambio automatico e finiture lussuose. La gamma delle ammiraglie Humber fu ritirata dal gruppo Rootes nel 1967, inclusa l'Imperial."}
{"id": "2111987", "revid": "149727", "url": "https://it.wikipedia.org/wiki?curid=2111987", "title": "Poratz", "text": ""}
{"id": "2111988", "revid": "1543377", "url": "https://it.wikipedia.org/wiki?curid=2111988", "title": "Claude Grunitzky", "text": "Biografia.\nNato e cresciuto in gran parte a Lom\u00e9, \u00e8 discendente da una famiglia meticcia; gli antenati provengono dalla Polonia (allora in piccola parte nell'Impero Tedesco). Suo padre Otto Grunitzky \u00e8 ambasciatore per il Togo, mentre il prozio \u00e8 il presidente Nicolas Grunitzky. A 7 anni parte per gli Stati Uniti, dopo di che passa in Francia, dove inizia gli studi primari e secondari. A vent'anni inizia gli studi in Scienze Politiche. Studia poi finanza nel Regno Unito; appassionato di moda e cultura, inizia a scrivere per i giornali importanti. Nel 1995 a soli 24 anni fonda il Magazine \"True\" (che in seguito diventer\u00e0 \"Trace\"). Nel 1998 passa a New York dove conserva ancora l'edizione in inglese. Nel 2002 fonda \"Trace TV\", conserva la carica di presidente della compagnia. Fonda inoltre il movimento \"Transculturalisme\". Vive e lavora principalmente a New York."}
{"id": "2111990", "revid": "1522738", "url": "https://it.wikipedia.org/wiki?curid=2111990", "title": "Le favole della foresta", "text": " \u00e8 un anime basato su una serie di racconti pubblicati tra il 1910 e il 1920 da Thornton W. Burgess, prodotto da Mushi Productions e da Zuiyo Eizo che in seguito diventer\u00e0 Nippon Animation. \nLa serie di 52 episodi \u00e8 stata trasmessa per la prima volta dal network Fuji TV dal 7 gennaio 1973 al 30 dicembre 1973 e in Italia da Telemontecarlo nel 1979. "}
{"id": "2111991", "revid": "339392", "url": "https://it.wikipedia.org/wiki?curid=2111991", "title": "M\u00e4rkisch Oderland", "text": ""}
{"id": "2111992", "revid": "287204", "url": "https://it.wikipedia.org/wiki?curid=2111992", "title": "Daulatpur (India)", "text": " \nDaulatpur \u00e8 una suddivisione dell'India, classificata come \"nagar panchayat\", di 3.352 abitanti, situata nel distretto di Una, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 47' 52 N e 75\u00b0 59' 5 E e ha un'altitudine di 520 .\nSociet\u00e0.\nEvoluzione demografica.\nAl censimento del 2001 la popolazione di Daulatpur assommava a 3.352 persone, delle quali 1.685 maschi e 1.667 femmine. I bambini di et\u00e0 inferiore o uguale ai sei anni assommavano a 373, dei quali 198 maschi e 175 femmine. Infine, coloro che erano in grado di saper almeno leggere e scrivere erano 2.647, dei quali 1.381 maschi e 1.266 femmine."}
{"id": "2111995", "revid": "1442080", "url": "https://it.wikipedia.org/wiki?curid=2111995", "title": "Larus thayeri", "text": "Il gabbiano di Thayer (Larus thayeri Brooks, WS, 1915) \u00e8 un uccello della famiglia dei Laridi.\nSistematica.\n\"Larus thayeri\" non ha sottospecie, \u00e8 monotipico.\nDistribuzione e habitat.\nQuesto gabbiano vive in Messico e nel sud degli Stati Uniti, dalla California al Texas."}
{"id": "2111996", "revid": "120936354", "url": "https://it.wikipedia.org/wiki?curid=2111996", "title": "(citocromo c)-lisina N-metiltransferasi", "text": "La (citocromo c)-lisina N-metiltransferasi \u00e8 un enzima appartenente alla classe delle transferasi, che catalizza la seguente reazione:\nL'enzima fa parte di un gruppo che metila altre proteine, di cui fa parte anche la istone-lisina \"N\"-metiltransferasi ( e la calmodulina-lisina \"N\"-metiltransferasi ()."}
{"id": "2111999", "revid": "287204", "url": "https://it.wikipedia.org/wiki?curid=2111999", "title": "Gagret", "text": " \nGagret \u00e8 una suddivisione dell'India, classificata come \"nagar panchayat\", di 3.180 abitanti, situata nel distretto di Una, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 40' 0 N e 76\u00b0 4' 0 E e ha un'altitudine di 438 .\nSociet\u00e0.\nEvoluzione demografica.\nAl censimento del 2001 la popolazione di Gagret assommava a 3.180 persone, delle quali 1.685 maschi e 1.495 femmine. I bambini di et\u00e0 inferiore o uguale ai sei anni assommavano a 352, dei quali 196 maschi e 156 femmine. Infine, coloro che erano in grado di saper almeno leggere e scrivere erano 2.565, dei quali 1.402 maschi e 1.163 femmine."}
{"id": "2112009", "revid": "1610933", "url": "https://it.wikipedia.org/wiki?curid=2112009", "title": "Gabbiano di Thayer", "text": ""}
{"id": "2112010", "revid": "1543377", "url": "https://it.wikipedia.org/wiki?curid=2112010", "title": "Booker T. Washington", "text": "Affrancato dalla schiavit\u00f9 quando era ancora un bambino, dopo aver svolto diversi umili lavori nella Virginia Occidentale riusc\u00ec a riscattarsi grazie alla buona istruzione conseguita presso la Hampton University e il Seminario Weyland. Su raccomandazione del fondatore della Hampton Samuel C. Armstrong, ancora in giovane et\u00e0 divent\u00f2 il primo direttore del nuovo Tuskegee Institute, che allora era una scuola per diventare insegnanti riservata agli afroamericani.\nWashington credeva che l'istruzione avesse un ruolo cruciale perch\u00e9 i cittadini afroamericani potessero risalire nella scala sociale e nelle strutture economiche degli Stati Uniti. Divent\u00f2 celebre a livello nazionale come portavoce e leader della comunit\u00e0 nera. Nonostante il suo approccio non-conflittuale fosse criticato da alcuni altri leader afroamericani (soprattutto W.E.B. Du Bois che lo etichett\u00f2 come \"Il Grande Accomodatore\"), riusc\u00ec a stringere buoni rapporti con grandi filantropi come Anna T. Jeanes, Henry Huddleston Rogers (e l'amico di questi Mark Twain), Julius Rosenwald e la Famiglia Rockefeller, che finanziarono con milioni di dollari la Hampton e il Tuskagee Institute e contribuirono a pagare gli studi a centinaia di bambini neri del sud degli Stati Uniti, oltre a donare fondi per sostenere cause legali contro la segregazione razziale e la revoca del diritto di voto.\nWashington ricevette lauree honoris causa dal Dartmouth College e dall'Universit\u00e0 Harvard e fu il primo nero ad essere ospitato dal presidente degli Stati Uniti alla Casa Bianca. Dal 1895 al giorno della sua morte fu considerato l'afroamericano pi\u00f9 potente della nazione; numerose scuole e edifici pubblici in tutto il paese sono stati battezzati con il suo nome.\nCarriera.\nWashington nacque schiavo da Jane, una schiava nera della piantagione Burroughs, nel sud-ovest della Contea di Franklin in Virginia. Non conobbe quasi per nulla suo padre, che era un bianco. Le sue origini lo rendevano un \"mezzosangue\", ma con il sistema legale di caste dell'epoca dello schiavismo venne classificato tra gli schiavi neri. Alcuni padri bianchi si preoccupavano che i loro figli naturali come Washington ricevessero un'istruzione o fossero addestrati per diventare artigiani, talvolta concedevano la libert\u00e0 sia alla madre che al bambino, ma il suo non lo fece.\nLui, i fratelli e la madre ottennero la libert\u00e0 dopo la guerra di secessione, formalmente grazie al XIII emendamento. Dopo aver lavorato nelle miniere di sale e di carbone della Virginia Occidentale per diversi anni, Washington riusc\u00ec ad entrare all'Hampton Institute, che era stato fondato per dare un'istruzione agli schiavi liberati e che poi divent\u00f2 la Hampton University. L\u00ec si impegn\u00f2 a fondo negli studi e frequent\u00f2 in seguito il Seminario Wayland per perfezionare la propria preparazione come insegnante. Nel 1881 il presidente di Hampton Samuel C. Armstrong lo raccomand\u00f2 perch\u00e9 diventasse il primo direttore del Tuskegee Institute, la nuova scuola normale fondata in Alabama. Continu\u00f2 a guidare quella che poi diventer\u00e0 la Tuskegee University per il resto della sua vita.\nTra il 1890 e il 1915 Washington fu il personaggio pi\u00f9 importante della comunit\u00e0 afroamericana, specialmente dopo aver pronunciato il celebre \"Discorso di Atlanta\" del 1895. Venne visto da molti politici, e in generale dal pubblico, come il pi\u00f9 popolare portavoce dei cittadini afroamericani. Rappresentando l'ultima generazione di leader neri nati in schiavit\u00f9, fu generalmente percepito come un credibile sostenitore della campagna per l'istruzione degli ex-schiavi nel sud del periodo post-ricostruzione dove erano state promulgate le cosiddette \"Leggi Jim Crow\". Nel corso degli ultimi 20 anni della sua vita mantenne il proprio ruolo grazie ad una rete diffusa in tutto il paese di sostenitori, tra cui insegnanti neri, ministri di culto, editori e uomini d'affari, specialmente quelli di orientamento \"liberal\" riguardo alle problematiche sociali. Riusc\u00ec ad entrare in contatto con i principali leader politici e con grandi filantropi e venne gratificato di varie lauree honoris causa. I critici chiamarono la sua rete di sostenitori la \"\"Macchina di Tuskagee\".\nNell'ultimo periodo della sua carriera Washington fu criticato dai capi della NAACP, fondata nel 1909. In particolare da W.E.B. Du Bois, che cercava di mantenere una linea pi\u00f9 dura e intransigente per l'attivismo nero nell'intento di ottenere i diritti civili loro negati. Du Bois defin\u00ec Washington \"Il Grande Accomodatore\". La risposta di Washington fu che lo scontro poteva solo portare al disastro per i neri, che erano in netta minoranza. Egli credeva che la collaborazione con i bianchi che appoggiavano la loro causa fosse l'unico modo, a lungo andare, di vincere il razzismo diffuso. Washington segretamente contribu\u00ec finanziariamente in maniera sostanziale alla conduzione delle cause legali contro la segregazione razziale e contro la revoca del diritto di voto ai neri. Investito di un ruolo pubblico, pensava di poter ottenere di pi\u00f9 per mezzo di compromessi con le realt\u00e0 sociali dell'epoca della segregazione razziale. Washington chiaramente aspirava ad un futuro migliore per gli afroamericani. Grazie alla propria esperienza personale sapeva che una buona istruzione era un potente strumento per ciascun individuo per conquistare poi collettivamente quel futuro migliore.\nLa filosofia di Washington e il suo instancabile lavoro sul problema dell'istruzione lo aiutarono ad ottenere l'appoggio sia morale che economico di molti tra i pi\u00f9 grandi filantropi bianchi dell'epoca. Divent\u00f2 amico di uomini come il magnate Henry Huttleston Rogers, proprietario della Standard Oil, il presidente di Sears, Roebuck and Company Julius Rosenwald e George Eastman, l'inventore fondatore della Kodak. Costoro, e molte altre persone facoltose sostennero la sua causa, finanziando tra le altre cose la Hampton e la Tuskagee. Tutte le scuole originariamente erano state create per produrre nuovi insegnanti, tuttavia spesso i diplomati quando tornavano nelle loro comunit\u00e0 di origine, nel sud impoverito, vi trovavano ben poche scuole e strumenti educativi con cui lavorare.\nPer soddisfare queste esigenze, Washington coordin\u00f2 la propria rete di filantropi in un programma di raccolta fondi che sostenesse la costruzione di numerose scuole pubbliche in zone rurali per aiutare i bambini neri del sud. Tali sforzi portarono alla creazione di pi\u00f9 di 5.000 scuole e ad un concreto aiuto per il miglioramento delle condizioni dei neri in tutto il sud degli Stati Uniti tra la fine del XIX e l'inizio del XX secolo. La scuola locale era spesso fonte di grande orgoglio per le comunit\u00e0 e rappresentava un valore incalcolabile per le famiglie afroamericane in un periodo in cui la miseria e la segregazione limitavano enormemente le possibilit\u00e0 future dei loro figli. Anche dopo la morte di Washington, negli anni trenta, il numero di scuole rurali continu\u00f2 a crescere grazie al denaro proveniente dal Rosenwald Fund,\nWashington si adoper\u00f2 moltissimo per riuscire a migliorare i rapporti sociali e lavorativi tra le diverse razze. La sua autobiografia, \"Up From Slavery\", pubblicata per la prima volta nel 1901, \u00e8 tuttora un libro assai letto negli Stati Uniti.\nBiografia.\nL'infanzia, la libert\u00e0 e l'istruzione.\nBooker T. Washington nasce il 5 aprile 1856 nella fattoria Burroghs a Hale's Ford, in Virginia, a pochi chilometri di distanza da Roanoke. Sua madre Jane \u00e8 una schiava nera che lavora come cuoca, mentre suo padre \u00e8 un proprietario di piantagione bianco rimasto sconosciuto. Secondo le leggi del tempo, la condizione delle madre significa che Booker nasce schiavo. La \"T\" del suo nome sta per \"Taliaferro\", il cognome del suo proprietario.\nWashington cos\u00ec ricorda il momento della sua emancipazione, avvenuta all'inizio del 1865:\nNell'estate del 1865, quando ha nove anni, la madre manda Booker, il fratello John e la sorella Amanda a Malden, nella Contea di Kanawha in Virginia Occidentale, perch\u00e9 vivessero con il patrigno, Washington Ferguson. Sua madre ha un ruolo molto importante per la sua istruzione: anche se \u00e8 analfabeta gli compra degli abecedari, incoraggiandolo a leggere. Lo iscrive quindi alla scuola elementare, dove Booker assume il cognome di \"Washington\" perch\u00e9 si accorge che gli altri bambini hanno pi\u00f9 di un nome. Quando il maestro lo chiama e gli chiede il suo nome risponde: \"Booker Washington! Come se fossi stato chiamato cos\u00ec per tutta la mia vita\"\" Lavora insieme alla madre e ad altri neri liberi come imballatore di sale e in una miniera di carbone. I soli altri lavori disponibili per i neri all'epoca erano quelli in ambito agricolo. Viene ingaggiato come cameriere da Viola Ruffner, moglie del generale Lewis Ruffner, che era il proprietario della fabbrica di sale e della miniera. Molti altri prima di lui in quel ruolo non erano riusciti ad accontentare l'esigente signora Ruffner, ma la diligenza di Booker si dimostra all'altezza del compito. Incoraggiato dalla signora Ruffner, il giovane Booker frequenta la scuola ed impara a leggere e scrivere. Presto raggiunge un livello di istruzione superiore a quello degli altri membri della sua comunit\u00e0.\nDopo aver lasciato Malden all'et\u00e0 di sedici anni, Washington si iscrive all'Hampton Normal and Agricultural Institute di Hampton. Gli studenti dotati di scarsi mezzi economici come lui possono svolgere del lavori presso la scuola per mantenersi e pagare la retta. La scuola normale di Hampton era stata fondata per addestrare nuovi insegnanti, dal momento che l'istruzione era stata individuata come un'esigenza primaria per la comunit\u00e0 nera. I suoi fondatori erano gruppi religiosi e personalit\u00e0 come, tra gli altri, il quacchero William Jackson Palmer. \nIl lavoro e gli studi ad Hampton lo salvano da una vita di lavori umili e manuali. Dal 1878 al 1879 frequenta il Seminario Weyland a Washington D.C. e ritorna quindi ad insegnare ad Hampton. Ben presto il direttore di Hampton Samuel C. Armstrong lo raccomanda per occupare il posto di primo direttore del Tuskegee Institute, una scuola simile a quella che era stata appena fondata in Alabama.\nInsieme a W.E.B. Du Bois contribuisce all'organizzazione della \"Negro exhibition\" presso l'esposizione universale di Parigi del 1900, dove vengono esposte fotografie, scattate dal suo amico Frances Benjamin Johnston, che ritraggono i giovani allievi neri dell'Hampton Institute. L'esposizione serve a mostrare al pubblico il contributo positivo che gli afroamericani davano alla societ\u00e0 statunitense.\nLa scuola normale e industriale di Tuskegee.\nLewis Adams e gli altri organizzatori del Tuskegee Normal and Industrial Institute trovano il dinamico direttore che cercavano nel venticinquenne Booker T. Washington. In forza della pressante raccomandazione di Armstrong lo assumono anche se quel tipo di ruolo fino ad allora era sempre stato assegnato ad un bianco. Washington \u00e8 convinto che dandosi da fare le persone possano riuscire a passare dalla povert\u00e0 alla ricchezza. La nuova scuola apre il 4 luglio 1881 e inizialmente occupa gli spazi che riesce ad affittare da una chiesa locale. L'anno seguente Washington acquista una vecchia piantagione, che diventa cos\u00ec la sede permanente del campus. Sotto la sua direzione gli studenti letteralmente costruiscono la propria scuola: costruiscono le aule, i capannoni e le altre dipendenze. Coltivano quindi da soli la terra per il raccolto ed allevano il bestiame, rendendosi autosufficienti per la maggior parte delle necessit\u00e0 primarie. Sia gli allievi che le allieve devono apprendere sia lezioni teoriche che abilit\u00e0 pratiche. La Tuskagee si serve di tutte queste attivit\u00e0 per insegnare agli studenti capacit\u00e0 fondamentali che al loro ritorno sarebbero servite nelle comunit\u00e0 nere rurali del sud. La scuola in seguito si sviluppa fino a diventare l'attuale Tuskegee University.\nLa scuola fornisce una preparazione ed un'istruzione accademica ai futuri insegnanti, ma pone una particolare attenzione a che i maschi neri apprendano delle abilit\u00e0 tecniche, come la carpenteria e l'arte muraria, che sarebbero state loro molto utili nelle loro zone di provenienza. L'organizzazione dell'istituto dimostra quali siano i desideri di Washington per gli appartenenti alla sua razza. La sua teoria \u00e8 che fornendo alla societ\u00e0 delle capacit\u00e0 lavorative di cui ha bisogno, gli afroamericani possono trovare il proprio ruolo, prendendo una strada che porter\u00e0 alla loro accettazione da parte dei bianchi. Crede che i neri alla fine riusciranno a diventare membri della societ\u00e0 a pieno titolo dimostrando di essere cittadini americani responsabili e affidabili. Washington rimane alla guida della scuola fino alla morte, che lo coglie nel 1915. In quel momento la Tuskegee ha un bilancio di 1,5 milioni di dollari, una cifra enorme paragonata allo stanziamento annuale di 2.000 dollari con cui era stata fondata.\nI matrimoni e i figli.\nWashington si sposa tre volte. Nella sua autobiografia \"Up from Slavery\" riconosce a ciascuna delle tre mogli di aver dato il loro contributo alla sviluppo della Tuskegee, e afferma che non sarebbe riuscito ad avere i successi che ha avuto senza di loro.\nLa prima moglie \u00e8 Fannie N. Smith, da Malden in Virginia Occidentale, la stessa cittadina in cui Washington ha vissuto dai nove ai sedici anni e dove ha mantenuto legami per tutta la vita. La coppia si sposa nell'estate del 1882 e hanno una figlia, Portia M. Washington. Fannie muore nel maggio del 1884.\nSposa quindi, nel 1885, Olivia A. Davidson. La Davidson \u00e8 nata in Ohio ed ha studiato alla Hampton University e alla Massachusetts State Normal School di Framingham, in Massachusetts. Prima di andare a lavorare alla Tuskegee, dove incontra Washington, insegna in Mississippi e in Tennessee. A Tuskagee diventa la sua assistente e quindi lo sposa. Hanno due figli, Booker T. Washington Jr. e Ernest Davidson Washington. Muore nel 1889.\nNel 1893 sposa in terza nozze Margaret James Murray. Lei viene dal Mississippi e si \u00e8 laureata alla Fisk University, un altro storico college nero. Lei e Booker non hanno figli, ma Margaret alleva quelli avuti in precedenza dal marito. Sopravvive a Washington e muore nel 1925.\nLa politica.\nL'inizio del \"Compromesso di Atlanta\", discorso di Booker T. Washington, tenuto alla Cotton States and International Exposition del 1895.\nIl discorso del 1895, tenuto alla Fiera internazionale di Atlanta venne accolto con grande favore dalla comunit\u00e0 afroamericana e dai bianchi di orientamento liberal sia del nord che del sud. In quel momento ottenne anche il sostegno di W.E.B. Du Bois, ma anni dopo i due entrarono in contrasto. Washington apprezzava il modello di istruzione ad orientamento professionale a cui all'epoca poteva accedere la maggioranza degli afroamericani. Du Bois invece voleva che i neri avessero lo stesso tipo di istruzione, pi\u00f9 classica e orientata verso le arti liberali, dei bianchi, e credeva che una \u00e9lite che chiamava \"Il Decimo di Talento\", sarebbe riuscita a migliorarsi tanto da guidare la propria gente alla conquista di una pi\u00f9 ampia variet\u00e0 di occupazioni. Entrambi i leader, comunque, cercavano di definire i metodi pi\u00f9 adatti per migliorare le condizioni della comunit\u00e0 afroamericana del dopo guerra civile. Anche se pubblicamente non si esponeva, Washington in forma riservata raccolse molti fondi per sostenere cause legali contro varie forme di discriminazioni razziali e di revoca del diritto di voto, come il caso \"Giles contro Harris\" che fu discusso di fronte alla Corte Suprema nel 1903.\nIn quell'epoca la comunit\u00e0 nera sosteneva compattamente il partito Repubblicano (Stati Uniti d'America). Gli stati del sud in pratica tra il 1890 e il 1908 avevano revocato il diritto di voto alla maggior parte dei neri e alla fascia pi\u00f9 povera di bianchi per mezzo di emendamenti costituzionali e statuti che creavano barriere per la registrazione dei votanti e per l'effettivo espletamento delle operazioni di voto. Un maggior numero di neri continu\u00f2 invece a votare nelle zone di confine e negli stati del nord. I capi nazionali del partito repubblicano si consultavano periodicamente con Washington sulle posizioni politiche dei neri in tutta la nazione.\nWashington strinse rapporti e collabor\u00f2 con molti politici bianchi e grandi industriali. Riteneva che la via pi\u00f9 sicura per i neri per riuscire alla fine a guadagnare gli stessi diritti dei bianchi fosse di dimostrare pazienza, laboriosit\u00e0, parsimonia e la propria utilit\u00e0, e diceva che quelle erano le chiavi per migliorare la condizione degli afroamericani negli Stati Uniti. Dal momento che avevano ottenuto l'emancipazione solo da poco tempo, credeva che non dovessero avere l'aspettativa di ottenere tutto e subito. Disse: \"Ho imparato che il successo deve essere misurato non solo dalla posizione che uno ha raggiunto nella vita, quanto dagli ostacoli che ha dovuto superare mentre tentava di ottenere il successo\".\nGli amici facoltosi e i benefattori.\nWashington si associ\u00f2 ai pi\u00f9 ricchi e potenti uomini d'affari della sua epoca. Era visto come un portavoce degli afroamericani e divent\u00f2 il tramite per la raccolta dei fondi per i programmi di educazione. Tra i suoi contatti c'erano diversi celebri personaggi, come Andrew Carnegie, William Howard Taft, John D. Rockefeller, Henry Huttleston Rogers, Julius Rosenwald, Robert Ogden, Collis P. Huntington e William Baldwin, che donarono grosse somme ad enti come i fondi Jeanes e Slater. Il risultato fu che grazie ai suoi sforzi furono fondate innumerevoli piccole scuole, e che i programmi stabiliti proseguirono per molti anni anche dopo la sua morte. Oltre ai ricchi, anche le comunit\u00e0 nere si mobilitarono, contribuendo alla creazione delle scuole donando il proprio tempo, il proprio lavoro e anche somme di denaro. Anche chiese come quella cattolica e metodista aiutarono le scuole nere dei primi due gradi.\nHenry Rogers.\nUn esempio significativo delle relazioni intessute da Washington fu la sua amicizia con l'industriale e finanziere miliardario Henry H. Rogers (1840-1909). Rogers era un uomo che si \u00e8 fatto da solo, e proveniente da una modesta famiglia della classe operaia era diventato uno dei capi della Standard Oil e uno degli uomini pi\u00f9 ricchi degli Stati Uniti. Verso il 1894 Rogers sent\u00ec Washington parlare al Madison Square Garden. Il giorno dopo lo contatt\u00f2 e gli chiese un incontro, nel corso del quale, raccont\u00f2 in seguito Washington, gli disse che era sorpreso che nessuno \"si fosse tolto il cappello\" dopo il suo discorso. L'incontro rappresent\u00f2 l'inizio di uno stretto rapporto che dur\u00f2 per pi\u00f9 di 15 anni. Anche se lui e il riservatissimo Rogers in effetti comparvero talvolta in pubblico come amici e Washington fu spesso ospite nell'ufficio newyorkese di Rogers, nella sua residenza estiva di Fairhaven e a bordo del suo yacht a vapore \"Kanawha\", lo scopo dei loro contatti non fu rivelato fino all'improvvisa morte di Rogers per un ictus nel maggio 1909.\nPoche settimane dopo, Washington inizi\u00f2 un tour di discorsi, pianificato in precedenza, lungo la linea della nuova Ferrovia della Virginia, una realizzazione dal costo di 40 milioni di dollari che era stata costruita quasi interamente grazie all'impiego di una consistente parte del patrimonio personale di Rogers. Washington viaggi\u00f2 sull'ultima carrozza personale del finanziere, la \"\"Dixie\", fermandosi a tenere discorsi in varie localit\u00e0, dove pi\u00f9 tardi i suoi accompagnatori dissero che era stato accolto calorosamente ad ogni fermata sia dai neri che dai bianchi.\nWashington rivel\u00f2 che Rogers aveva segretamente finanziato la costruzione di 65 scuole di campagna per afroamericani e donato consistenti somme per supportare il Tuskegee Institute e l'Hampton Institute. Spieg\u00f2 anche che Rogers aveva promosso anche vari programmi di raccolta fondi.\nAnna T. Jeanes.\nUn milione di dollari fu donato a Washington da Anna T. Jeanes (1822-1907) di Filadelfia nel 1907. il suo desiderio era, di costruire scuole elementari per neri nel sud del paese. Anche il suo contributo fu prezioso per raggiungere questo scopo fondando le scuole in zone in cui anche i bianchi vivevano in condizioni molto difficili.\nJulius Rosenwald.\nJulius Rosenwald (1862-1932) fu un altro facoltoso uomo che si era fatto da s\u00e9 con cui Washington instaur\u00f2 una collaborazione. Verso il 1908 Rosenwald, figlio di un commerciante di stoffe immigrato, era diventato comproprietario e presidente della Sears, Roebuck and Company a Chicago. Fu un altro filantropo la cui principale preoccupazione era il basso livello di istruzione degli afroamericani, specialmente quelli degli stati del sud.\nNel 1912 a Rosenwald fu chiesto di entrare a far parte del consiglio di amministrazione del Tuskegee Institute, ruolo che mantenne per il resto della sua vita. Finanzi\u00f2 la Tuskegee, in modo che Washington potesse sprecare meno tempo nei suoi viaggi alla ricerca di fondi e dedicasse pi\u00f9 tempo alla cura e alla gestione dell'istituto. Sempre nel 1912 Rosenwald finanzi\u00f2 un programma pilota che coinvolgeva sei piccole scuole dell'Alabama rurale, che furono progettate, costruite e aperte nel 1913 e 1914 sotto la supervisione della Tuskegee; il modello si dimostr\u00f2 di successo. Istitu\u00ec quindi il \"Fondo Rosenwald\". Il suo programma di costruzione di scuole fu uno dei pi\u00f9 vasti. Servendosi degli ottimi progetti architettonici realizzati dai professori del Tuskegee Institute, il Fondo Rosenwald spese pi\u00f9 di 4 milioni di dollari per costruire 4.977 scuole, 217 case per gli insegnanti e 163 negozi in 883 contee dal Maryland al Texas. Il Fondo Rosenwald si serv\u00ec del sistema dei \"matching funds\" e le comunit\u00e0 nere raccolsero pi\u00f9 di 4,7 milioni di dollari di aiuti per contribuire alla costruzione. Le scuole cos\u00ec realizzate furono denominate \"Scuole Rosenwald\". Per il 1932 le strutture potevano accogliere un terzo di tutti i bambini afroamericani iscritti a scuola nel sud degli Stati Uniti.\n\"Up from Slavery\" e l'invito alla Casa Bianca.\nCon l'intento di ispirare \"lo sviluppo commerciale, agricolo, culturale e industriale\"\" degli afroamericani, nel 1900 Washington fond\u00f2 la National Negro Business League (NNBL)\nQuando, nel 1901 fu pubblicata la sua autobiografia \"Up from Slavery\", il libro divent\u00f2 un bestseller ed ebbe un grosso impatto sulla comunit\u00e0 nera e sui suoi amici e alleati. In quell'anno Washington fu il primo afroamericano ad essere invitato alla Casa Bianca come ospite del Presidente Theodore Roosevelt.\nLa morte dopo una vita di superlavoro.\nNonostante tutti i suoi viaggi e il lavoro che lo portava in giro per il paese, Washington aveva comunque continuato a fare il direttore della Tuskegee. La sua salute and\u00f2 rapidamente deteriorandosi; ebbe un collasso mentre si trovava a New York e fu ricondotto a casa a Tuskegee, dove mor\u00ec il 14 novembre 1915 all'et\u00e0 di 59 anni. Le cause della morte non sono chiare, probabilmente una combinazione di una forma di esaurimento nervoso e di arteriosclerosi. Fu sepolto nel campus della Tuskegee university, vicino alla cappella dell'universit\u00e0.\nAll'epoca si credette che la morte fosse stata provocata da un'insufficienza cardiaca, aggravata dal superlavoro. Nel marzo 2006, con il permesso dei suoi discendenti, l'esame delle sue cartelle cliniche ha rivelato che probabilmente mor\u00ec a causa dell'ipertensione, dato suggerito dalla sua pressione sanguigna due volte pi\u00f9 elevata del normale.\nAlla sua morte il bilancio della Tuskegee era superiore a 1,5 milioni di dollari. La pi\u00f9 grande impresa della sua vita, istruire i neri del sud, era pienamente avviata e si stava ancora espandendo anche senza di lui."}
{"id": "2112012", "revid": "729019", "url": "https://it.wikipedia.org/wiki?curid=2112012", "title": "Malakoff-Rue \u00c9tienne Dolet", "text": "Malakoff \u2014 Rue \u00c9tienne Dolet \u00e8 una stazione della metropolitana di Parigi sulla linea 13, sta nel comune di Malakoff.\nLa stazione.\nSi tratta di una stazione di superficie all'aperto ed \u00e8 stata inaugurata il 9 novembre 1976.\nIl suo nome \u00e8 un omaggio a \u00c9tienne Dolet (1509-1546), editore ed umanista, autore dei \"Commentaires sur la langue latine et de po\u00e8mes\". Egli pubblic\u00f2 Marot e Rabelais. Considerato un eretico venne impiccato e bruciato a Parigi."}
{"id": "2112013", "revid": "921573", "url": "https://it.wikipedia.org/wiki?curid=2112013", "title": "Harris Savides", "text": "Biografia.\nNoto collaboratore dei registi David Fincher e Gus Van Sant, per quest'ultimo ha curato la fotografia della sua \"Trilogia della morte\" \"Gerry\", \"Elephant\" e \"Last Days\". \nPer Fincher ha lavorato in \"The Game - Nessuna regola\" e \"Zodiac\", inoltre ha curato la fotografia per il film \"The Yards\", \"Birth - Io sono Sean\", \"Il matrimonio di mia sorella\" e \"American Gangster\". Ha lavorato anche per il mondo della musica, sua \u00e8 la fotografia dei videoclip \"Rain\" e \"Bedtime Story\" di Madonna e \"Scream\" di Michael Jackson.\nDopo aver reso al meglio le atmosfere anni settanta in \"Zodiac\" e \"American Gangster\", torna a lavorare per Van Sant in \"Milk\".\nSi \u00e8 diplomato in fotografia e cinema presso la School of Visual Arts di New York, dove viveva assieme alla moglie, Medine, e alla figlia, Sophie. \nMuore il 9 ottobre 2012 qualche giorno dopo aver compiuto 55 anni dopo aver lottato a lungo contro un cancro al cervello."}
{"id": "2112016", "revid": "118031", "url": "https://it.wikipedia.org/wiki?curid=2112016", "title": "Booker Taliaferro Washington", "text": ""}
{"id": "2112017", "revid": "125279145", "url": "https://it.wikipedia.org/wiki?curid=2112017", "title": "Pietro II d'Alen\u00e7on", "text": "Figlio di Carlo II d'Alen\u00e7on e di Maria de la Cerda, fu conte d'Alen\u00e7on (Pietro II), di Perche e Porhoet. Succedette al fratello Carlo.\nBiografia.\nDivenuto cavaliere nel 1350, fu uno degli ostaggi inviati in Inghilterra nel 1360 in cambio di re Giovanni II, suo cugino, che era stato fatto prigioniero alla battaglia di Poitiers del 1356. Pietro torner\u00e0 in Francia solo nel 1370.\nStette sotto gli ordini di Giovanni di Berry, figlio del re, e combatt\u00e9 in Aquitania col fratello Roberto contro gli inglesi. Presero Limoges, ma fallirono ad Usson (1371). Combatt\u00e9 poi in Bretagna con Bertrand du Guesclin, e fu ferito assaltando Hennebont.\nNel 1388 accompagn\u00f2 re Carlo VI in una spedizione contro Guglielmo VI, duca di Gueldre e Juliers.\nMatrimonio e figli.\nPietro spos\u00f2 il 10 ottobre 1371 Marie Chamaillard (v.1345 - Argentan, 18 novembre 1425), viscontessa di Beaumont-au-Maine, Fresnay e Sainte-Suzanne, figlia di Guillaume Chamaillard, signore d'Anthenaise, e della viscontessa Marie de Beaumont-Brienne. Pietro e Marie ebbero:\nPietro ebbe inoltre un figlio illegittimo:"}
{"id": "2112019", "revid": "729019", "url": "https://it.wikipedia.org/wiki?curid=2112019", "title": "Ossido di indio-stagno", "text": "L'ossido di indio-stagno (pi\u00f9 precisamente ossido di indio drogato con stagno, soprattutto noto con l'acronimo ITO, dall'inglese \"Indium tin oxide\") \u00e8 una soluzione solida di ossido di indio (III) (In2O3) e ossido di stagno (IV) (SnO2), tipicamente in percentuale in peso intorno al 90% In2O3 e 10% SnO2. \u00c8 il pi\u00f9 impiegato ossido trasparente conduttivo per la fabbricazione di pellicole conduttive trasparenti (PCT).\n\u00c8 trasparente alla luce e incolore in forma di sottile pellicola, mentre in grandi quantit\u00e0 presenta un colore dal giallo pallido al verde dipendente dalla concentrazione di drogante. Ha propriet\u00e0 di riflettere radiazioni nella regione dell'infrarosso come un normale metallo. La caratteristica principale dell'ossido di indio-stagno \u00e8 la combinazione di buona conducibilit\u00e0 elettrica e trasparenza ottica.\nEsso \u00e8 essenzialmente formato da un drogaggio sostitutivo di atomi In+3 dalla struttura cubica tipo bixbyite nel In2O3, con atomi di stagno.\nLo stagno forma cos\u00ec un legame interstiziale con l'ossigeno ed esiste sia sotto forma di SnO che SnO2, presentando quindi rispettivamente una valenza +2 e +4.\nQuesto stato di valenza ha una diretta connessione con la conduttivit\u00e0 finale dell'ITO.\nLo stato di valenza pi\u00f9 basso risulta in una netta riduzione nella concentrazione di portatori di carica, poich\u00e9 un buco creato nella struttura ed esso si comporta come una trappola e riduce la conducibilit\u00e0.\nDall'altro lato una predominanza dello stato SnO2 si comporta come un donatore di tipo n (n sta per negativo) fornendo elettroni alla banda conduttiva. Comunque nell'ossido di indio-stagno sia lo stagno sostitutivo che la lacuna di ossigeno contribuisce all'alta conduttivit\u00e0 e il materiale potrebbe essere rappresentato come In2-xSnxO3-2x. Pellicole di ITO hanno un parametro di reticolo vicino all'In2O3 tra 10,12 e 10,31 \u00c5.\nL'alta trasmittanza ottica delle pellicole di ITO \u00e8 la diretta conseguenza dell'essere un semiconduttore con una largo divario di banda generalmente maggiore di 3,75 eV. La fondamentale soglia di assorbimento normalmente giace nella finestra solare dell'ultravioletto e si sposta a pi\u00f9 basse lunghezze d'onda con l'aumento della concentrazione di portatori di carica.\nQuindi un compromesso va trovato nella deposizione, siccome l'alta concentrazione di portatori di carica aumenta la conduttivit\u00e0, ma diminuisce la sua trasparenza.\nPer questo anche la scelta della tecnica di deposizione pu\u00f2 cambiare i parametri fisici del materiale.\nSottili strati di ossido di indio-stagno sono comunemente depositati su varie superfici tramite evaporazione con fascio elettronico (EB-PVD), deposizione fisica da vapore, rivestimento per immersione, rivestimento per rotazione o varie tecniche di deposizioni a spruzzo.\nUsi.\nITO \u00e8 principalmente usato per fare rivestimenti trasparenti e conduttivi al tempo stesso per schermi a cristalli liquidi, schermi piatti, schermi al plasma, schermi tattili, applicazioni ad inchiostro elettronico, diodi organici ad emissione di luce, cellule fotovoltaiche, rivestimenti antistatici e scudi anti-interferenze elettromagnetiche. Nei diodi organici ad emissione di luce, l'ossido di indio-stagno \u00e8 usato come anodo.\nL'ITO \u00e8 anche usato per svariati rivestimenti ottici, in particolare per rivestimenti a riflessione di infrarossi (specchio caldo) in campo architettonico, meccanico, e vetri per lampade a vapori di sodio.\nAltri usi includono rilevatori di gas, elettroinumidimento\nin dielettrici, e riflettori di Bragg per diodi laser a cavit\u00e0 verticale emettenti dalla superficie.\nUn Estensimetro a sottili pellicole di ossido di indio-stagno pu\u00f2 operare a temperature fino a 1400\u00a0\u00b0C e pu\u00f2 essere usato in ambienti estremi, per esempio in turbine a gas, motori a reazione, e motori a razzo.\nQuesto materiale ha anche la capacit\u00e0 di essere modellato con la possibilit\u00e0 di formare microscopiche strutture tridimensionali, cos\u00ec da estendere la superficie disponibile delle pellicole, pur mantenendo invariato il volume totale occupato. Sono state prodotte pellicole nanostrutturate utilizzando templati o partendo da nanoparticelle di ITO o tramite sol-gel. Tali strutture sono sfruttate per l'ancoraggio di molecole opto- ed electroactive, che capaci di rispondere ad uno stimolo esterno di luce o elettrico, generano un segnale a sua volta luminoso o elettrico che pu\u00f2 essere applicato in celle fotovoltaiche o in sensori optoelettronici.\nAlternative.\nA causa degli alti costi e della limitata disponibilit\u00e0 di indio, della fragilit\u00e0 e mancanza di flessibilit\u00e0 degli strati di ossido di indio-stagno, e degli elevati costi delle tecniche di deposizione che richiedono alte temperature e a volte alti livelli di vuoto, sono state cercate numerose alternative. Rivestimenti a base di nanotubi di carbonio conduttivi sono un promettente sostituto. Questi rivestimenti sono stati sviluppati per le loro caratteristiche di bassi costi e maggior resistenza meccanica.\nPolimeri quali il poli(3,4-etilendiossitiofene) (PEDOT) e il poli(3,4-etilenediossitiofene) poli(stirenesulfonato) (PEDOT: PSS) sono considerati promettenti alternative nonostante la loro degradazione se esposti a radiazioni ultraviolette, e sono prodotti da aziende quali Agfa e H.C. Starck.\nPer rimanere nel campo degli ossidi metallici, alternative all'ossido di indio-stagno sono reputati l'ossido di zinco drogato con alluminio e l'ossido di stagno recante droganti di tipo \"n\" come fluoro e antimonio. Nuovi studi stanno cercando di aumentare la percentuale di stagno presente nella struttura dell'ITO pur mantenendone intatte le caratteristiche di conduttivit\u00e0 e trasparenza ottica."}
{"id": "2112020", "revid": "25152", "url": "https://it.wikipedia.org/wiki?curid=2112020", "title": "Harold Gatty", "text": ""}
{"id": "2112039", "revid": "287204", "url": "https://it.wikipedia.org/wiki?curid=2112039", "title": "Jawalamukhi", "text": " \nJawalamukhi \u00e8 una suddivisione dell'India, classificata come \"nagar panchayat\", di 4.931 abitanti, situata nel distretto di Kangra, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 31\u00b0 52' 60 N e 76\u00b0 19' 0 E e ha un'altitudine di 609 .\nSociet\u00e0.\nEvoluzione demografica.\nAl censimento del 2001 la popolazione di Jawalamukhi assommava a 4.931 persone, delle quali 2.581 maschi e 2.350 femmine. I bambini di et\u00e0 inferiore o uguale ai sei anni assommavano a 604, dei quali 306 maschi e 298 femmine. Infine, coloro che erano in grado di saper almeno leggere e scrivere erano 3.811, dei quali 2.094 maschi e 1.717 femmine."}
{"id": "2112040", "revid": "729019", "url": "https://it.wikipedia.org/wiki?curid=2112040", "title": "Malakoff-Plateau de Vanves", "text": "Malakoff \u2014 Plateau de Vanves \u00e8 una stazione della metropolitana di Parigi sulla linea 13, sita nel comune di Malakoff.\nLa stazione.\nLa stazione venne inaugurata nel 1976 ed \u00e8 una stazione sotterranea."}
{"id": "2112043", "revid": "729019", "url": "https://it.wikipedia.org/wiki?curid=2112043", "title": "Tranvia Milano-Limbiate", "text": "La tranvia Milano-Limbiate \u00e8 una tranvia interurbana che collega il capoluogo lombardo, quartiere di Comasina, a Limbiate. Dal 1939 \u00e8 gestita dall'ATM di Milano che la identifica come \"linea 179\".\nStoria.\nLa linea nacque nel 1882 come tranvia interurbana a trazione equina che collegava Milano, presso Porta Volta, ad Affori, allora comune autonomo. L'impianto era gestito dalla Societ\u00e0 Anonima degli Omnibus (SAO).\nLa Edison e l'elettrificazione.\nL'esercizio tranviario fu rilevato dalla Edison a seguito dell'atto di concessione firmato con la Provincia di Milano il 5 luglio 1900: la Deputazione provinciale era intenzionata a favorire l'elettrificazione delle ippovie concesse alla SAO sulla falsariga di quanto avvenuto qualche anno prima con le tranvie urbane. La Edison avvi\u00f2 immediatamente i lavori e la nuova linea, alimentata a 600 volt in corrente continua, fu aperta il 7 settembre. La sottostazione elettrica di alimentazione, detta della \"Fontana\", era posta nei pressi di piazzale Maciachini.\nCon il Regio Decreto 4 aprile 1912, n. 380, la Edison fu autorizzata a costruire il prolungamento tra Affori e Varedo. I lavori prevedevano la costruzione di una rimessa dotata di sottostazione elettrica presso il capolinea di Varedo e di un sovrappasso, con pendenza massima del 40 per mille, necessario a scavalcare la ferrovia Milano-Asso in corrispondenza dell'attuale sottopasso stradale di via Comasina. La linea fu aperta il 15 novembre 1915.\nLa Edison era intenzionata a prolungare la tranvia fino alla frazione di Mombello di Limbiate, nei pressi dell'ospedale psichiatrico. La costruzione del nuovo tronco fu autorizzato con Regio Decreto 7 maggio 1919, n. 6037, e fu aperto all'esercizio il 1\u00ba febbraio 1920.\nLa gestione STEL.\nIl 30 dicembre 1919 la Milano-Varedo pass\u00f2 in gestione alla Societ\u00e0 Trazione Elettrica Lombarda (STEL). Negli anni venti la nuova societ\u00e0 esercente trasfer\u00ec la quasi totalit\u00e0 del percorso su sede riservata protetta da un cordolo (marciatram). Nel 1924 ottenne dalla Edison la gestione della Varedo-Limbiate.\nNel 1932 fu aperta una diramazione, lunga 700 metri, che si staccava dall'abitato di Affori per giungere a Bruzzano. L'autorizzazione alla sua costruzione fu ottenuta con Regio Decreto 17 novembre 1932, n. 1525, mentre l'esercizio fu avviato alla fine dello stesso anno. Il capolinea fu allungato da porta Volta all'anello di piazzale Marengo, transitando per via Legnano.\nL'epoca ATM.\nCon l'Atto Rivolta, ratificato il 30 giugno 1939, la gestione della linea pass\u00f2 all'ATM di Milano.\nNel 1952 la Milano-Limbiate fu oggetto di numerose varianti di tracciato:\nNel 1958, per problemi dovuti all'acclivit\u00e0 del sovrappasso che era stato costruito in quel periodo sulla stazione di Milano Porta Nuova, il capolinea fu arretrato in via Valtellina.\nNel 1959 l'Ufficio Tecnico dell'ATM present\u00f2 il progetto delle \"linee celeri della Brianza\" il cui obiettivo era di sostituire le tranvie per Limbiate e per Carate con moderne metrotranvie. In particolare il progetto della Milano-Limbiate prevedeva di sviluppare la linea in sede propria, a poca distanza dal tracciato tranviario originale. Era inoltre prevista una diramazione che dalla fermata di Cassina Amata giungesse a Garbagnate. Il progetto non ebbe la necessaria copertura finanziaria per poter essere realizzato, tuttavia sul finire degli anni sessanta l'ATM svolse alcuni lavori di sterro lungo via Enrico Fermi e viale Rubicone per predisporre il tracciato della linea celere per Limbiate. A conclusione di quei lavori, la municipalizzata decise di trasferire la tranvia dal percorso su marciatram di viale Rubicone a quello in sede propria costruito per la linea celere.\nNel 1961 la Milano-Bruzzano fu classificata come tranvia urbana e numerata come \"Linea 9\".\nIl completamento della linea celere dell'Adda (Milano-Gorgonzola), all'inizio degli anni settanta, comport\u00f2 il trasferimento presso il deposito di Varedo di alcune motrici \"Reggio Emilia\" che operavano sulla tranvia Milano-Vaprio e che da allora divvennero presenza abituale sulla linea. La decisione di sopprimere anche la tranvia tra Gorgonzola e Vaprio d'Adda e la Milano-Vimercate, tra il 1978 e il 1982, comport\u00f2 il trasferimento del materiale Bloccato che era stato concepito per le Celeri dell'Adda.\nIl lungo declino.\nIl 12 aprile 1999 fu soppresso il tratto urbano della tranvia tra il capolinea di \"Milano via Valtellina\" e il raddoppio di \"Affori via Vincenzo da Seregno\", a causa dell'allargamento dei cantieri per la costruzione della linea M3 presso piazzale Maciachini. A partire dalla stessa data le corse serali furono sostituite da un servizio automobilistico collegante la stazione Zara della linea M3 con la fermata tranviaria di \"Limbiate Ospedale\".\nNel 2006 una gara d'appalto fu bandita per la ricostruzione della linea secondo gli standard di una metrotranvia, ma l'idea venne ben presto rinviata in assenza delle risorse economiche necessarie al progetto; tanto che il 28 giugno 2009, il servizio festivo fu soppresso e sostituito da autocorse sostitutive.\nDue anni dopo, il nuovo capolinea venne attestato nel quartiere della Comasina nei pressi dell'omonima fermata della linea M3, mediante un'apposita variante. La tratta lungo viale Rubicone fino a via Vincenzo da Seregno fu dismessa il 17 marzo, quando il capolinea venne provvisoriamente trasferito da Affori alla fermata di \"Milano Max Meyer\". L'apertura del nuovo capolinea di \"Milano Comasina M3\" avvenne il 29 dello stesso mese.\nIl 14 maggio del 2012, data la mancanza delle caratteristiche sufficienti a garantire in sicurezza l'esercizio tranviario e su imposizione dell'Ufficio speciale trasporti a impianti fissi (USTIF), il servizio fu sospeso e sostituito da un'autolinea, con la condizione di poter riprendere nel caso gli enti preposti effettuassero i lavori di messa in sicurezza della tranvia secondo i dettami imposti dall'Ufficio Speciale. Parte di tali lavori furono svolti tra giugno e ottobre, per cui il 15 ottobre l'USTIF, verificate le condizioni di sicurezza, autorizz\u00f2 la ripresa dell'esercizio a partire dal 22 dello stesso mese. Inizialmente il servizio venne svolto dal luned\u00ec al venerd\u00ec, allo scopo di consentire, durante il fine settimana, il completamento dei lavori di manutenzione. In seguito, a partire dal 15 dicembre dello stesso anno, fu riattivato anche per la giornata del sabato.\nDal 12 giugno 2017, per agevolare lo svolgimento di importanti lavori di manutenzione della linea e dei mezzi, l'esercizio tranviario fu nuovamente sospeso e sostituito da autocorse fino all'11 settembre, quando il servizio \u00e8 ripreso parzialmente per coprire le fasce orarie di punta \"6.00-10.00/16.30-21.00\", dal luned\u00ec al sabato. Durante i mesi di stop sono stati messi in sicurezza gli attraversamenti carrabili privati presenti lungo la linea, potenziati gli impianti di asservimento semaforico agli incroci stradali giudicati pericolosi, sostituite le traversine ammalorate e riqualificate alcune fermate principali (ulteriori lavori ai binari e alle intersezioni stradali, tra cui l'eliminazione di alcuni avvisi acustici a campanella con dei semafori, sono stati eseguiti nell'anno 2019).\nPer il futuro \u00e8 prevista la trasformazione dell'infrastruttura in metrotranvia: anche in tale ottica si inscrive il bando di ATM per l'acquisto di nuove vetture tranviare, aggiudicato nel 2020 alla ditta svizzera Stadler, da destinare sia alla Milano-Limbiate sia alla riqualificata Milano-Seregno.\nCaratteristiche.\nLa linea \u00e8 una tranvia a binario singolo a scartamento ordinario tranviario da 1.445\u00a0mm. La trazione \u00e8 elettrica a 600 volt in corrente continua. Lungo la linea sono presenti alcuni raddoppi, per permettere l'incrocio dei convogli che procedono in direzioni opposte.\nI raddoppi attuali sono siti a Cormano (localit\u00e0 Molinazzo), Cassina Amata e Varedo, oltre ai due capilinea.\nLa circolazione dei convogli \u00e8 regolata dal Dirigente Unico con sede in Milano (via Monterosa). La sicurezza della circolazione nelle stazioni e lungo la linea \u00e8 garantita dal capotreno che interviene nel controllo degli incroci.\nDall'11 settembre 2017, su richiesta esplicita dell'USTIF, l'infrastruttura risulta ora suddivisa in tre sezioni d'esercizio, ben delineate da appositi cartelli colorati.\nLa tranvia \u00e8 inoltre dotata di un deposito per la rimessa dei mezzi tranviari, collocato nel territorio comunale di Varedo."}
{"id": "2112044", "revid": "298229", "url": "https://it.wikipedia.org/wiki?curid=2112044", "title": "IV Giochi dei piccoli stati d'Europa", "text": "I IV Giochi dei piccoli stati d'Europa si svolsero ad Andorra dal 21 al 25 maggio 1991.\nStoria.\nL'Islanda ritorn\u00f2 al primo posto nel medagliere, dominando ancora una volta le competizioni di judo e nuoto. Il Lussemburgo fu la vera rivelazione: raddoppi\u00f2 il numero di medaglie d'oro rispetto all'ultima edizione (da 12 a 23) e si afferm\u00f2 come \"terza forza\" fra islandesi e ciprioti.\nI Giochi.\nSport.\nI Giochi coinvolsero discipline sportive nei seguenti 8 sport:"}
{"id": "2112046", "revid": "71433", "url": "https://it.wikipedia.org/wiki?curid=2112046", "title": "Conrad Buff", "text": ""}
{"id": "2112047", "revid": "1305772", "url": "https://it.wikipedia.org/wiki?curid=2112047", "title": "Rebecca Soni", "text": "Biografia.\nI suoi genitori, P\u00e9ter e Kinga S\u0151ni, emigrarono da Cluj-Napoca, seconda citt\u00e0 pi\u00f9 grande della Romania, negli anni ottanta e Rebecca nacque negli Stati Uniti. Sa parlare sia l'inglese che l'ungherese. \u00c8 cresciuta a Plainsboro Township nel New Jersey e ha studiato alla West Windsor-Plainsboro High School North; attualmente si sta laureando in comunicazione alla USC Annenberg School for Communication.\nVincendo i 200\u00a0m rana ai trials statunitensi si \u00e8 guadagnata la partecipazione alla XXIX Olimpiade, dove ha conseguito il record del mondo ed ottenuto l'oro nei 200 metri rana con il tempo di 2'20\"22, primato del mondo strappato ad una Leisel Jones fino a quel momento considerata imbattibile. Si \u00e8 inoltre classificata seconda nei 100 metri rana e nella staffetta 4x100 metri misti con Natalie Coughlin, Christine Magnuson e Dara Torres. Nel 2009, ai Campionati mondiali di Roma, ha stabilito il record del mondo anche nella semifinale dei 100 metri rana con 1'04\"84. Alle Olimpiadi di Londra 2012 ha stabilito il record mondiale nei 200 metri rana, sempre in semifinale, con il tempo di 2'20\"00, poi migliorato in finale con 2'19\"59, prestazione con cui si \u00e8 aggiudicata la medaglia d'oro.\nNel 2014 si \u00e8 ritirata dalle competizioni."}
{"id": "2112048", "revid": "154639", "url": "https://it.wikipedia.org/wiki?curid=2112048", "title": "Autorit\u00e0 carismatica", "text": "Il sociologo Max Weber defin\u00ec l'autorit\u00e0 carismatica come \"fondata sulla devozione all'eccezionale santit\u00e0, eroismo o carattere esemplare di una singola persona, e dei modelli normativi o ordini rivelati o impartiti da tale soggetto\". L'autorit\u00e0 carismatica \u00e8 una delle tre forme di autorit\u00e0 esposte nella classificazione tripartita delle autorit\u00e0 di Weber, assieme a quella \"tradizionale\" ed alla \"razionale-legale\". Il concetto \u00e8 divenuto di uso diffuso tra i sociologi.\nCaratteristiche.\nNei suoi scritti sull'argomento, Weber applica il termine carisma ad \u00abuna certa qualit\u00e0 della personalit\u00e0 di un individuo, in virt\u00f9 della quale egli si eleva dagli uomini comuni ed \u00e8 trattato come uno dotato di poteri o qualit\u00e0 soprannaturali, sovrumane, o quanto meno specificamente eccezionali. Questi requisiti sono tali in quanto non sono accessibili alle persone normali, ma sono considerati di origine divina o esemplari, e sulla loro base l'individuo in questione \u00e8 trattato come un \"leader\" [\u2026] Come si dovrebbe in ultima analisi giudicare detta qualit\u00e0 da un punto di vista etico, estetico o di altro genere analogo, \u00e8 naturalmente indifferente per quanto riguarda la definizione.\u00bb\nL'autorit\u00e0 carismatica \u00e8 \"potere legittimato sulla base delle eccezionali qualit\u00e0 personali di un capo o la dimostrazione di straordinario acume e successo, che ispirano lealt\u00e0 ed obbedienza tra i seguaci.\" In quanto tale, si fonda integralmente sulla figura del \"leader:\" se questi viene meno per qualunque causa, il potere dell'autorit\u00e0 potrebbe rimanerne annientato. Tuttavia, per la sua peculiare natura e per la mancanza di un'organizzazione formale, l'autorit\u00e0 carismatica - molto di pi\u00f9 delle altre due forme di autorit\u00e0 weberiane di cui al proemio di questa voce - dipende dalla cosiddetta legittimit\u00e0 politica percepita. Per esempio, un capo carismatico in un contesto religioso potrebbe aver bisogno di una credenza incontrastata sul punto che il capo sia stato toccato da Dio, come in genere si ritiene per profeti e guru. Se dovesse vacillare la forza di siffatta fede, lo stesso potere del capo carismatico potrebbe decadere rapidamente, il che per l'appunto costituisce una manifestazione di come questa forma di autorit\u00e0 sia instabile.\nA dispetto dell'attuale significato nel linguaggio comune dell'espressione \"leader carismatico,\" Weber ravvis\u00f2 nell'autorit\u00e0 carismatica non tanto dei tratti particolari del capo carismatico, quanto piuttosto il riflesso di una relazione tra \"leader\" e discepoli - il che lo avvicina molto a come Freud avrebbe trasformato la psicologia della folla di Gustave Le Bon attraverso la nozione di identificazione e di un ideale di \"ego\". La validit\u00e0 del carisma si fonda sul suo \"riconoscimento\" da parte dei seguaci (o adepti - \"Anh\u00e4nger,\" in lingua tedesca). Questo riconoscimento \"non \u00e8 (nell'autentico carisma) il retroterra della legittimit\u00e0, ma un \"dovere,\" per quelli che sono scelti, in virt\u00f9 di questa vocazione e della sua conferma, per riconoscere questa qualit\u00e0. Ed il riconoscimento, psicologicamente, \u00e8 un abbandono completamente personale, pieno di fede, nato dall'entusiasmo o da necessit\u00e0 e speranza. Nessun profeta ha visto la sua qualit\u00e0 come dipendente dall'opinione della folla nei suoi confronti\", sebbene il suo carisma rischi di sparire se \u00e8 \"abbandonato da Dio\" o \"la sua guida non offre prosperit\u00e0 ai suoi dominati\".\nSi noti che, secondo Weber, il capo carismatico non deve per forza essere una forza positiva, pertanto Benito Mussolini e Adolf Hitler potrebbero ragionevolmente essere considerati \"leader\" carismatici. Inoltre, la sociologia \u00e8 assiologicamente neutrale \"(Wertfreie Soziologie)\" nei confronti delle varie forme di dominazione carismatica: non fa distinzione tra il carisma di un berserker, di uno sciamano o di quello esibito da Kurt Eisner. Per Weber, la sociologia considera questi tipi di dominazione carismatica in \"maniera identica al carisma di eroi, profeti, i 'sommi' salvatori, secondo l'opinione comune\".\nAltre espressioni usate per descrivere il fenomeno qui trattato sono \"dominazione carismatica\" e \"\"leadership\" carismatica\".\nLa \"routinizzazione\" del carisma.\nL'autorit\u00e0 carismatica quasi sempre evolve nell'alveo dei confini stabiliti dall'autorit\u00e0 tradizionale o razionale (legale), ma per sua natura tende a contrapporsi a tali autorit\u00e0 e pertanto \u00e8 spesso percepita come rivoluzionaria. Tuttavia, la sfida costante che l'autorit\u00e0 carismatica pone ad una certa societ\u00e0 nel lungo periodo sfumer\u00e0 quasi del tutto, contestualmente all'incorporazione dell'autorit\u00e0 carismatica in detta societ\u00e0. Questo processo \u00e8 chiamato \"routinizzazione\".\nLa routinizzazione \u00e8 il processo per cui \"l'autorit\u00e0 carismatica \u00e8 sostituita da una burocrazia controllata da un'autorit\u00e0 costituita razionalmente o da una combinazione di autorit\u00e0 tradizionale e burocratica\". Per esempio, Maometto, che aveva autorit\u00e0 carismatica come \"Il Profeta\" presso i suoi adepti, ebbe come successori l'autorit\u00e0 tradizionale e la struttura dell'Islam, una chiara fattispecie di routinizzazione.\nAlcuni capi possono usare vari strumenti per creare ed estendere la loro autorit\u00e0 carismatica; un'ipotesi \u00e8 l'utilizzo della scienza delle pubbliche relazioni. Nel caso del Cristianesimo, una religione che sviluppa il suo clero ed istituisce un insieme di leggi e regole, probabilmente rischia di perdere il suo carattere carismatico, spostandosi verso un altro tipo di autorit\u00e0 previa rimozione di quel \"leader.\"\nIn politica, il potere carismatico spesso accompagna vari stati autoritari, autocrazie, dittature e teocrazie. Per concorrere a mantenere la loro autorit\u00e0 carismatica, tali regimi esprimeranno sovente un ampio culto della personalit\u00e0, che pu\u00f2 essere visto come un tentativo di ottenere legittimit\u00e0 appellandosi ad altre forme di autorit\u00e0. Quando il capo di uno Stato del genere muore o abbandona la carica e non compare un nuovo \"leader,\" il regime cos\u00ec descritto ha elevate probabilit\u00e0 di disgregarsi poco dopo l'eclissarsi del \"grande uomo\", a meno che non vi sia stata una routinizzazione esaustiva.\nApplicazione delle teorie di Weber.\nIl modello weberiano di \"leadership\" carismatica che cede il passo all'istituzionalizzazione \u00e8 appoggiato da parecchi sociologi accademici, come Eileen Barker. Ella, in un libro rivolto al grande pubblico, spiega come i nuovi movimenti religiosi abbiano spesso fondatori o capi che godono di considerevole autorit\u00e0 carismatica e sono ritenuti depositari di speciali poteri o conoscenze. Continua osservando che, quasi per definizione, i capi carismatici sono imprevedibili, proprio in quanto svincolati da tradizione o regole. A questi \"leader\" i seguaci possono accordare il diritto di pronunciarsi su tutti gli aspetti delle loro vite. Barker avverte che in questi casi il capo pu\u00f2 godere dell'insindacabilit\u00e0, esigere obbedienza incondizionata, e promuovere una dipendenza dal movimento per risorse materiali, spirituali e sociali.\nGeorge D. Chryssides sostiene che non tutti i nuovi movimenti religiosi hanno capi carismatici e che gli stili egemonici praticati nei vari gruppi sociali possono presentare sensibili differenze.\nAnche lo storico britannico Ian Kershaw nel suo studio intitolato \u201cHitler e l\u2019enigma del consenso\u201d prende in prestito la nozione weberiana di \u201cpotere carismatico\u201d per definire quel peculiare \u201ccalderone ideologico\u201d e quella innata e innegabile capacit\u00e0 oratoria del dittatore nazionalsocialista che, insieme ai moventi esterni, gli permisero di basare il suo potere su di un consenso di massa solido fino agli ultimi mesi di vita del Terzo Reich.\nNella psicologia sociale.\nLa psicologia sociale non segue integralmente la cornice concettuale prospettata da Weber in materia di autorit\u00e0 carismatica. Len Oakes, uno psicologo australiano che ha scritto una dissertazione sul carisma, aveva inserito undici capi carismatici in un test psicometrico, da lui chiamato \"adjective checklist,\" e li trov\u00f2 un gruppo piuttosto ordinario. Seguendo lo psicoanalista Heinz Kohut, Oakes asserisce che i \"leader\" carismatici mostrano tratti di narcisismo ed anche una carica straordinaria di energia, accompagnata da un'intima chiarezza affrancata dalle ansie e dai sensi di colpa che affliggono le persone normali.\nPer Mauro Calise, nell'epoca contemporanea il nesso tra il \"leader\" e i media \u00e8 diventato di tipo genetico; \u201cal posto del \"logos\" collettivo, come principio di identit\u00e0 c\u2019\u00e8 l\u2019irruzione dell\u2019io: narcisistico, autoreferenziale, carismatico\u201d. I leader diventano gli attori principali di ogni narrazione mediatica; ma rimangono\nleader deboli, per non essere in grado di soddisfare tutte le richieste provenienti dalla societ\u00e0. La \"routinizzazione\" weberiana, quindi, non \u00e8 un'evoluzione necessaria, ma soltanto eventuale del potere carismatico: quando il leader si installa nel governo e trasforma tale istituzione in un centro di connessione diretta fra \"premier\" ed elettorato, solo nella sua persistente fragilit\u00e0 - in rapporto ai due settori della vita pubblica che trascendono il circuito elettorale (magistratura e \"mass media\") - \"potrebbe esserci la garanzia, secondo Calise, che i nuovi regimi personali rimangano all'interno della vita democratica, con istituzioni ovviamente da modificare in profondit\u00e0 per\nadattarle al nuovo stile politico\"."}
{"id": "2112054", "revid": "287204", "url": "https://it.wikipedia.org/wiki?curid=2112054", "title": "Dalhousie (accantonamento)", "text": " \nL'accantonamento di Dalhousie \u00e8 una suddivisione dell'India, classificata come \"cantonment board\", di 1.962 abitanti, situata nel distretto di Chamba, nello stato federato dell'Himachal Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 32\u00b0 32' 51 N e 75\u00b0 58' 02 E, a breve distanza dalla citt\u00e0 di Dalhousie.\nSociet\u00e0.\nEvoluzione demografica.\nAl censimento del 2001 la popolazione dell'accantonamento di Dalhousie assommava a 1.962 persone, delle quali 1.106 maschi e 856 femmine. I bambini di et\u00e0 inferiore o uguale ai sei anni assommavano a 279, dei quali 154 maschi e 125 femmine. Infine, coloro che erano in grado di saper almeno leggere e scrivere erano 1.493, dei quali 875 maschi e 618 femmine."}
{"id": "2112058", "revid": "767487", "url": "https://it.wikipedia.org/wiki?curid=2112058", "title": "Una notte a Rio", "text": "Una notte a Rio (\"That Night in Rio\") \u00e8 un film del 1941 diretto da Irving Cummings, tratto dall'opera teatrale \"The Red Cat\" di Rudolph Lothar e Hans Adler.\nInterpretato da Alice Faye, Don Ameche e Carmen Miranda, \u00e8 una commedia musicale in technicolor gi\u00e0 portata sullo schermo nel 1935 da Roy Del Ruth con \"Folies Berg\u00e8re de Paris\" e, nel 1951, dal remake \"Divertiamoci stanotte\" (\"On the Riviera\") di Walter Lang.\nTrama.\nLarry Martin \u00e8 un attore statunitense che lavora al Casino Samba a Rio de Janeiro, dove imita il barone Manuel Duarte; una sera il barone e la moglie, Cecilia Duarte, vengono a vedere lo spettacolo di Larry, trovandolo molto realistico. Nei camerini il barone incontra Carmen, la ragazza di Larry e la invita ad un party. Carmen declina l'invito.\nPi\u00f9 tardi, Larry incontra Cecilia da cui rimane attratto: interpreta il barone per lei ma il vero marito riceve un telegramma che gli comunica che una sua compagnia ha difficolt\u00e0 economiche perch\u00e9 un contratto non \u00e8 stato rinnovato: avendo bisogno di rimborsare la banca, vola a Buenos Aires.\nProduzione.\nIl film fu prodotto dalla Twentieth Century-Fox.\nDistribuzione.\nDistribuito dalla 20th Century Fox, usc\u00ec nelle sale cinematografiche USA l'11 aprile 1941.\nRicezione critica.\nNella sua recensione per il giornale \"Chicago Reader\", Dave Kehr ha detto che \"il Technicolor e Carmen Miranda le principali attrazioni di questa film musicale.\" Il \" rivista Variety\" ha scritto che \"\u00e8 la tempestosa Miranda che ruba la scena dalla prima sequenza.\"\nL\"'Hollywood Reporter\" ha detto di questo stesso film, \"performance [di Miranda] in inglese \u00e8 ... vivida, ardente e tempestosa.\" Il \"Daily Mirror\", ha detto che \"le labbra di esotico Carmen Miranda sono apparentemente affascinante come le sue mani.\"\nIl \"New York Times\" ha definito il film \"un colorato musical,\" tuttavia \"nonostante i suoi ritmi latini caldi e la presenza di Carmen Miranda nel cast, Una notte a Rio discosta un po' 'dalla formula commedia musicale, che sacrifica inevitabilmente la sua originalit\u00e0.\""}
{"id": "2112059", "revid": "6923", "url": "https://it.wikipedia.org/wiki?curid=2112059", "title": "Pamela Conti", "text": "Ha fatto parte della rosa della nazionale italiana che ha partecipato ai campionati europei nel 2005 e nel 2009, vestendo la maglia azzurra della nazionale in 94 incontri e realizzando 26 reti.\nCarriera.\nCalciatrice.\nClub.\nCresciuta in una famiglia di sportivi del quartiere Ballar\u00f2. Parente dell\u2019ex capitano rosanero Gaetano Conti, suo padre Francesco (1943-2018) fu costretto a ritirarsi, poco dopo l\u2019esordio, a causa di un infortunio al menisco. Suo fratello Daniele ha giocato nella Primavera del , vincendo il Campionato Primavera 2008-2009.\nPamela inizia con la maglia delle .\nA 17 anni approda alla , iniziando a vestire la divisa della nazionale. Col tempo per\u00f2 si impone come nuova leader del campionato italiano di calcio femminile il , e la Torres dalla stagione 2000-2001 non arriva pi\u00f9 a vincere lo scudetto e a disputare la UEFA Women's Cup; Conti inizia perci\u00f2 a valutare la possibilit\u00e0 di un'esperienza all'estero. Nel 2008 trova un accordo con il di Valencia, squadra campione in carica di Spagna per giocare in Primera Divisi\u00f3n, massimo livello del campionato spagnolo di calcio femminile, con la quale pu\u00f2 giocare subito l'edizione 2008-2009 della UEFA Women's Cup.\nDopo tre stagioni in Spagna decide di affrontare una nuova sfida in un nuovo campionato estero, trasferendosi in Russia dopo l'accordo con l' per giocare in Vys\u0161ij Divizion, livello di vertice del campionato russo per la stagione 2011-2012. Il rapporto con la nuova societ\u00e0 dura comunque solo qualche mese, periodo nel quale si mette in luce andando a segno 8 volte in 12 incontri, mentre per la seconda parte della stagione si accorda con il , societ\u00e0 con cui riesce a conquistare il secondo posto dietro il e il conseguente accesso alla UEFA Women's Champions League 2012-2013. Rimane con il Zorkij Krasnogorsk anche la stagione successiva confermandosi con 8 reti siglate tra le maggiori marcatrici del campionato e la migliore realizzatrice della squadra a pari merito con la spagnola Mar\u00eda Ruiz, e contribuendo alla conquista del primo titolo nazionale della societ\u00e0.\nDurante il calciomercato estivo 2013 decide di accettare la proposta della per tornare a vestire la maglia della societ\u00e0 sassarese per la stagione 2013-2014.\nNel marzo 2014, prima del termine della stagione, causa dissapori con la societ\u00e0 lascia nuovamente la Sardegna per trasferirsi in Svezia, trovando un accordo con l'Eskilstuna United che le offre l'opportunit\u00e0 di giocare in Damallsvenskan, livello di vertice del campionato svedese, per la stagione entrante, tuttavia chiede di risolvere il contratto dopo soli due incontri. La decisione di rientrare in Italia coincide con quella maturata di lasciare il calcio giocato e di aprire una scuola calcio nel quartiere di Palermo dove \u00e8 cresciuta.\nNazionale.\n\u00c8 stata un punto fermo della nazionale maggiore.\nCon la nazionale italiana ha preso parte agli Europei 2005.\nAnche successivamente rimane una colonna del centrocampo ed \u00e8 tra le artefici della riuscita qualificazione agli Europei 2009 e poi agli Europei 2013."}
{"id": "2112063", "revid": "228587", "url": "https://it.wikipedia.org/wiki?curid=2112063", "title": "Festa del Santissimo Crocifisso a Calatafimi", "text": "La festa del Santissimo Crocifisso \u00e8 una delle feste popolari pi\u00f9 antiche d'Italia, si svolge nella citt\u00e0 di Calatafimi ogni 5 o 7 anni, nei giorni che vanno dal 1\u00ba al 3 maggio. \n\u00c8 una festa religiosa in onore di Cristo Crocifisso, la cui devozione nella cittadina \u00e8 collegata ad un antico crocifisso ligneo di autore ignoto, cui sono attribuite numerose guarigioni avvenute nel 1657. In tale anno il crocifisso, che si trovava nella sagrestia della chiesetta di Santa Caterina d'Alessandria, fu portato per la prima volta in processione con autorizzazione del vescovo di Mazara.\nTradizionalmente, come riporta l'etnologo Giuseppe Pitr\u00e8, la festa non si svolgeva ogni anno, ma ogni qualvolta vi fossero abbastanza risorse per organizzarla: ogni 10 anni dapprima, ogni 5 anni a partire dal 1800.\nLa popolazione calatafimese, divisa in \"ceti\", sfila per tre giorni in processione lanciando confetti, \"cucciddati\" e fiori.\nOrigini.\nLa festa del SS. Crocifisso viene celebrata solennemente sin dal 1657. Inizialmente i festeggiamenti si celebravano in giugno;furono poi spostati a settembre e poi agli inizi di maggio. Nella chiesa di S. Caterina, tra il 23 e il 25 giugno 1657,un crocifisso ligneo nero oper\u00f2 vari prodigi. Una mattina, mastro Fontana trov\u00f2 il Crocifisso caduto e istintivamente lo rimise a posto. Il giorno dopo lo ritrov\u00f2 di nuovo a terra con un braccio staccato e dopo avergli incollato il braccio,con una zagarella (nastro) azzurra. Lo appese alla croce. Il giorno 23 giugno 1657, mastro Fontana si rec\u00f2 nella chiesa di Santa Caterina con l'infermo Francesco Saltaformaggio, e vedendo che nuovamente il Crocifisso era di nuovo a terra, chiese all'amico di aiutarlo e glielo diede in mano e immediatamente guar\u00ec. Mastro Fontana si port\u00f2 a casa la zagarella che fece miracolo sulla moglie indemoniata. Nel novembre 1657, due ricchi borghesi, donano quattro once e 35 tar\u00ec per l'altare e altre spese necessarie al culto come chiesto dalla Curia Vescovile di Mazara. Nell'arco di 100 anni il popolo ingrandisce la chiesa di Santa Caterina dedicandola al SS Crocifisso.\nIl 19 dicembre 1657 i giurati, chiedono al Vescovo il permesso di condurre in processione il SS. Crocifisso per poi deporlo nella nuova cappella. \nDa allora ad oggi tutto il popolo si \u00e8 suddiviso e raggruppato in diversi ceti e ha sempre reso omaggio al Suo Protettore per aver dato l'abbondanza dei raccolti e la ricchezza nel lavoro benedetto da Dio.\nIl dono del pane dato a tutti in abbondanza nel corso dell'omaggio del SS. Crocifisso, inizialmente mirava nel far gioire anche i poveri nei giorni di festa. Quel pane oggi \u00e8 diventato \u201clu Cucciddatu\u201d.\nIl Crocifisso and\u00f2 perduto il 25 settembre del 1887 quando, in occasione della festa della Madonna di Giubino, un incendio distrusse la cappella. Il Crocifisso fu subito sostituito e benedetto da Papa Leone XVII. Nel 1988,Padre Ingarra lev\u00f2 i marmi alla base della croce, perch\u00e9 si diceva che erano stati murati pezzetti del SS. Crocifisso bruciato,in effetti li trov\u00f2, prese il pezzetto pi\u00f9 grande che c'era e lo sistem\u00f2 in una reliquiario d'argento che viene portato in processione.\nCeti.\nI Ceti hanno statuti ben precisi, con amministrazioni che si rinnovano, in genere, al termine di ogni \"Festa\" e sono:\nLa Sciabica.\nIl nome \"Sciabica\", di origine araba, significa rete, nella quale finisce ogni sorta di pesce e, per analogia, il vocabolo indica il Ceto che raccoglie tutti coloro che non hanno un ceto specifico, senza alcuna distinzione. \nLa sciabica \u00e8 il ceto pi\u00f9 giovane tra tutti quelli che partecipano alla festa.\nLo stendardo del ceto \u00e8 in velluto rosso, in un lato vi \u00e8 riprodotta l'immagine della Maria SS. di Giubino, con la scritta \"\"Madre e gloria del popolo di Calatafimi\", nell'altro lato vi \u00e8 rappresentata la faccia del SS. Crocifisso con la dicitura \"Ges\u00f9 Crocifisso proteggi il tuo popolo\". Entrambi i dipinti dell'attuale stendardo sono stati eseguiti da suor Emilia Camilleri, delle Suore Francescane Missionarie del Cuore Immacolato di Maria (PA), rispettivamente negli anni 1977 e 1979.\nLa Maestranza.\nCeto molto caratteristico che sfila per le vie del paese a passo di marcia.\u00c8 presente con l'alabarda, arma del cinquecento, sempre accanto al SS. Sacramento. Nei secoli passati costituiva la \"Milizia urbana\", corpo armato alle dipendenze dei giurati (autorit\u00e0 cittadine), pronto ad intervenire nei momenti di bisogno. La maestranza aveva il compito di proteggere l'intera comunit\u00e0 calatafimese e nel 1573 si radun\u00f2 sul Monte Tre Croci per proteggere Calatafimi da un eventuale attacco; infatti si temeva uno sbarco delle triremi turche.La M. iniziale del nome di Maria e l'ostia d'oro ricamata nello stendardo, indicano l'amore di questo ceto per la Madonna e per l'eucaristia. Durante la festa, la Maestranza \u00e8 il primo ceto a sfilare per le vie cittadine.\nI Commercianti.\nIl ceto dei commercianti \u00e8 stato fondato solo da pochi decenni, nelle precedenti \"Feste\" i Commercianti non avevano un ceto proprio. Dopo gli anni quaranta, a seguito delle trasformazioni economico-sociali dovute alla guerra e alla notevole trasformazione avvenuta nel campo agricolo, i Commercianti cominciarono ad organizzarsi, dando un certo contributo allo sviluppo del paese.\nOgni anno, il 3 di maggio, il ceto dei commercianti offre alla cittadinanza un bellissimo spettacolo di giochi d'artificio.\nI Borgesi di San Giuseppe e/o Mercurianti.\nDetti anche \"Sangiusippara\"\" si propongono di incrementare il culto e la devozione al Santo, cercando di imitarne le virt\u00f9. Il ceto solennizza il Santo il 5\u00ba mercoled\u00ec precedente la festa,da qui deriva il termine \"Mercurianti\" con il quale sono anche conosciuti, inoltre il 2\u00ba mercoled\u00ec ne propaga il culto e la devozione erigendo un maestoso altare di pani e distribuendo casa per casa i Cucciddati. Nei giorni di festa i borgesi sfilano per le vie cittadine con lo stendardo raffigurante la \"\"Sacra Famiglia\" e \"Lu Circu\" (semi-mappamondo coperto di cuccidati), e distribuendo alla popolazione \"li panuzzi di San Giuseppe\".\nGli Ortolani.\nIl ceto degli Ortolani o Iardinara \u00e8 uno dei pi\u00f9 antichi, esso compare negli archivi sin dal 1689.\nNel loro stendardo vi \u00e8 raffigurato Ges\u00f9 nell'orto degli ulivi.\nDurante la sfilata i soci del ceto si dispongono su due file e ognuno tiene in mano una candela. Al centro delle due file sfila un ragazzino che porta un'urnetta sorretta da un'asta dove all'interno vi \u00e8 San Palinu. Grazie a un congegno meccanico il ragazzino fa muovere il santo, facendo vedere cos\u00ec il santo mentre pianta ortaggi. In coda alle due file chiude il \"cassiere\" che porta in mano la caratteristica coppa del ceto.\nMolto suggestivo \u00e8 il carro addobbato di fiori e ortaggi dove ragazzi e ragazze vestiti da ortolani lanciano fiori alla cittadinanza.\nI Mugnai.\nAnche se ormai a Calatafimi il mestiere del mugnaio \u00e8 scomparso, il ceto raggruppa tutti i figli ed i nipoti di coloro che lavoravano ai mulini. I mulini ad acqua presenti a Calatafimi erano 15 e tutti sorgevano lungo il fiume Kaggera. Ogni anno, nel pomeriggio di Pasqua, i Mugnai portano la \"Santa Cruci\"\" d'argento, donata da loro nel 1776 al SS. Crocifisso, nella chiesa della Madonna di Giubino.Durante il primo giorno di festa i mugnai sfilano in processione con la \"Santa Cruci\" per le vie del paese, distribuendo alla popolazione le \"\"Milidde\". Nello stendardo del ceto \u00e8 rappresentata una croce ricamata in oro zecchino.\nI Pecorai e Caprai.\nInizialmente, erano due ceti diversi, ma nel corso degli anni si sono fusi per formare un unico ceto.\nI due ceti hanno Santi protettori diversi, San Pasquale Baylon \u00e8 il santo dei Pecorai ed \u00e8 rappresentato sul loro stendardo mentre si trova in adorazione davanti al SS. Sacramento. I caprai, invece, hanno come protettore San Gregorio (Vivroli in siciliano).\nDurante i giorni di festa sfilano con abiti siciliani caratteristici distribuendo alla gente formaggio fresco mentre alcuni giovani portano \"U Circu\" con, appesi alla circonferenza, pecorelle, cestelli e frange confezionati con formaggio fresco, due pecorelle in legno contornate di monete e una piccola urna con San Pasquale portata anch'essa a spalla da quattro giovani in vesti folkloristiche\nI Macellai.\nUno dei ceti pi\u00f9 piccoli come numero di partecipanti, ma, non per questo, meno importante.\nDal 1727, fino a qualche decennio fa, i Macellai, omaggiavano il SS. Crocifisso con due tar\u00ec per ogni bue, vacca, vitellaccio, ecc.\nSfilano per le vie cittadine portando il loro stendardo, a coda, di velluto rosso, sul quale sta una Croce ricamata in oro.\nIl presidente del ceto, posto alla fine delle due file composte dai componenti del ceto, tiene in mano come \"Prisenti\" (dono) la coppa con le monete d'oro.\nI Borgesi.\nRappresentano i coltivatori diretti, sempre pronti nelle manifestazioni religiosi locali.\nMaestosa risulta durante la \"Festa\", \"La Cavalcata\" (sfilata di muli addobbati per il caso).\nHanno statuti particolari, specialmente per la nomina dei nuovi \"Dubbitati\" (deputati) dopo ogni \"Festa\", che avviene in segreto, dopo mezzanotte.\nNello stendardo che porta l'effigie del SS. Crocifisso con spighe, fiori, ramoscelli d'ulivo e uva, c'\u00e8 la scritta \"Gloria Filiorum\".\nCaratteristico \"Lu Zu Ntunisi\", gruppo ligneo raffigurante un agricoltore che guida l'aratro tirato da muli, e \"Li Muliceddi\"\" scolpite in legno e coronate da zecchini d'oro.\nI Cavallari.\nSi tratta del Ceto pi\u00f9 vivace e pieno di fantasia.\n\u00c8 particolarmente devoto a Maria S.S. di Giubino, ed \u00e8 sempre presente a tutte le manifestazioni mariane.\nOgni anno cura anche, nel Santuario di campagna durante l'estate, la celebrazione solenne di un sabato.\nNon a caso, nello stendardo ha effigiata la Madonna di Giubino.\nI Massari.\nI Massari, o Massarioti erano sovrintendenti, che si occupavano dell'affitto dei feudi, delle greggi e delle imprese cerealicole, e in seguito, i ricchi borgesi che governavano la \"Massaria\", azienda con buoi e pecore.\nAttraverso i campieri, su cavalli, con fucile e frusta, si scortavano nelle sfilate, vicendevolmente, con i Borgesi.\nIl loro numero pi\u00f9 caratteristico \u00e8 il maestoso \"\"Carro\" tirato da buoi, che va in giro gettando \"Cuccidati\", a ricordo dei pani che durante la \"Festa\"\" venivano distribuiti ai poveri.\nDei ceti calatafimesi risulta essere sempre stato il pi\u00f9 ricco."}
{"id": "2112064", "revid": "71433", "url": "https://it.wikipedia.org/wiki?curid=2112064", "title": "Seraphim Falls", "text": ""}
{"id": "2112067", "revid": "812213", "url": "https://it.wikipedia.org/wiki?curid=2112067", "title": "Rete 8 (Sicilia)", "text": ""}
{"id": "2112070", "revid": "264843", "url": "https://it.wikipedia.org/wiki?curid=2112070", "title": "I Demoni", "text": ""}
{"id": "2112073", "revid": "599013", "url": "https://it.wikipedia.org/wiki?curid=2112073", "title": "Rete 8", "text": ""}
{"id": "2112078", "revid": "287204", "url": "https://it.wikipedia.org/wiki?curid=2112078", "title": "Larus armenicus", "text": "Il gabbiano d'Armenia (Larus armenicus, Buturlin 1934) \u00e8 un uccello della famiglia dei Laridi.\nSistematica.\n\"Larus armenicus\" non ha sottospecie, \u00e8 monotipico.\nStato di conservazione.\nIl gabbiano d'Armenia \u00e8 valutato a rischio \"limitato\" nella lista rossa della IUCN, riguardante le specie minacciate.\nDescrizione.\n\u00c8 un gabbiano di grossa taglia, simile anche se un po' pi\u00f9 piccolo del \"gabbiano reale zampegialle\" (Larus michahellis) del quale era considerato una sottospecie. Il becco \u00e8 corto con una caratteristica banda nera poco prima della punta. La colorazione invernale tende al marron, con il dorso biancastro, penne remiganti chiare e una sottile striscia nera sulla coda.\nDistribuzione e habitat.\nQuesto gabbiano vive nelle regioni del Caucaso e nel Medio e Vicino Oriente. Nello specifico, lo si incontra in Armenia, Georgia, Iran, Cipro, Turchia, in Egitto, in Israele, Giordania, Siria, Libano, Iraq, Arabia Saudita, Kuwait e Qatar. Di passo in Grecia, Bahrain, e sulle coste africane del Mar Rosso.&lt;br&gt; \n\u00c8 un uccello parzialmente migrante e molti individui svernano sulle coste della Turchia, del Libano e di Israele. Piccoli stormi si spingono fino a Cipro, Egitto e Golfo persico.\nNidificazione.\nIl gabbiano d'Armenia nidifica nei pressi di laghetti montani della Georgia, Armenia, Turchia e Iran occidentale. Ci sono grandi colonie presso il lago Sevan e il lago Arpi in Armenia. Le colonie di nidificazione sono in genere affollate, con nidi vicini tra loro e questo ingenera frequenti conflitti territoriali.\nIl nido \u00e8 costituito da un accumulo di vegetazione e posizionato su un isolotto o sulla sponda del lago. Depone in genere tre uova verso la fine di aprile."}
{"id": "2112079", "revid": "1610933", "url": "https://it.wikipedia.org/wiki?curid=2112079", "title": "Gabbiano d'Armenia", "text": ""}
{"id": "2112080", "revid": "84184", "url": "https://it.wikipedia.org/wiki?curid=2112080", "title": "Gino Baratta", "text": "Biografia.\nGino Baratta nasce il 10 agosto 1932 a Revere, provincia di Mantova. \nIl padre Felice e lo zio Francesco sono artigiani specializzati nella tornitura del legno.\nNel 1952 consegue la maturit\u00e0 classica al Liceo Virgilio di Mantova. \u00c8 suo insegnante di lettere Emilio Faccioli, che lo incoraggia a coltivare il gusto per la letteratura e per ogni altra forma d'arte. Nel 1965, insieme a lui, tradurr\u00e0 dal francese, per la Casa Editrice Einaudi, il volume di Henri Focillon, \"L'arte dell'Occidente\"; e a lui dedicher\u00e0, alla presentazione mantovana della sua traduzione della \"Moscheide\" folenghiana, una serie di considerazioni sul tradurre, pubblicate postume nel 2008 dall'editore G. Arcari.\nL'orientamento di Faccioli e la frequentazione dei pittori conterranei Rino Luppi e Lanfranco (Frigeri) - con la cerchia di amici che ruotava intorno a loro - lo appassionano alla pittura e lo conducono ad approfondire le tematiche legate all'analisi dell'opera d'arte.\nNella biblioteca dello zio materno, Pietro Pavesi, trova abbondanza di libri. Di quegli anni di letture disordinate e appassionate \u00e8 la 'scoperta' di Baudelaire e dei poeti maledetti, di Nietzsche, di Jung, di Kerenyi, di Kierkegaard... Legge moltissimo, con una curiosit\u00e0 onnivora, come sar\u00e0 per tutta la sua vita, spaziando dalla letteratura - con particolare attenzione alla poesia - alla critica letteraria e d'arte, alla filosofia, alla psicanalisi, alla sociologia, all'antropologia. Legge e ascolta musica.\nConcluso il Liceo, frequenta la Facolt\u00e0 di Lettere e Filosofia presso l'Universit\u00e0 Cattolica del \"Sacro Cuore\" di Milano e si laurea in Lettere Moderne, nel febbraio 1958, con una tesi su \"La poesia cosmografica del '400\", relatore il professor Mario Apollonio. \nDopo la laurea si dedicher\u00e0 all'insegnamento e nel 1963 otterr\u00e0 la nomina in ruolo come insegnante di lettere, prima alle Scuole Medie, poi, nel 1965, alle Superiori: e sar\u00e0 l'Istituto Tecnico per Geometri \"Carlo d'Arco\" di Mantova, la scuola della sua vita; dove - con alcuni colleghi, negli anni 1975 e 1976 - far\u00e0 anche l'esperienza della Presidenza collegiale.\nNel 1960 si sposa con Annarosa Enzi e si trasferisce a Mantova. Hanno una figlia, Valeria.\nLa sua formazione culturale si arricchisce e si approfondisce attraverso la lezione degli esponenti delle tendenze critiche che si intersecano e si combinano fin dagli anni '50 del Novecento, soprattutto nell'ambito del pensiero fenomenologico (Edmund Husserl, Maurice Merleau-Ponty, Emmanuel L\u00e9vinas...) e della \"Nouvelle critique litt\u00e9raire\" ( Roland Barthes, Jean Starobinski...): a partire dalla critica di area marxista (Antonio Gramsci, Gy\u00f6rgy Luk\u00e1cs...) e della Scuola di Francoforte (Max Horkheimer, Theodor Adorno, Walter Benjamin...), al Formalismo russo (Viktor \u0160klovskij, Vladimir Propp, Jurij Tynjanov...), allo Strutturalismo (Ferdinand de Saussure, Roman Jakobson, Claude L\u00e9vi-Strauss...) e al Poststrutturalismo (Jacques Derrida, Gilles Deleuze, F\u00e9lix Guattari...), alla critica semiotica (Julia Kristeva, Algirdas Julien Greimas, Umberto Eco, Maria Corti...), psicanalitica (Charles Mauron, Giacomo Debenedetti) e filosofica (Jacques Lacan, Michel Foucault, Louis Althusser...), a quella stilistica (Ernst Curtius, Leo Spitzer, Erich Auerbach, Gianfranco Contini...) e, soprattutto dalla fine degli anni Settanta, a quella ermeneutica (Hans Georg Gadamer, Hans Blumenberg, J\u00fcrgen Habermas...). Per quanto riguarda la critica italiana, particolare interesse riserver\u00e0 alla Neofenomenologia critica di Luciano Anceschi e al Gruppo 63.\nI suoi interessi spaziano in tutti i campi: poesia, teatro, pittura, architettura, cinema e musica; si ancorano profondamente nella contemporaneit\u00e0 e si rivolgono in particolare alle cosiddette \"aree marginali\", ai \"territori di frontiera\", dove \"fermenta e matura il futuro dell'arte\".\nLe sue predilezioni vanno alle poetiche del Barocco e del Manierismo, alle grandi ermeneutiche del passato e contemporanee, al tema dell'immaginario, che \" \u00e8 accessibile solo nei travestimenti in cui esso si disloca, cio\u00e8 nei segni\"; invariata nel tempo rimane \"la chiave formale, lo smontaggio retorico e linguistico dell'evento letterario\", di cui testimonia il saggio su Giorgio Manganelli del 1982, raccolto nei \"Miraggi della Biblioteca\". Cos\u00ec come temi ricorrenti sono i motivi del Labirinto - con la sua dimensione disorientante - e della Biblioteca \"sotterranea\".\nScrive sul quotidiano locale \"Gazzetta di Mantova\", su riviste letterarie come \"Che fare\", \"Marcatr\u00e9\", \"Quindici\", \"Il Verri\", \"Anterem\", \"Il Caff\u00e8\", \"Il Cobold\", \"Quinta Generazione\", \"Spirali\", \"Testuale\", \"Squero\", \"Studi teatrali\", \"Letteratura\".\nNel 1973 collabora con l'Universit\u00e0 di Verona. \nIntenso \u00e8 il suo impegno nella realt\u00e0 sociale e locale; partecipa all'organizzazione di eventi culturali e presenta mostre d'arte.\nNel 1974 cura con Francesco Bartoli e Zeno Birolli \"Osvaldo Licini, Errante, eretico, erotico - Gli scritti letterari e tutte le lettere\", Feltrinelli, Milano. Nel 1983 scrive un saggio introduttivo su \"La doppia dimenticanza - Poeti della sesta generazione\", per l'Editrice Forum di Forl\u00ec.\nA partire dagli anni Settanta si appassioner\u00e0 al teatro di sperimentazione e porter\u00e0 a Mantova, con il \"Circolo Ottobre\", i gruppi di punta della Neoavanguardia e della Postavanguardia teatrale, impegnandoli anche in laboratori per la scuola.\nConclusi gli anni Settanta e il periodo dell'utopia collettiva - scrivono gli amici Umberto Artioli e Francesco Bartoli, ambedue docenti universitari di Storia del Teatro - diventano centrali per lui i temi della soggettivit\u00e0 e della memoria, del viaggio come \"\"quest\" che porta al centro, all'origine, al fondo, al desiderio\". E ancora Umberto Artioli sottolinea, per altro verso, come fosse \"... sempre alla ricerca del nesso che stringe in un'unica costellazione l'avventura letteraria e la passione civile. [...]\"; e come \"Il dialogo, l'intervento, la militanza [fossero] per Baratta una sorta di necessit\u00e0: di qui i tratti inconfondibili del magistero, praticato con assoluto dispendio di s\u00e9 in una difficile osmosi tra l'aristocratica raffinatezza dei presupposti culturali e la necessit\u00e0 di diffondere e divulgare\" (Umberto Artioli, \"Prefazione\" al libro di Luigi Lonardo, \"Dedalo e il labirinto\", pp.\u00a09\u201310).\nMuore il 23 ottobre 1984, a cinquantadue anni, per il male che l'aveva colpito quasi cinque anni prima.\nNel 1998 il Comune di Mantova gli dedica la nuova biblioteca della citt\u00e0: la \"Biblioteca Mediateca Gino Baratta\".\nAttivit\u00e0 Culturale e Opere.\nSpecola e Microscopio.\nNel corso degli studi universitari, collabora alla rivista d'arte e di attualit\u00e0 \"Specola e Microscopio\", edita a Milano. Pubblica articoli su Baudelaire su Nicola Berdjaev su La genesi di Parsifal.\nGruppo di Cultura Moderna.\nAgli inizi degli anni Sessanta, insieme ad altri intellettuali mantovani, anima il \"Gruppo di Cultura Moderna,\" interessato alle realt\u00e0 artistiche e letterarie contemporanee.\nIl Portico.\nNel 1964 collabora alla nascita a Mantova della rivista d'avanguardia \"Il Portico\", rivista di analisi della letteratura, dell'arte e della filosofia del Novecento. Escono quindici numeri. L'esperienza si chiude nel 1970. Gino Baratta pubblica articoli riguardanti Herbert Read\nUmberto Bellintani \nil Gruppo '63 Rocco Scotellaro Elio Pagliarani Roberto Di Marco\nEdoardo Sanguineti..\nNel 1967 esce il volume \"Pretesti critici (Ricerche sulla letteratura contemporanea)\", che raccoglie gli articoli pubblicati dal 1964 al 1966 su Il Portico e uno studio del 1966, \"Il manierismo: una categoria discussa\"..\nCircolo Ottobre.\nNel 1972 \u00e8 fra i collaboratori del gruppo politico-culturale il \"Circolo Ottobre\", fondato da \"Lotta Continua\".\nIl gruppo mantovano, che subito si riveler\u00e0 \"trasgressivo rispetto alla linea nazionale\" organizzer\u00e0 mostre d'arte, spettacoli teatrali e proiezioni cinematografiche d'avanguardia, cicli di conferenze e dibattiti, fino al 1980, data dello scioglimento.\nLe iniziative culturali del \"Circolo Ottobre\" sono presentate e commentate da articoli scritti sul quotidiano locale da Gino Baratta, che in quelle occasioni non firma col proprio nome ma con quello del Circolo stesso. Fra i molti altri gruppi si esibiscono a Mantova Mem\u00e8 Perlini, il Carrozzone (noto poi come Magazzini Criminali) \nil Bread &amp; Puppet Theater \nl'Odin Teatret\nLa Gaia Scienza, il duo Dal Bosco-Varesco e il Living Theatre.\nCataloghi di mostre d'arte.\nNegli anni Settanta e nei primi anni Ottanta, come critico d'arte, presenta le opere di artisti come Gastone Novelli, Virgilio Guidi, Eustachy Kossakowski, Marcello Morandini, Gino Gorza, Giosetta Fioroni \nRodolfo Aric\u00f2, \nLeonardo Mosso, \nElio Marchegiani, \nGianfranco Baruchello, \nEnrico Cattaneo, \nVasco Bendini. Felice Casorati. Di Renato Birolli uscir\u00e0 postumo lo studio sui \"Taccuini\".\nNel 1979 collabora al Catalogo di una mostra al Padiglione d'Arte Contemporanea di Milano, curata da Zeno Birolli e intitolata \"Letteratura-Arte. Miti del '900\".\nNel 1981 i suoi interventi, raccolti nella sezione \"Stanze\", vengono pubblicati a Parigi dal Centre Pompidou, nel catalogo della mostra \"Les r\u00e9alismes 1919-1939\".\nVoci Enciclopediche.\nNel 1976, con la casa editrice Feltrinelli, per \"Letteratura 1\", scrive la voce \"Avanguardia letteraria\" \ne, nel 1980, per \"Enciclopedia del teatro del '900\", Feltrinelli, Milano 1980, la voce \"Teatro del Gruppo 63.\"\nNegli anni 1981-1982, per lEnciclopedia\" della casa editrice Einaudi, scrive le voci \"Ritmo\"; \"Argomentazione\"; \"Linguaggio\".\nCollana per la \"Libreria Einaudi\" di Mantova.\nNel 1983, insieme all'amico di sempre Francesco Bartoli, collabora con Alberto Bernardelli e Frediano Sessi alla creazione di una collana della \u201cLibreria Einaudi\u201d di Mantova, il cui intento \u00e8 dare ampio spazio ad artisti giovani e poco conosciuti e suggerire una metodologia aperta nell'analisi dell'opera d'arte: \"... quadri e sculture vengono accostati a pezzi letterari\" e al lettore \u00e8 affidato il ruolo attivo di ordinare e interpretare materiali \"...fuori posto [...], fuori museo, fuori compendio, fuori archivio\".\nOpere postume.\nAlla sua morte lascia scritti inediti, studi realizzati tra il 1979 e il 1984 sulla poesia e sul linguaggio, saggi su autori come G\u00e9rard de Nerval, e i prediletti Andrea Zanzotto e Giorgio Manganelli. Tutto questo materiale, insieme ad articoli, prefazioni di libri, introduzioni a cataloghi di mostre gi\u00e0 pubblicati, sar\u00e0 ordinato nei volumi postumi:"}
{"id": "2112082", "revid": "547034", "url": "https://it.wikipedia.org/wiki?curid=2112082", "title": "Pascale", "text": ""}
{"id": "2112086", "revid": "1318658", "url": "https://it.wikipedia.org/wiki?curid=2112086", "title": "Porte de Vanves (metropolitana di Parigi)", "text": "Porte de Vanves \u00e8 una stazione della metropolitana di Parigi, sulla linea 13; \u00e8 ubicata nel XIV \"arrondissement\" di Parigi.\nLa stazione.\nUbicazione.\nLa stazione \u00e8 situata al disotto dell'\"avenue de la Porte de Vanves\"."}
{"id": "2112090", "revid": "767487", "url": "https://it.wikipedia.org/wiki?curid=2112090", "title": "Tre settimane d'amore", "text": "Tre settimane d'amore (\"Week-End in Havana\") \u00e8 un film del 1941 diretto Walter Lang.\nProduzione.\nIl film fu prodotto dalla Twentieth Century Fox Film Corporation.\nLe scene di danza furono girate dal coreografo Hermes Pan.\nDistribuzione.\nDistribuito dalla Twentieth Century Fox Film Corporation, venne presentato in prima a Denver l'8 ottobre 1941, per poi uscire nelle sale il 17 ottobre. In Messico, il film fu distribuito il 15 gennaio 1942 con il titolo \"A La Habana me voy\"; in Portogallo, come \"F\u00e9rias em Havana\", il 17 aprile; in Svezia, tradotto in \"Weekend i Havanna\", il 31 agosto. Nel 1943, usc\u00ec anche il Finlandia (19 settembre, come \"Viikonloppu Havannassa\"). Nel 1949, venne presentato in Spagna (26 maggio a Madrid, 30 maggio a Barcellona)."}
{"id": "2112097", "revid": "110157", "url": "https://it.wikipedia.org/wiki?curid=2112097", "title": "Safety (defensive back)", "text": "Il safety (traducibile letteralmente con \"sicurezza\", abbreviato con S negli schemi di gioco) \u00e8 un ruolo difensivo nelle squadre di football americano e football canadese. Fa parte dei defensive back e viene schierato generalmente tra le 10 e le 15 yard dietro la linea di scrimmage.\nNella formazione tipica sono presenti due varianti di questo ruolo: il \"free safety\" (\"FS\") e lo \"strong safety\" (\"SS\").\nI loro compiti dipendono dallo schema difensivo utilizzato ma, essendo l'ultima linea di difesa, i due safety devono essere placcatori cinici e determinati.\nCompito principale.\nUsando una metafora sportiva, nel football americano i safety sono l'equivalente del libero nel calcio: seguono lo sviluppo dell'attacco avversario da una posizione ottimale, arretrata, quindi decidono di intervenire a supporto dei compagni nei punti caldi dell'azione, ed \u00e8 loro la responsabilit\u00e0 dell'intervento \"in extremis\" sugli attaccanti smarcati.\nIn particolare, lo strong safety deve marcare il tight end quando questo \u00e8 presente nell'attacco avversario e si sgancia dalla linea offensiva per correre una traccia e ricevere il pallone.\nAltri compiti.\nIn alcune formazioni difensive speciali, il free safety si schiera pi\u00f9 vicino alla linea di difesa e tenta il blitz, cio\u00e8 la penetrazione della linea d'attacco per placcare il quarterback.\nPer la loro caratteristica combinata di velocit\u00e0 di base e spiccata aggressivit\u00e0, i safety sono tra i giocatori prescelti per il ruolo di kick returner negli special team.\nPosizioni.\nA seconda delle caratteristiche fisico-atletiche e della posizione ricoperta in campo prima dello snap, esistono due specializzazioni di questo ruolo.\nFree safety.\nAbbreviato con FS, si trova generalmente nella posizione pi\u00f9 lontana dalla linea di scrimmage ed \u00e8 l'ultimo difensore. Il suo compito \u00e8 quello di seguire i giochi di lancio della squadra avversaria e di coprire le falle dei compagni, oppure raddoppiare la marcatura sul ricevitore scelto dal quarterback; in alcune formazioni difensive speciali si schiera pi\u00f9 vicino alla linea di difesa e tenta il blitz, cio\u00e8 la penetrazione della linea d'attacco per placcare il QB.\nQuesto ruolo viene ricoperto da un giocatore di buona costituzione fisica, ma pi\u00f9 veloce dello \"strong safety\".\nStrong safety.\nAbbreviato con SS, ha il compito di coprire il \"lato forte\" (\"strong side\") dell'attacco, ovvero dove si dispone il tight end (generalmente nella parte sinistra della difesa): deve anzitutto seguire la traccia del tight end o, in assenza di questo, sorvegliare le tracce dei wide receiver; in subordine, deve essere pronto anche al placcaggio del running back.\nChi ricopre questo ruolo non eccelle in velocit\u00e0, ma \u00e8 pi\u00f9 alto e robusto del \"free safety\".\nDivisa.\nLa divisa del safety \u00e8 mediamente pesante, giusto equilibrio tra la necessit\u00e0 di proteggere il giocatore dagli urti nei frequenti contatti con gli avversari, e quella di lasciargli libert\u00e0 nei movimenti.\nNumero di maglia.\nNella NFL il safety pu\u00f2 scegliere un numero da 20 a 49.\nNella NCAA il safety pu\u00f2 vestire un numero qualsiasi da 1 a 99."}
{"id": "2112099", "revid": "905101", "url": "https://it.wikipedia.org/wiki?curid=2112099", "title": "Nizar Qabbani", "text": ""}
{"id": "2112101", "revid": "1543377", "url": "https://it.wikipedia.org/wiki?curid=2112101", "title": "Classic Artists - Yes", "text": "Classic Artists - Yes, sottotitolo \"Their Definitive Fully Authorised Story in a 2 Disc Deluxe Set\", \u00e8 un DVD - documentario della progressive rock band Yes uscito nel 2008. Prodotto dalla Image Entertainment, il filmato percorre tutta la carriera della band, dagli inizi, nel '68, fino a \"Magnification\" ed il tour triennale che segu\u00ec."}
{"id": "2112116", "revid": "742538", "url": "https://it.wikipedia.org/wiki?curid=2112116", "title": "Sicurezza dimostrabile", "text": "In crittografia un sistema crittografico presenta una sicurezza dimostrabile se i suoi requisiti di sicurezza possono essere fissati formalmente in un modello con precisi assunti, dove colui che cerca di violare il sistema (comunemente denominato \"avversario\") ha accesso allo stesso ed ha abbastanza risorse computazionali per cercare di forzarlo. La dimostrazione di sicurezza (chiamata \"riduzione\") \u00e8 che questi requisiti di sicurezza siano soddisfatti stabilito che le ipotesi riguardanti l'accesso dell'avversario al sistema siano soddisfatte e che siano chiaramente indicate quelle inerenti alla difficolt\u00e0 computazionale di alcuni calcoli. Esempi di questi requisiti sono stati pubblicati nel 1989 da Shafi Goldwasser e Silvio Micali.\nLa sicurezza dimostrabile si basa principalmente su due nozioni di sicurezza:\nLa prima nozione \u00e8 stata introdotta da Claude Shannon nel suo celebre articolo \"Communication theory of secrecy systems\" pubblicato nel 1949. Come egli stesso ha dimostrato, esiste solo un sistema che \u00e8 stato provato sia incondizionatamente sicuro, il cifrario di Vernam, dove la chiave crittografica \u00e8 lunga quanto il testo da cifrare: senza di essa \u00e8 provatamente impossibile risalire ad alcuna informazione inerente al messaggio in chiaro.\nLa seconda nozione \u00e8 meno importante della prima, e si basa sul fatto che se non si dispone che di una limitata capacit\u00e0 computazionale non sar\u00e0 possibile risalire al messaggio in chiaro.\nDistinzioni tra crittografia simmetrica ed asimmetrica.\nLa sicurezza dimostrabile \u00e8 differente nel caso si parli di crittografia simmetrica o asimmetrica.\nNella crittografia simmetrica pu\u00f2 essere dimostrata solo la sicurezza semantica: si pu\u00f2, cio\u00e8, dimostrare la resistenza di un sistema crittografico alle sole tecniche di crittanalisi note, come ad esempio la crittanalisi differenziale o quella lineare. Non \u00e8 per\u00f2 possibile provarne la resistenza a tipologie di attacco ancora sconosciute.\nNella crittografia asimmetrica, invece, il problema si pone in maniera diversa ed \u00e8 in quest'ultima che si ritrova maggiormente la nozione di sicurezza dimostrabile. I sistemi asimmetrici si basano su dei problemi computazionali riguardanti la teoria dei numeri o l'algebra discreta: ad esempio, un algoritmo come l'ElGamal si basa sul problema dei logaritmi discreti. Lo schema generale della sicurezza dimostrabile \u00e8 allora quello di provare che la violazione del sistema si riduce dalla risoluzione di un problema considerato difficile ad uno computazionalmente pi\u00f9 semplice.\nCritiche ed insuccessi.\nLa terminologia di \"sicurezza dimostrabile\" \u00e8 stata per\u00f2 criticata per diverse ragioni da diversi autori: parte del problema risiede nel fatto che pu\u00f2 essere fuorviante per i non addetti ai lavori, dato che la sicurezza non pu\u00f2 essere provata. Oded Goldreich, ad esempio, pensa che la rigorosa metodologia di analisi della sicurezza dimostrabile sia l'unica forma compatibile con la scienza.\nCi sono stati diversi tentativi di definire la sicurezza, ma essi si sono dimostrati poi incapaci di coprire tutte le sfaccettature del problema: molti degli insuccessi sono stati indicati come attacchi del canale laterale dato che essi utilizzano informazioni che ricadono al di fuori della definizione del canale che deve essere protetto."}
{"id": "2112118", "revid": "309289", "url": "https://it.wikipedia.org/wiki?curid=2112118", "title": "Larus vegae", "text": "Il gabbiano di Vega (Larus vegae, Palm\u00e9n 1887) \u00e8 un uccello della famiglia dei Laridi.\nSistematica.\nLa sua classificazione \u00e8 ancora controversa e incerta. Esistono come minimo due sottospecie di questo uccello che vengono talvolta classificate come sottospecie di \"Larus cachinnans\" o di \"Larus argentatus\".\nDistribuzione e habitat.\nQuesto gabbiano \u00e8 endemico della Siberia orientale. Vive anche in Mongolia, Cina, Taiwan, Corea, Giappone e Alaska. Raro in Canada, nelle Filippine e nel sudest asiatico."}
{"id": "2112122", "revid": "1610933", "url": "https://it.wikipedia.org/wiki?curid=2112122", "title": "Gabbiano di Vega", "text": ""}
{"id": "2112129", "revid": "20585101", "url": "https://it.wikipedia.org/wiki?curid=2112129", "title": "Spes Volley", "text": ""}
{"id": "2112135", "revid": "7969", "url": "https://it.wikipedia.org/wiki?curid=2112135", "title": "Kick return", "text": ""}
{"id": "2112140", "revid": "7969", "url": "https://it.wikipedia.org/wiki?curid=2112140", "title": "Kickoff returner", "text": ""}
{"id": "2112147", "revid": "287204", "url": "https://it.wikipedia.org/wiki?curid=2112147", "title": "Larus fuscus heuglini", "text": "Il gabbiano della Siberia o gabbiano di Heuglin (Larus heuglini, Bree 1876) \u00e8 un uccello della famiglia dei Laridi.\nDistribuzione e habitat.\nQuesto gabbiano nidifica nella tundra russa compresa tra la Penisola di Kola e la Penisola di Taymyr, e probabilmente anche in Finlandia in cui si registrano numerosi avvistamenti. In inverno migra nell'Asia meridionale e orientale (India, Giappone, Corea, etc.), in Medio Oriente e nelle regioni del Caucaso, ma anche in Africa orientale (Egitto, Somalia, etc.). \u00c8 di passo in Asia sudorientale, in Europa occidentale (si hanno degli avvistamenti anche in Italia), e in Sudafrica."}
{"id": "2112148", "revid": "1610933", "url": "https://it.wikipedia.org/wiki?curid=2112148", "title": "Gabbiano della Siberia", "text": ""}
{"id": "2112149", "revid": "1610933", "url": "https://it.wikipedia.org/wiki?curid=2112149", "title": "Gabbiano di Heuglin", "text": ""}
{"id": "2112152", "revid": "92920", "url": "https://it.wikipedia.org/wiki?curid=2112152", "title": "Punica granatum", "text": "Il melograno (nome scientifico Punica granatum ) \u00e8 una pianta appartenente alla famiglia delle Lythraceae (precedentemente in Punicaceae), originaria della regione compresa tra l'Iran e la catena himalayana, oltre presente sin dall'antichit\u00e0 nel Caucaso e nell'intera Macchia mediterranea. Il frutto viene chiamato melagrana ed \u00e8 coltivato da molti millenni.\nL'unica altra specie appartenente a \"Punica\" \u00e8 la \"Punica protopunica\" (Melograno di Socotra), endemica dell'isola di Socotra, (Oceano Indiano). Differisce per avere fiori rossi, o rosa, di minori dimensioni, e frutti meno dolci.\nOrigine e diffusione.\nIl melograno \u00e8 originario dell'Asia sud\u2013occidentale.\nIn Asia \u00e8 attualmente coltivato ampiamente nel Caucaso in Armenia, Azerbaigian, Iran, Afghanistan, Turchia, Israele, e nelle parti pi\u00f9 aride del Sud-Est Asiatico, dall'Arabia al Pakistan, India, Malaysia, Indonesia; \u00e8 inoltre coltivato nelle regioni aride dell'Africa tropicale. \u00c8 presente da epoca preistorica nell'area costiera del Mediterraneo, risulta storicamente che vi sia stato diffuso dai Fenici, dai Greci, dai Romani e in seguito dagli Arabi.\nFu introdotto in America latina dai colonizzatori spagnoli nel 1769, ed \u00e8 attualmente coltivato ampiamente in Messico e negli Stati Uniti d'America (California e Arizona).\nIl nome di Genere \"Punica\" deriva dal nome romano della regione geografica costiera della Tunisia, e della omonima popolazione, altrimenti chiamata cartaginese (popolazione di estrazione fenicia che colonizz\u00f2 quel territorio nel VI a.C.); le piante furono cos\u00ec nominate perch\u00e9 a Roma i melograni giunsero da quella regione.\nDescrizione.\nLa pianta ha una forte tendenza a produrre polloni radicali e a costituire una boscaglia fitta, \u00e8 un piccolo albero o un arbusto con portamento cespuglioso ed \u00e8 caducifoglie e latifoglie. Pu\u00f2 raggiungere i 5-6 metri di altezza e vivere anche oltre 100 anni.\nLe foglie sono opposte o sub opposte, lucide, strette ed allungate, intere, larghe 2\u00a0cm e lunghe 4\u20137\u00a0cm. La perdita invernale delle foglie \u00e8 tardiva rispetto ad altre specie cedue, avviene al finire dell'autunno o inizio dell'inverno.\nI fiori sono, nella specie botanica, di un vivo colore rosso, di circa 3\u00a0cm di diametro e hanno tre-quattro petali (molti di pi\u00f9 in alcune variet\u00e0 orticole, alcune variet\u00e0 da orto o da giardino sono coltivate solo per i fiori, alcune variet\u00e0 sono a colore bianco o rosato). La fioritura avviene a maggio.\nIl frutto (melagrana o granata) \u00e8 una bacca (detta Balausta) di consistenza molto robusta, con buccia molto dura e coriacea, ha forma rotonda o leggermente allungata, a volte sub\u2013esagonale, con diametro da 5 a 12\u00a0cm e con dimensione fortemente condizionata dalla variet\u00e0 e, soprattutto, dalle condizioni di coltivazione. Il frutto ha diverse partizioni interne robuste che svolgono funzione di placentazione ai semi, detti arilli (fino a 600 ed oltre per frutto) separati da una membrana detta cica. I semi, di colore rosso, in alcune variet\u00e0 sono circondati da una polpa traslucida colorata dal bianco al rosso rubino, pi\u00f9 o meno acidula e, nelle variet\u00e0 a frutto commestibile, dolce e profumata.\nIl frutto reca in posizione apicale (opposta al picciolo) una caratteristica robusta corona a quattro-cinque pezzi, che sono residui del calice fiorale. Il frutto matura a ottobre-novembre, a seconda delle variet\u00e0.\nVariet\u00e0.\nLa \"cultivar\" tipica dell'Italia \u00e8 la dente di cavallo, \u00e8 quella pi\u00f9 adatta al clima della penisola e pi\u00f9 resistente al freddo rispetto ad altre \"cultivar\"; i chicchi sono di un colore rosso vivo e sono dolci e poco aciduli rispetto ad altre. \nLe variet\u00e0 sono numerosissime, data anche la notevole variabilit\u00e0 della specie. Si differenziano per dimensione, colore, epoca di maturazione, oltre che per il frutto pi\u00f9 o meno acidulo o dolce. \nA titolo di esempio: in Iran sono state censite dall'Istituto Agricolo di Ricerca di Yazd. Le variet\u00e0 pi\u00f9 note sono: \"Soveh\", \"Sioh\", \"Rabob\", \"Aghaei\", \"Ardestony\", \"Shisheh\" cap, \"Shirin Shahvor\", \"Bajestony\", \"Malas e Daneh Siah\", \"Touq Gardan\", \"Khazar\", \"Shecar e Ashraf (Behshahr)\", \"Wonderful One\", \"Ako\", \"Alak\", \"Arous\", \"Farouq\", \"Rahab\", \"Khafar e Shiraz\", \"Ferdous e Khorasan\", \"Bi daneh Sangan\".\nEsiste una variet\u00e0 nana del Melograno (\"P. granatum nana\"), caratterizzata da dimensioni molto pi\u00f9 contenute in ogni parte della pianta (altezza, dimensioni delle foglie, dei fiori, dei frutti); i frutti inoltre non sono commestibili, privi di dolcezza sono acidi e astringenti; questa variet\u00e0 \u00e8 di norma usata per bonsai, o comunque come piccola pianta decorativa da vaso.\nMolte variet\u00e0 sono autosterili, quindi per avere la fruttificazione occorre impiantare, o avere presenti, almeno due variet\u00e0 diverse per l'impollinazione. Per chiarimento: le piante originate da due semi diversi sono variet\u00e0 diverse, due piante innestate con la stessa variet\u00e0 sono lo stesso clone e quindi non sono variet\u00e0 diverse. Alcune variet\u00e0 sono parzialmente [autofertili] e con una sola variet\u00e0 la produzione sarebbe limitata, perci\u00f2 si avvantaggiano comunque dell'impollinazione incrociata (entro qualche decina di metri).\nColtivazione.\nLa coltivazione e consumo del frutto del melograno nella fascia che va dall'Armenia all'Azerbaigian, Iran, Afghanistan, Israele, Palestina ed Egitto \u00e8 documentata per il ritrovamento risalente a diversi millenni fa di reperti archeologici di residui di semi e bucce in focolari.\nLa coltivazione non pone difficolt\u00e0 di rilievo. Il portamento ad albero isolato \u00e8 favorito dalla asportazione dei getti accessori che si dipartono dalla base del fusto e dalle radici. Una limitazione della propagazione vegetativa migliora la produzione dei frutti.\nIl melograno \u00e8 una pianta resistente all'arido estivo ed alle temperature invernali tipiche del Mediterraneo; in tali condizioni \u00e8 straordinariamente resistente ad ogni tipo di malattia. In ambiente inadatto, eccessivamente umido o piovoso, in estate \u00e8 soggetto a marciumi radicali. In ambiente ben drenato resiste agevolmente a -10\u00a0\u00b0C, (14\u00a0\u00b0F).\nLa sola condizione richiesta \u00e8 la coltivazione in ambiente secco e ben drenato, con elevata insolazione; non esistono esigenze particolari di suolo, anche se ovviamente per produzioni fruttifere di rilievo \u00e8 necessaria una adeguata profondit\u00e0 e moderata concimazione.\nIrrigazioni di soccorso sono utili solo in caso di estrema siccit\u00e0 o con suoli desertici o poco profondi.\nSi propaga per semina, ma in tal caso non sono assicurate le caratteristiche della pianta madre, si moltiplica pi\u00f9 frequentemente in primavera per talea semilegnosa o per margotta, con una certa difficolt\u00e0 per innesto. Nelle moltiplicazioni vegetative le caratteristiche varietali sono conservate.\nEsistono oltre 300 ibridi, il centro israeliano dell'Universit\u00e0 Ebraica di Gerusalemme \u00e8 il maggior centro mondiale per la ricerca e l'ibridazione e si avvale di coltivatori provenienti da tutto il mondo per verificare l'efficacia delle piantagioni. Per l'Italia il maggior produttore \u00e8 l'italo-israeliano Uzi Cairo.\nAvversit\u00e0.\nInsetti dannosi al melograno sono la farfalla \"Virachola isocrates\" ed il \"Leptoglossus zonatus\".\nUsi.\nIl melograno viene utilizzato come pianta ornamentale nei giardini, le variet\u00e0 nane in vaso sui terrazzi; industrialmente si coltiva per la produzione dei frutti eduli, le melagrane. Questo tipo di frutto, botanicamente, \u00e8 definito \"balausta\".\nSi usano per le propriet\u00e0 medicinali la corteccia delle radici prelevata in primavera o in autunno, e la scorza dei frutti raccolta in autunno, ricche di tannino, tagliate a pezzetti e fatte essiccare all'aria.\nLa polvere ottenuta, utilizzata come decotto, ha propriet\u00e0 tenifughe, astringenti, e sedativo nelle dissenterie; per uso esterno il decotto ha propriet\u00e0 astringenti, per clisteri o irrigazioni vaginali.\nI preparati a base di corteccia di radici sono estremamente pericolosi, provocando fenomeni di idiosincrasia. Dalle radici stesse si ricava un colorante impiegato nella cosmesi.\nL'infuso dei petali viene utilizzato come rinfrescante delle gengive. Dalla scorza si ottiene una tonalit\u00e0 di giallo tipicamente utilizzata negli arazzi arabi. \nI semi eduli ricchi di vitamina C, hanno propriet\u00e0 blandamente diuretiche, si usano anche per la preparazione di sciroppi e della Granatina.\nSimbolismo.\nAlcuni studiosi di teologia ebraica hanno supposto che il frutto dell'Albero della vita del Giardino dell'Eden fosse da intendersi in realt\u00e0 come una melagrana. In accordo col \"Corano\", il melograno \u00e8 citato per crescere nel giardino del paradiso (55:068). \u00c8 anche menzionato in (6:99, 6:141) dove i melograni sono descritti tra le buone cose create da Dio."}
{"id": "2112153", "revid": "110768197", "url": "https://it.wikipedia.org/wiki?curid=2112153", "title": "Stefano Arteaga", "text": "Biografia.\nNato in Spagna, forse a Moraleja de Coca, nei pressi di Segovia, o forse a Madrid, Arteaga entr\u00f2 nella Compagnia di Ges\u00f9 il 23 settembre 1763. In seguito all'espulsione della Compagnia dal territorio spagnolo (1767), Arteaga si rifugi\u00f2 in Italia. Trascorse un periodo di tempo con i suoi confratelli in Corsica e il 21 giugno 1769, quattro anni prima della soppressione dell'Ordine, abbandon\u00f2 la Compagnia nella speranza di potere cos\u00ec di tornare in Spagna. Tuttavia il permesso gli fu negato e Arteaga rimase in esilio per il resto della sua vita. Stabilitosi a Bologna intorno al 1773, fu ospite del marchese Francesco Albergati Capacelli. Tra il 1773 e il 1778 studi\u00f2 filosofia, scienze, matematica e teologia all'Universit\u00e0 di Bologna; era particolarmente attratto dal pensiero degli empiristi (John Locke, soprattutto) e dei sensisti.\nA Bologna conobbe Padre Giovanni Battista Martini, e su sua sollecitazione si dedic\u00f2 allo studio della nascita e del progresso del teatro musicale italiano. La sua opera, intitolata \"Rivoluzioni del teatro musicale Italiano, dalla sua origine fino al presente\" (2 voll., Bologna 1783; 2\u00aa ed. Venezia 1785), ottenne un grande successo e lo fece conoscere a livello europeo. Secondo Fran\u00e7ois-Joseph F\u00e9tis \"L'opera di Arteaga \u00e8 la pi\u00f9 importante che sia mai stata scritta sulle trasformazioni del teatro musicale: \u00e8 l'unica in cui si pu\u00f2 trovare un'erudizione senza pedanteria, un raffinato spirito filosofico, un buon gusto, uno stile elegante e nessuno spirito di partito.\" Arteaga fece da mediatore nel corso della polemica tra Martini e il suo confratello spagnolo Antonio Eximeno.\nDivenuto socio dell'Accademia di Padova, e dell'Accademia Virgiliana di Mantova, Arteaga lasci\u00f2 Bologna e, dopo aver trascorso qualche tempo a Venezia (dove incontr\u00f2 il patriota venezuelano Francisco de Miranda), nel 1786 si trasfer\u00ec a Roma sotto la protezione del ministro plenipotenziario del re di Spagna Jos\u00e9 Nicol\u00e1s de Azara, al quale aveva dedicato le \"Rivoluzioni\". Nominato bibliotecario dell'Azara, prepar\u00f2 con altri studiosi un'edizione dell'opera omnia di Orazio e diede alle stampe le \"Investigaciones filos\u00f3ficas sobre la belleza ideal considerada como objeto de las artes de imitaci\u00f3n\" (Madrid, 1789), un importante trattato di estetica che anticipa tematiche che saranno proprie del romanticismo. Nel 1798 Arteaga accompagn\u00f2 in Francia l'Azara, nominato ambasciatore spagnolo a Parigi. Mor\u00ec a casa di Azara a Parigi il 30 ottobre 1799."}
{"id": "2112159", "revid": "21880", "url": "https://it.wikipedia.org/wiki?curid=2112159", "title": "Dendrobates pumilio", "text": ""}
{"id": "2112160", "revid": "854214", "url": "https://it.wikipedia.org/wiki?curid=2112160", "title": "Tutti pazzi per amore", "text": "Tutti pazzi per amore \u00e8 stata una serie televisiva italiana prodotta da Rai Fiction e Publispei, trasmessa in prima visione da Rai 1 dal 7 dicembre 2008 al 1\u00ba gennaio 2012.\nProduzione.\nIl soggetto originale della serie \u00e8 di Ivan Cotroneo. Per la prima stagione, i soggetti di puntata sono stati scritti da Ivan Cotroneo e Monica Rametta. Le sceneggiature sono state scritte da Ivan Cotroneo, Monica Rametta, Elena Bucaccio, Stefano Tummolini, Stefano Bises. La casa di produzione Publispei, che ha acquistato spesso dei \"format\" spagnoli di grande successo, come \"Un medico in famiglia\" o \"I Cesaroni\", esporter\u00e0 il \"format\" di questa fiction proprio nel paese iberico.\nLa seconda serie \u00e8 stata girata nel 2009 ed \u00e8 andata in onda a partire dal marzo 2010. In questa stagione c'\u00e8 stato un \"recasting\" per il personaggio di Laura a causa della gravidanza di Stefania Rocca: le subentra Antonia Liskova. Neri Marcor\u00e8, a causa dei molti impegni, lascia il cast fisso: il suo personaggio Michele muore nel corso del primo episodio e successivamente riappare in forma di angelo. Entra a far parte del cast fisso Alessio Boni, che interpreta Adriano, fratello di Michele. La serie riprende il \"format\" della prima stagione, con la differenza che in ciascun episodio c'\u00e8 un momento \"musical\" in cui i personaggi interpretano una canzone italiana che d\u00e0 il titolo all'episodio.\nIl 14 febbraio 2011 sono iniziate le riprese della terza stagione. Sono confermati gli attori Antonia Liskova, nel ruolo di Laura, Emilio Solfrizzi, Nicole Murgia e Brenno Placido, mentre Alessio Boni, Carla Signoris e Giuseppe Battiston non fanno pi\u00f9 parte del cast. Martina Stella interpreta Elisa, ragazza toscana e cugina di Monica prossima alle nozze, che entra a far parte di \"Tu donna\". Nel cast anche Ricky Memphis, Anita Caprioli, Alessia Barela e Lucrezia Lante Della Rovere. Novit\u00e0 della terza stagione \u00e8 che ciascun episodio si svolge in un tempo di 24 ore, narrando una giornata intera dei personaggi della serie. In particolare narrer\u00e0 di 26 giorni, dal 7 dicembre al 1\u00ba gennaio. Il 21 ottobre 2011 sono terminate le riprese della stagione, mentre la messa in onda \u00e8 avvenuta dal 6 novembre successivo su Rai 1.\nNella primavera 2013 lo sceneggiatore della serie Ivan Cotroneo d\u00e0 la conferma per una quarta stagione, all'epoca in fase di lavorazione. A giugno dello stesso anno, per\u00f2, viene dichiarato l'annullamento del progetto: Carlotta Natoli in un'intervista rivela che la serie non sarebbe stata pi\u00f9 rinnovata in quanto la Rai non aveva intenzione di rischiare di rovinare un prodotto del genere al culmine del suo successo, affermando che nel momento in cui una serie televisiva prosegue per molte stagioni perde qualit\u00e0.\nTrama.\nPrima stagione.\nPaolo \u00e8 un quarantenne vedovo con una figlia sedicenne, Cristina. Laura \u00e8 una trentottenne divorziata con due figli, Emanuele di 16 e Nina di 7. Dopo un lungo periodo d\u2019inattivit\u00e0 lavorativa, Laura trova un'occupazione presso la redazione del giornale femminile \"Tu donna\", diretto da Monica, la quale diventer\u00e0 la sua migliore amica. Nella redazione lavorano anche Lea, Rosa, Maya ed Elio. L'ex marito di Laura, Riccardo, vive negli Stati Uniti ed \u00e8 gay, motivo per il quale i due hanno divorziato. Le vite delle due famiglie s'intrecciano quando Paolo e sua figlia si trasferiscono nell'appartamento sullo stesso pianerottolo dell'appartamento di Laura. Inizialmente Laura e Paolo non si sopportano, anche se non si sono mai visti e comunicano unicamente attraverso dei biglietti lasciati sulle persiane delle finestre. Emanuele e Cristina, coetanei, sono nella stessa classe e dividono il banco e anch'essi non si sopportano: Emanuele viene chiamato da Cristina \"Psyco\" essendo un ragazzo iper preciso quasi in tutto ed estremamente paranoico con l'igiene, mentre la ragazza viene definita dal ragazzo \"tossica\" e troglodita per i suoi modi da maschiaccio e per la sua ignoranza nelle materie scolastiche. \nL'unica che sembra andar d'accordo con tutti \u00e8 Nina, la quale ha un suo amico immaginario Filippo. Laura e Paolo s'invaghiscono l'uno dell'altra, inizialmente non sapendo di essere gli odiati vicini. Dopo averlo scoperto, continuano a frequentarsi all'insaputa dei figli, che quando lo sapranno avranno un grande shock. Paolo e Laura decidono di buttare gi\u00f9 il muro che separa i due appartamenti e cos\u00ec le due famiglie vivranno insieme. Il miglior amico di Paolo, Michele, \u00e8 un \"Don Giovanni\" incallito.\nMichele conosce Monica, con la quale prima c'\u00e8 un rapporto di antipatia, poi di amicizia e complicit\u00e0. Michele inizier\u00e0 a provare nei suoi confronti altri sentimenti ma capir\u00e0 che non potr\u00e0 mai stare insieme a Monica, cos\u00ec le fa conoscere Ermanno, un ragazzo semplice, e diametralmente opposto a Monica; Michele gli consiglia come corteggiarla e farla innamorare, finch\u00e9 Monica una volta innamorata, non scoprir\u00e0 la finzione e si vendicher\u00e0 cos\u00ec di Michele. Alla fine Michele e Monica si fidanzeranno e andranno a vivere insieme. La sorella di Laura, Stefania, \u00e8 sposata da anni con Giulio: inizialmente lei \u00e8 sempre assente e nei pochi momenti disponibili lo sfrutta e lui \u00e8 succube del suo amore.\nI due non riescono ad avere figli, cos\u00ec decidono di adottarne uno, ma lei rimarr\u00e0 incinta di due gemelle, cos\u00ec alla fine avranno a che fare con tre bambini: Yang, Rachele e Rebecca. Clelia e Mario sono i genitori di Laura e Stefania, lei dispotica come madre, brillante e di successo come avvocato matrimonialista, lui fidanzato con Sandrine: i due divorziati da anni, si rifidanzeranno all'insaputa di tutti. Le zie zitelle di Paolo, Sofia e Filomena, maniache della pulizia, molto credenti, e onnipresenti nelle vite del nipote. Ogni episodio \u00e8 accompagnato da un'intervista della Signorina Carla al dottor Freiss, tuttologo. I due intervengono esternamente a commento delle vicissitudini dei personaggi. Laura rimane incinta di Paolo, ma la gravidanza finir\u00e0 male e la donna diventer\u00e0 pi\u00f9 fredda nei confronti del compagno, accusandolo di non aver fatto in tempo a portarla in ospedale, poich\u00e9 non possiede la patente di guida.\nPaolo \u00e8 tentato di tradire Laura con la sua affascinante collega, nonch\u00e9 ex allieva Natascia, ma alla fine rimarr\u00e0 fedele a Laura, mentre questa, sospettando erroneamente dell'infedelt\u00e0 del compagno, passer\u00e0 una notte d'amore con il suo ex marito. Paolo per cercare un riavvicinamento con Laura, le chiede addirittura di sposarlo. Lei accetta ma, per onest\u00e0, la notte prima del matrimonio gli svela il suo tradimento con Riccardo. Paolo decide di non sposare Laura, lasciandola proprio davanti all'altare e scappando. Il muro che divideva le due case viene ritirato su, ma Paolo una notte, pentito della scelta avventata e preso dalla pazzia, lo romper\u00e0 di nuovo, chiedendo alla stupefatta Laura di perdonarlo ancora una volta e di provare a convivere. La serie finisce con i due che si baciano e tutti i protagonisti che applaudono a distanza, come se si fossero sposati veramente.\nSeconda stagione.\n\u00c8 passato un anno dagli eventi della prima stagione. Paolo si \u00e8 pentito di non aver pronunciato il fatidico \"s\u00ec\", perci\u00f2 chiede a Laura, per la seconda volta, di sposarlo. Monica e Michele convolano a nozze, assieme ai due protagonisti, ma lui muore improvvisamente per un attacco cardiaco davanti all'altare. Michele, tuttavia, rimane nella serie nell'aldil\u00e0 e scopre che pu\u00f2 dare dei consigli ai suoi amici apparendo nei loro sogni. Ancora una volta quindi Paolo e Laura non riescono a sposarsi e Monica scopre di essere incinta. Adriano, il fratello di Michele, recatosi in citt\u00e0 per il matrimonio, divide l'appartamento con Monica, di cui decide di prendersi cura al posto del fratello. Laura pubblica il suo primo romanzo, \"Innamorate pazze\", che ha un grande successo e alla donna viene proposto di pubblicarlo anche in Francia.\nCristina ed Emanuele s\u2019innamorano rispettivamente di due fratelli: Raoul, un ragazzo sieropositivo, e sua sorella Viola, studiosa e competitiva. Scoppia l'amore anche tra Adriano e Monica, ma lui \u00e8 fidanzato da poco con la parrucchiera toscana Bea. Stefania e Giulio sono invece alle prese con due bellissime bambine da poco messe al mondo, le gemelle Rachele e Rebecca, e il figlio adottivo Yang, che avr\u00e0 un rapporto speciale con la \"nonna\" Clelia. La stessa Clelia, e Mario, dopo essersi separati si ricongiungono e si risposano con un rito indiano nella dodicesima puntata, in seguito a vari litigi e alle gelosie di lui per un amico di Clelia, con cui lei stava instaurando un legame particolare.\nPaolo decide di lasciare il lavoro, che tempo non lo soddisfa pi\u00f9, e di aprire una serra con una certa Valeria Guerrieri, una ragazza giovane e tosta che sta per sposarsi. Nonostante tutto, per\u00f2, Paolo tradisce Laura con Valeria (innamorata davvero di Giorgi), e lei, pur se ha baciato il suo affascinante editore Marco, che la stava aiutando con il suo romanzo di successo, non vuole dargliela vinta, e decide di lasciare per sempre Paolo, molto pentito. E se Cristina capisce di aver sbagliato trattando Raoul come uno \"diverso\", e i due si fidanzano, Viola tradisce Emanuele con Sandrino, il suo ex ragazzo, molto bello e spigliato, di vent'anni (\"una piccola leggenda dell'universit\u00e0\" viene spesso definito). Anche la loro storia, per\u00f2, andr\u00e0 a buon fine. Laura e Paolo, in un finale quasi catastrofico, si sposano nella piccola chiesa dell'ospedale, dove \u00e8 stato ricoverato lui dopo un incidente, mentre inseguiva sua figlia Cristina ed Emanuele in seguito alla loro prova di maturit\u00e0 scolastica (dove tutti sono stati promossi).\nMichele invece, si fa concedere un permesso per andare sulla terra a vedere suo figlio, che Monica ha appena partorito con l'aiuto dell'amato Adriano, dove d\u00e0 l'addio a lei perch\u00e9 ormai ha portato a termine il compito di proteggere e aiutare i suoi amici. Cos\u00ec, Monica scoppia a piangere con in braccio il bambino appena partorito, che chiama Michelino. Intanto anche le ragazze della redazione si sono sistemate. Rosa, abbandonata dal marito Carlo con tre gemelli a carico, dopo aver cercato invano l'uomo giusto, lo trova nel baby-sitter dei suoi figli, il ventitreenne Teo. Lea s'innamora inaspettatamente di Ermanno, che diventa grafico del giornale al posto di Elio, che si era licenziato.\nMaya, invece, si fidanza ufficialmente. Lui \u00e8 Tommaso. Separato con due figli, che per\u00f2 non sembra essere proprio adatto a lei. Infatti, quando Elio ritorna per amore di Maya, dopo averla corteggiata a lungo, riesce a farla innamorare di lui, e a farle lasciare Tommaso. Dopo una breve fuga di Stefania, per la paura di fallire come madre e educatrice, anche lei e Giulio vivono con serenit\u00e0 insieme ai tre figli. Cristina e Raoul ed Emanuele e Viola stanno insieme, e tutto si conclude per il meglio, in ospedale, sulle note della canzone \"Love is in the air\".\nTerza stagione.\nLaura e Paolo hanno affittato un appartamento sotto di quello della famiglia per starsene in pace e lontani dai guai familiari di figli e zie (che sono andate ad abitare con loro dopo lo sfratto). Una volta scoperto il nascondiglio segreto, tutti in famiglia vogliono l'appartamento per s\u00e9, facendo valere i propri bisogni. Questo vale per Cristina e Raoul e Viola ed Emanuele, che cercano da tempo una casa in cui andare a convivere, per Stefania e Giulio, la cui nuova casa \u00e8 ancora al centro di alcuni lavori di ristrutturazione, per le zie, che vogliono uno spazio solo per loro. Intanto in redazione tutte le collaboratrici trascurano il lavoro e le lettrici, per occuparsi dei propri problemi amorosi e familiari. Monica \u00e8 divorziata da Adriano e ora vive solo per il figlioletto. Rosa si convince di aver superato i problemi della differenza di et\u00e0 con Teo, ma pare essere solo un'illusione.\nMaya \u00e8 disperata: Elio, il grafico, parte per l'America, e torner\u00e0 solo tra un mese. Quindi lei dovr\u00e0 rimanere in castit\u00e0 per ventiquattro giorni circa. Al suo posto subentra Elisa Trombetti, la cugina toscana (di secondo grado) di Monica. Elisa \u00e8 una ragazza giovane e strana. Non solo si propone di risolvere i problemi delle sue colleghe, ma consiglia anche a Monica il pediatra ideale: si tratta di Giampaolo, suo promesso sposo per\u00f2, accade sempre pi\u00f9 spesso che Monica abbia delle visioni che rivelano che nei secoli e millenni precedenti lei e Giampaolo fossero amanti (addirittura gi\u00e0 dai tempi della Preistoria e del Rinascimento!). Tutto ci\u00f2 provoca turbamento in Monica, la quale si sente divisa tra un sempre pi\u00f9 crescente amore per Giampaolo e la solidariet\u00e0 nei confronti della cugina. Dato che anche Giampaolo, dopo qualche tempo, comincia ad avere delle visioni su lei, i due iniziano a essere amanti, pur sapendo che il matrimonio tra Giampaolo ed Elisa \u00e8 incombente. \nNella vita di Laura ricompare Eva, sua vecchia amica, che andr\u00e0 a lavorare nel vivaio di Paolo, divenendo la sua migliore amica. C'\u00e8 da dire che Eva \u00e8 lesbica, ed \u00e8 fidanzata con Roberta. Intanto le cose per le coppie Ema-Viola e Cris-Raoul non sono tutto rose e fiori. I quattro si sono aggiudicati l'appartamento dei genitori, e se lo dividono, ma se Emanuele \u00e8 geloso di un ricco amico francese della sua fidanzata, e Francesca, sua compagna di universit\u00e0, si scopre innamoratissima di Balestrieri, Cristina \u00e8 incinta! Lei e Raoul vogliono tenere il bambino, ma aspettano prima di dire tutto ai genitori. Quando ci si mette di mezzo per\u00f2 la \"sorella cattiva di Clelia\"... Lei \u00e8 sorella di nonna Clelia, e arriva a Roma per un po' di giorni. E subito dimostra la sua cattiveria, fino a che non rivela, poco prima di ripartire, che ha trovato nella vecchia stanza di Cristina un test di gravidanza positivo (che la ragazza aveva nascosto). Nonostante tutte le preoccupazioni, la famiglia \u00e8 contenta di questo lieto evento. Paolo e Laura, quindi, decidono di aspettare prima di avere un bambino tutto loro. I due avevano deciso di provarci, ma data la gravidanza della giovanissima Giorgi, scelgono di attendere. Le cose per\u00f2 tornano come prima, e, convinti dalla stessa Cristina, cercano questo figlio. Anche dopo vari consigli del medico, i due non riescono nel loro dolce intento, e questo li rende pi\u00f9 tristi.\nPer Stefania e Giulio, invece, sembra sia arrivata la fine. Lei sta facendo di tutto per avere la casa pi\u00f9 bella del mondo, spendendo soldi inutilmente. Questo fa arrabbiare il marito, e i due finiscono in ospedale dopo un cenone di Natale burrascoso! Al che, Stefania e Giulio scelgono la soluzione pi\u00f9 conveniente: divorziare. Clelia e Marito, al contrario della figlia, innamoratissimi, tentano la fuga da questo matrimonio, ma poi si pentono, e tornano dagli amati nipoti senza battere ciglio. In pi\u00f9, Clelia viene \"assoldata\" nel divorzio tra Stefania e Pierantoni ma, sar\u00e0 l'avvocato proprio di quest'ultimo. Stefania \u00e8 amareggiata, ma alla fine tutto si sistema, e lei e il marito si ricongiungono, finalmente. Anche le ragazze della redazione hanno i loro problemi. Rosa deve affrontare la madre di Teo, sua coetanea, che la inganna. Lei \u00e8 una psicoterapeuta, e quando scopre che la bella Rosa \u00e8 la compagna del figlio, la porta a pensare male di lui, perch\u00e9 vuole che si lascino ma, non la far\u00e0 franca, Rosa torna con Teo.\nMaya cerca in tutti i modi di restare fedele a Elio, e, dopo mille sforzi, ci riesce. Peccato che lui, alla fine, le dica di essersi innamorato di un'americana! Nel frattempo Laura, nuova redattrice della rivista, a cui Monica ha lasciato il posto all'inizio della terza serie, deve far fronte ai problemi economici di Tu Donna, che sta per chiudere ma, un'idea geniale porter\u00e0 il giornale a rimanere aperto ancora. Giampaolo non \u00e8 riuscito a dire a Elisa di amare Monica, ma quando trova il coraggio, lei lo anticipa svelando la propria gravidanza. In realt\u00e0 \u00e8 solo una finta, Elisa ha scoperto la relazione clandestina tra il fidanzato e la cugina, e vuole vendicarsi ma, al loro matrimonio, sia Giampaolo sia Monica hanno la visione che Elisa ment\u00ec anche nella Preistoria, fingendo di essere incinta. Capito questo, i due si baciano felici. E poi, Elisa trova l'amore vero in quel giorno cos\u00ec sfortunato. Il testimone di Giampaolo! In pi\u00f9: Nina diventa E.M.O. per amore di un ragazzino dello stesso \"modus vivendi\", Raoul viene licenziato, prova a lavorare alla serra di Paolo ma sceglie di scappare dalle sue responsabilit\u00e0.\nFrancesca convince Emanuele che Viola l\u2019ha tradito con il suo amico Jean-Claude (l'amico francese di Viola), nella vita della famiglia Giorgi arriva Claudia, madre di Raoul e Viola, che si scopre essere una vecchia fiamma di Paolo. Lei diventer\u00e0 il sogno erotico di Eva, che poi la dimenticher\u00e0 per sempre, andando di nuovo da Roberta. Comunque, dopo mille peripezie, la notte di Capodanno, tra la fine del 2011 e l'inizio del 2012, Cristina ed Emanuele si riprendono Raoul e Viola, che stavano partendo. E poi, Laura dice a Paolo di aspettare un bambino. E tutta quest\u2019allargata famiglia sale su un pullman, cantando \"Azzurro\", la famosa canzone di Celentano. E sul pullman, c'\u00e8 scritto \"Tutti pazzi per amore\"!\nEpisodi.\nLe prime due serie hanno come episodi i titoli di famose canzoni (come Questione di feeling o Love is in the air); la terza invece \u00e8 un day time, una sorta di diario quotidiano che parte dagli inizi di dicembre fino ad arrivare a Capodanno (per ogni episodio non c'\u00e8 un vero titolo, ma la data in cui esso si svolge).\nPersonaggi ed interpreti.\nNella seconda stagione, Stefania Rocca, a causa di una gravidanza, \u00e8 stata sostituita da Antonia Liskova con un recasting. Neri Marcor\u00e8, invece, impegnato su pi\u00f9 fronti, ha optato per la morte del suo personaggio, che per\u00f2 continua ad apparire negli episodi della seconda stagione nelle vesti di anima del Paradiso.\nCanzoni.\nPrima stagione.\nNel venticinquesimo episodio della prima stagione, Paolo realizza un CD con i brani che pi\u00f9 rappresentano la sua storia con Laura; la lista comprende: \nTerza stagione.\nPer la prima volta a partire da questa serie, le canzoni sono cantate dagli stessi attori.\nPromozione.\nPer il lancio di \"Tutti pazzi per amore\", oltre alla pubblicit\u00e0 classica, la Rai ha utilizzato per la prima volta anche il marketing virale, creando tre parodie che giocano sul titolo della fiction e fanno rivivere i protagonisti della serie tv nelle ambientazioni dei pi\u00f9 classici film di genere. Dunque, per il lancio di questa fiction, la Rai ha caricato su YouTube:\nPer promuovere la seconda stagione, il 13 marzo 2010 \u00e8 stato fatto un flash mob al centro commerciale Porta di Roma, dove decine di ballerini (professionisti e no) hanno danzato sulle note dei brani della serie, mixati tra loro, indossando le magliette della fiction.\nRiconoscimenti.\nNel 2009, \"Tutti pazzi per amore\" viene proclamata, nell'ambito del Premio Regia Televisiva, miglior fiction. Per il ruolo di Lea, l'attrice Sonia Bergamasco ha vinto il premio come miglior attrice non protagonista al RomaFictionFest 2009. Il format della serie ha ricevuto la menzione speciale alla XXXIV edizione del premio Golden Chest."}
{"id": "2112162", "revid": "1543377", "url": "https://it.wikipedia.org/wiki?curid=2112162", "title": "Sebastiano Ayala", "text": " \nBiografia.\nGesuita, studia prima a Palermo e poi a Malta, qui i gesuiti erano stati cacciati poco prima e il loro ingresso non era gradito ma si fece un'eccezione per Ayala. Dopo aver finito gli studi, lavor\u00f2 per molti personaggi importanti del suo tempo fra cui il re di Danimarca. Nel 1793 divenne ministro della repubblica di Ragusa. Nel corso degli anni scrisse alcuni libri sia in italiano che in francese, tutti rigorosamente in forma anonima, alcuni anche postumi (del 1802)."}
{"id": "2112166", "revid": "53984", "url": "https://it.wikipedia.org/wiki?curid=2112166", "title": "Insediamenti monastici armeni", "text": ""}
{"id": "2112168", "revid": "1543377", "url": "https://it.wikipedia.org/wiki?curid=2112168", "title": "Vincenzo Berni degli Antoni", "text": "Biografia.\nFiglio di Francesco e Virgilia Landi, borghesi benestanti, si laure\u00f2 \"in utroque iure\" nell'ateneo bolognese per poi iniziare la professione forense. Nominato docente nella stessa Universit\u00e0 cittadina, vi insegn\u00f2 diritto civile e, in qualit\u00e0 di uditore di camera, prest\u00f2 assistenza ai cardinali Archetti e Vincenti Mareri, legati pontifici della citt\u00e0 e della provincia bolognese. \nNel 1796, quando le truppe francesi entrarono nello Stato Pontificio, Berni rimase fedele al vecchio ordine politico e, non volendo prestare giuramento alle nuove autorit\u00e0, abbandon\u00f2 l'Ateneo. Rientr\u00f2 nella vita pubblica solo nel 1799 quando gli austriaci occuparono Bologna. Con il successivo ritorno dei francesi, Berni, pur limitando il suo impegno al solo ambito municipalistico, si mostr\u00f2 meno intransigente: accett\u00f2 la nomina a commissario generale delle Finanze, divenne regio procuratore nel Tribunale di revisione e fu insignito del titolo di cavaliere dell'Ordine della Corona ferrea.\nCaduto l'Impero napoleonico e restaurato il governo pontificio, nel 1816 fu nominato giudice di appello.\nConsultato pi\u00f9 volte per questioni legali da principi e da papa Pio VII, divenne uno degli avvocati pi\u00f9 famosi del suo tempo. Scrisse numerosi articoli per il \"Giornale arcadico di scienze, lettere ed arti\" e alcune commedie. Tra le sue ultime opere \u00e8 da citare un libello, pubblicato nel 1827, in polemica con il giurista Giovanni Vicini, dal titolo \"Osservazioni al voto consultivo del signor avvocato Giovanni Vicini nella causa di simultanea successione di cristiani, e di ebrei alla intestata eredit\u00e0 di un loro congiunto...\". Il libello del Berni contesta, con toni antisemiti, le tesi di Vicini il quale, in ragione dei diritti sanciti nella legislazione napoleonica, si era espresso favorevolmente per la parit\u00e0 giuridica tra ebrei e cristiani in materia di successione."}
{"id": "2112169", "revid": "287204", "url": "https://it.wikipedia.org/wiki?curid=2112169", "title": "Ichthyaetus", "text": "Ichthyaetus \u00e8 un genere di uccelli della famiglia dei Laridi.\nSpecie.\nLe sei specie che appartengono a questo genere sono state scisse di recente dal genere \"Larus\"."}
{"id": "2112172", "revid": "767487", "url": "https://it.wikipedia.org/wiki?curid=2112172", "title": "Leucophaeus", "text": "Leucophaeus \u00e8 un genere di uccelli della famiglia dei Laridi.\nDescrizione.\nSono gabbiani di medie dimensioni che abitano le Americhe, hanno generalmente un piumaggio scuro e di solito portano una mezzaluna bianca sopra e sotto gli occhi.\nSpecie.\nLe cinque specie che appartengono a questo genere sono state separate di recente dal genere \"Larus\"."}
{"id": "2112175", "revid": "1573940", "url": "https://it.wikipedia.org/wiki?curid=2112175", "title": "Chroicocephalus", "text": "Chroicocephalus \u00e8 un genere di uccelli della famiglia dei Laridi.\nDescrizione.\nSono gabbiani di medie-piccole dimensioni che abitano in tutto il mondo.\nTassonomia.\nIl genere comprende le seguenti specie e sottospecie, in passato attribuite al genere \"Larus\":"}
{"id": "2112182", "revid": "104216027", "url": "https://it.wikipedia.org/wiki?curid=2112182", "title": "Fuddy Meers", "text": "Fuddy Meers \u00e8 un'opera teatrale creata nel 1999 dall'autore americano David Lindsay-Abaire.\nTrama.\nLa pi\u00e8ce racconta la storia di Claire, una donna che soffre di un'amnesia complessa e psicogena con cui devono fare i conti tutti i giorni suo marito e i suoi figli: la memoria di Claire si cancella ogni volta che dorme. Una mattina Claire viene convinta da un uomo zoppo e balbuziente a seguirlo. Claire \u00e8 l'io narrante della pi\u00e8ce e nel corso delle avventure che affronter\u00e0, paradossalmente, riprender\u00e0 poco a poco la memoria: il mondo di Claire diventa sempre pi\u00f9 chiaro con ogni nuova rivelazione mentre riguadagna alcune delle sue memorie e scopre che \u00e8 responsabile delle deformit\u00e0 di Philip.\nFuddy Meers incarna un torcimento della realt\u00e0 molto importante nel teatro moderno. Il titolo del pezzo \"Fuddy Meers\" \u00e8 preso da un tentativo di Gertie, madre di Claire, di pronunciare la frase in inglese \u201cFunny Mirrors\u201d (specchi divertenti).\nPremi.\nFuddy Meers ha vinto diversi premi, inclusi:"}
{"id": "2112183", "revid": "787565", "url": "https://it.wikipedia.org/wiki?curid=2112183", "title": "5\u00ba Reggimento alpini", "text": "Il 5\u00ba Reggimento Alpini \u00e8 un reparto dell'Esercito Italiano dipendente dalla Brigata alpina \"Julia\" con sede a Vipiteno in Provincia di Bolzano, comandato dal Colonnello Massimiliano Cigolini dal 8 ottobre 2021.\nStoria.\nOrigini.\nIl Reggimento viene costituito il 1\u00ba novembre 1882 a Milano, con al comando il Colonnello Carlo Goggia, i suoi Battaglioni originari \"Val Dora\", \"Moncenisio\", \"Valtellina\", \"Alta Valtellina\" , quattro anni dopo prendono il nome di \"Morbegno\", \"Tirano\" , \"Edolo\" e \"Vestone\".\nCirca 150 alpini di questo reparto, inquadrato nel Regio Esercito, vengono schierati dal generale Bava Beccaris come rinforzo nella sanguinosa repressione dei moti popolari e operai scoppiati a Milano nelle giornate fra il 6 e il 9 maggio 1898.\nGuerre coloniali.\nIl primo impiego operativo per gli alpini del 5\u00b0 avr\u00e0 luogo in Africa durante la prima guerra d'Eritrea nel 1887-88 nella quale partecipano 6 Ufficiali e 150 uomini di truppa del reparto; negli anni 1895-97 esso \u00e8 impiegato nuovamente nella Seconda Campagna di Eritrea con personale inquadrato in un battaglione di formazione al Comando del Ten. Col. Davide Menini il quale cadr\u00e0 sul campo. All'Ufficiale, medaglia d\u2019argento al Valor MIlitare, \u00e8 dedicata l\u2019attuale caserma sede del Reggimento. Dei 5 Ufficiali, 4 Sottufficiali e 168 di truppa del 5\u00b0 partecipanti ai combattimenti, torneranno in Patria 1 Ufficiale, 1 Sottufficiale e 93 alpini.\nIl Battaglione alpini \"Morbegno\" fu il primo a sperimentare la cosiddetta uniforme \"grigioverde\". L'uniforme alpina infatti era inizialmente dall'aspetto sgargiante, tipicamente ottocentesco, frutto delle tradizioni ereditate dalla Regia Armata Sarda, con la giubba turchino scuro e i pantaloni di colore celeste, cosa che non consentiva certo una buona mimetizzazione in ambiente montano.\nLa questione fu dibattuta tra 1904 e 1906 su sollecitazione del presidente della sezione di Milano del CAI, Luigi Brioschi. Nell'aprile 1906, per un esperimento pratico, furono scelti gli alpini del Battaglione alpini \"Morbegno\" di stanza a Bergamo. L'esperimento fu un successo e nacque cos\u00ec il \"plotone grigio\", composto di 40 uomini della 45\u00aa Compagnia del \"Morbegno\", che fece la sua prima comparsa ufficiale a Tirano.\nAlla fine del 1908 l\u2019uniforme \"grigioverde\" viene ufficialmente adottata per tutto il Regio Esercito.\nIl 28 dicembre 1908 un tremendo terremoto investe il territorio calabro-siculo. Per l'assistenza prestata, al Reggimento viene assegnata la Medaglia d'Argento di Benemerenza.\nIl Reggimento sul finire dell'anno 1911 giunge a Derna per affrontare la Campagna di Libia.\nNegli anni in cui il Reggimento \u00e8 impegnato sul fronte libico, gli alpini vengono spesso elogiati nei bollettini di guerra: tra gli scontri ai quali prendono parte si ricordano l'episodio della ridotta \"Lombardia\" (Combattimento del Bu Msafer) che vide protagonista il Battaglione \"Edolo\" nel 1912 e la presa di Assaba del 1913, alla quale partecip\u00f2 il Battaglione \"Vestone\". \nLa campagna si chiude per gli alpini con due medaglie al Valor Militare, una d'argento ed una di bronzo, quest'ultima riportata sul medagliere della Bandiera di Guerra.\nPrima guerra mondiale.\nNegli anni dal 1915 al 1918, il Quinto partecipa alla prima guerra mondiale portando in linea 16 battaglioni: \nI battaglioni del Quinto operano su tutto il fronte italiano, dai tremila metri del settore occidentale (Adamello- Valcamonica) alla zona dell\u2019Altopiano dei Sette Comuni fino al settore del Medio e Alto Isonzo, del Grappa e del Piave.\nNella Grande Guerra gli alpini del 5\u00b0 meritarono una medaglia d\u2019argento al Valor Militare, concessa al battaglione \u201cMorbegno\u201d per i fatti d\u2019arme di Monte Fior e Castelgomberto (Altopiano di Asiago, provincia di Vicenza) del 5-8 giugno 1916, quando di fatto il sacrificio degli uomini del \"Morbegno\" blocc\u00f2 la cosiddetta Strafexpedition, che segner\u00e0 qui il suo punto di massima avanzata sul fronte dell\u2019altopiano; proprio per commemorare questi avvenimenti viene celebrata ogni anno la Festa di Corpo.\nNel 1921 il 5\u00ba Reggimento viene inserito nella 2\u00aa Divisione alpina, di stanza a Bergamo (la caserma \u00e8 oggi occupata dalla galleria GAMeC), portandosi dietro, da Milano, la statua dell'alpino che si difende scagliando un masso contro il nemico.\nNel 1926 il 5\u00ba Reggimento torna nella Brigata alpina a Milano, e dal 1936, assieme al 6\u00ba e al 2\u00ba artiglieria, nella Divisione alpina \"Tridentina\", che verr\u00e0 poi sciolta il 10 settembre 1943, dopo il rientro dal fronte russo.\nSeconda guerra mondiale.\nNegli anni 1940- 1943 il Quinto Alpini prende parte alla seconda guerra mondiale con i suoi tre tradizionali battaglioni: \u201cMorbegno\u201d, \u201cTirano\u201d ed \u201cEdolo\u201d, sui fronti alpino occidentale (Battaglia delle Alpi 1940), Campagna di Grecia (1940\u00a0\u2013 1941) e Campagna italiana di Russia (1942\u00a0\u2013 1943), ottenendo 2 medaglie d\u2019oro al Valor Militare. I battaglioni del 5\u00b0 resisteranno per cinquanta giorni di lotta in durissime condizioni climatiche e di terreno in terra greco\u00a0\u2013 albanese. Sul suolo di Russia partecipano a tutti gli scontri che contrassegnano il terribile ripiegamento dell\u2019Armata Italiana in Russia distinguendosi negli scontri di Postojali, Warwarowka, dove il \u201cMorbegno\u201d verr\u00e0 annientato, e nella Battaglia di Nikolaevka nella quale si distingue il \u201cTirano\u201d. Al rientro dalla campagna di Russia, come il Comandante del Reggimento Colonnello Giuseppe Adami scrive nell\u2019Ordine del Giorno del 31 marzo 1943, mancheranno all\u2019appello tra morti, feriti, congelati e dispersi, 4130 uomini.\nDall\u2019armistizio dell\u2019otto settembre il 5\u00ba Alpini cessa di esistere come unit\u00e0 organica. Anche il Comandante del Quinto, Tenente Colonnello M.O.V.M. Adolfo Rivoir, viene catturato, ma riesce a nascondere la Bandiera e a custodirla durante due anni di prigionia; il Quinto Reggimento Alpini verr\u00e0 poi ricostituito il 15 marzo 1953, e assegnato alla Brigata Alpina \u201cOrobica\u201d di nuova costituzione con sede a Merano.\nIl dopoguerra e la rinascita.\nViene rifondato solo il 1\u00ba gennaio 1953, ed inquadrato nella Brigata alpina \"Orobica\"; sciolto nel 1975, consegna bandiera e tradizioni al Battaglione alpini \"Morbegno\".\nA seguito della rimodulazione cui and\u00f2 incontro l\u2019Esercito Italiano nel secondo dopoguerra, il 5\u00ba Reggimento Alpini venne trasformato in Battaglione \u201cMorbegno\u201d ed impegnato in attivit\u00e0 emergenziali: soccorso alla gente di Stava (paese colpito nel 1985 da una frana), alluvione in Valtellina nel 1987 e in Piemonte nel 1994, frana della Val di Vizze nel 2012.\nDal 1992 il 5\u00ba Reggimento Alpini \u00e8 ricostituito come Reggimento presso la sede di Vipiteno, inquadrando al suo interno il Battaglione alpini \u201cMorbegno\u201d e la Compagnia Comando. \nDal 1\u00ba Luglio 2002 il reparto passa alle dipendenze della Brigata alpina \"Julia\".\nL'avvento del professionismo.\nNel 2000 il Reggimento viene alimentato con volontari in ferma annuale e partecipa, l\u2019anno successivo alla sua prima operazione fuori area in Bosnia nel quadro della missione \u201cJoint Forge\u201d.\nNel 2002 presso il Reggimento ha inizio l\u2019alimentazione con personale professionista, VFB e VSP. \nIl 1\u00ba luglio 2002 il Reggimento passa alle dipendenze della Brigata Alpina \u201cJulia\u201d.\nDal Maggio 2003 al Dicembre 2003 il Reggimento partecipa all\u2019operazione \u201cJoint Forge\u201d in Bosnia-Erzegovina quale reparto leader nella struttura del German\u2013Italian Battle Group.\nNel Luglio 2005 il Reggimento \u00e8 impegnato nell'operazione \u201cJoint Enterprise\u201d in Kosovo, dove opera fino al mese di Gennaio del 2006.\nDall'Agosto 2006 fino al mese di Gennaio 2007 \u00e8 impiegato presso Kabul (Afghanistan) e nel mese di Ottobre 2010 fino al mese di Aprile 2011 presso Shindand (Afghanistan).\nA partire dal 2008 saranno molteplici i mandati di partecipazione all'Operazione Strade Sicure in varie zone d'Italia.\nTra il 2010 e il 2011 ha partecipato alla missione in Afghanistan, operando della FOB \"La Marmora\" all'interno dell'aeroporto militare di Shindand, il 28 febbraio del 2011 cadeva vittima, nei pressi della cittadina di Adraskan, il tenente Massimo Ranzani, nello stesso attentato rimanevano feriti altri quattro militari.\nNel 2013 la 44\u00aa Compagnia sar\u00e0 nuovamente inviata in terra afghana a protezione dell'aeroporto militare di Herat.\nIl Reggimento partecipa ancora all\u2019operazione \u201cJoint Enterprise\u201d in Kosovo dal Dicembre 2014 al Giugno 2015, come parte consistente del comando del \u201cMultinational Battle Group West\u201d, l\u2019unit\u00e0 multinazionale con competenze sul settore occidentale della regione.\nDal Novembre 2016 al Giugno 2017 il Reggimento partecipa ancora una volta all\u2019operazione\u201d Strade Sicure\u201d, garantendo attivit\u00e0 di antisciacallaggio nelle zone colpite dagli eventi sismici dell\u2019Ottobre 2016 in Marche ed Umbria, presidiando i maggiori centri colpiti dal terremoto.\nDal Dicembre 2017 al Giugno 2018, la 44\u00aa Compagnia ed alcune unit\u00e0 del Comando di Reggimento prendono parte all\u2019Operazione \u201cBaltic Guardian\u201d in Lettonia, inquadrati all\u2019interno del \u201cBattle Group Latvia\u201d a comando Canadese nell'ambito della missione NATO Enhanced Forward Presence.\nNel 2018 il reparto \u00e8 stato impiegato nuovamente in Kosovo, nel 2020 la 47\u00aa Compagnia ed alcune unit\u00e0 del Comando di Reggimento prendono parte alla missione bilaterale italiana in Libia denominata MIASIT.\nIl Reggimento.\nOrganico del Reggimento.\nIl Comandante di Reggimento ha alle sue dipendenze il Comando di Reggimento, la Compagnia Comando e Supporto Logistico e il Battaglione Alpini \"Morbegno\".\nBattaglione Alpini \"Morbegno\".\nIl Battaglione Alpini \"Morbegno\" si articola in tre compagnie di fucilieri ed una compagnia di supporto alla manovra composta da specialisti alpieri, controcarri, mortaisti e tiratori scelti.\nOperazioni in Patria.\nDurante gli anni \u201990 il Reggimento \u00e8 stato spesso impiegato in operazioni di ordine pubblico e di concorso alle forze di polizia, nell\u2019ambito delle operazioni \"\u201cVespri Siciliani\u201d\", \"\u201cRiace\u201d\" e \"\u201cDomino\u201d\".\nDal 2008 sono molteplici le partecipazioni all\"Operazione Strade Sicure\":\nMissioni all'estero.\nNegli anni 2000 il reparto inizia ad affrontare varie missioni fuori area:\nInsegne.\nStemma araldico.\nScudo.\nD'azzurro al capriolo d'oro con due silfi del medesimo, in punta di tre monti all'italiana d'argento. Il tutto abbassato al capo d'oro con quartier franco partito: d'azzurro al tridente d'Ucraina d'oro; d'azzurro e d'argento a fasce alternate (Grecia)\nOrnamenti esteriori.\nSullo sfondo corona turrita d'oro, accompagnata sotto da quattro nastri annodati nella corona, scendenti in sbarra e in banda al lato dello scudo, due azzurro filettati d'oro, uno azzurro e argento ed uno d'azzurro rappresentativi delle ricompense al Valore. Nastro dai colori dell'Ordine militare d'Italia, sotto lo scudo su lista bifida, il motto \"Nec videar dum sim\".\nIl motto del Reggimento.\n(Nel 1917 adott\u00f2 il motto \"A noi le porte delle Alpi\" \", negli anni '30 cambi\u00f2 in \"\"Nec videar dum sim\"\").\nIl motto del \"Morbegno\".\n(Nel 1915 il motto era \"\u201cSaldi sulle Alpi\u201d\", dal 1916 divenne \"\u201cAvanti Savoia\u201d\" fino al termine del secondo conflitto mondiale).\nInno del \"Morbegno\".\nMorbegno avanti! Italia!\nDal Montenero va verso il Trentino\nper Cividale, Udine e Bassano.\nQuello che scorre e vero sangue alpino,\nquello che arde \u00e8 sangue italiano.\nSiam del Morbegno il Battaglion pi\u00f9 bello.\nSiam del Morbegno, le nappine bianche.\nNon han dormito e il loro passo \u00e8 snello,\nnon han mangiato, eppur non sono stanchi,\nMorbegno, Morbegno, eroico Battaglion\ndalle nappine bianche. Avanti! Italia!\nSulla goletta di Castelgomberto\nbatte il nemico a colpi di cannone.\nSul fronte nostro che rest\u00f2 scoperto\ncorre il Morbegno, il fiero Battaglione.\nMorbegno avanti al grido di Italia!\nCorre il soldato che nel ciel si guarda \n(Sostuisce nel dopoguerra il verso:\n\"Il Re Soldato dal Lisser ti guarda\")\nTi sei coperto di immortale gloria\nmentre il nemico il fronte tuo bombarda!\nMorbegno, Morbegno, eroico Battaglion\ndalle nappine bianche. Avanti, Italia!\nOra il tranquillo e forte valligiano\ndiscende lieto la sua valle verde\ne s'ode un canto che vien da lontano\ne ogni dolor nello splendor si perde,\nha sulla faccia un bel sorriso aperto,\nsulla sua fronte che non \u00e8 mai stanca\nbrilla un piacere che non \u00e8 incerto,\nd'aver sul capo una nappina bianca!\nMorbegno, Morbegno, eroico Battaglion\ndalle nappine bianche. Avanti! Italia!\nOnorificenze.\nAlla Bandiera di Guerra.\nAll'Arma di Fanteria\nNei duri cimenti della guerra, nella tormentata trincea o nell'aspra battaglia,conobbe ogni limite di sacrificio e di ardimento; audace e tenace, dom\u00f2 infaticabilmente i luoghi e le fortune, consacrando con sangue fecondo la romana virt\u00f9 dei figli d'Italia.\nSul fronte greco in cinquanta giorni di lotta senza tregua contro un nemico pi\u00f9 forte di numero, di artiglierie, di armi automatiche, il 5\u00ba Reggimento Alpini, con suoi battaglioni \"Morbegno\", \"Tirano\"ed \"Edolo\", fusi in un blocco granitico di forze spirituali e materiali, superando asprissime difficolt\u00e0 di clima e di terreno, teneva testa eroicamente all'avversario, contestando gli il terreno a palmo a palmo e con contegno risoluto ed aggressivo. Malgrado le fortissime perdite che lo avevano ridotto ad un pugno di eroi, continuava ostinatamente a combattere per l'onore della Patria e perch\u00e9 cos\u00ec vuole la forte tradizione alpina. Successivamente, su altro importante settore montano, fermo ed incrollabile sulle posizioni affidategli, riaffermava con gloriose tenaci difese e con vittoriosi ardimenti offensivi, senza mai contare i sacrifici, la sua fama di preclaro valore guerriero. Magnifico esempio, nei capi e nei gregari, di altissime virt\u00f9 militari.\n(Alture di Morava - Dushar - Varri Lamit - Cuka e Liquerit - Cuka e Greves - Guri i Prer Bregu i Math - Sqimari, 14 novembre -30 dicembre 1940; Pupait - Guri i Topit, gennaio - aprile 1941).\nIn sette mesi di durissima campagna sul fronte russo si dimostrava granitica e potente unit\u00e0 di guerra, saldissimo fascio di indomite energie, di ferree volont\u00e0 e di leggendario ardimento. Durante una difficilissima manovra di ripiegamento dal fronte del Doti, sempre vittoriosamente tenuto, i suoi battaglioni \"Morbegno\", \"Tirano\", \"Edolo\", malgrado le eccezionali avverse condizioni di clima e di elementi, le asperrime estenuanti marce lungo le sterminate distese di neve, la mancanza assoluta di ogni rifornimento, davano continue fulgidissime prove delle loro fiere qualit\u00e0 guerriere. Operando con rara abilit\u00e0 in territorio insidiosissimo, pur spossati dalle pi\u00f9 aspre fatiche e privazioni, superando ogni umana possibilit\u00e0 di resistenza fisica e morale, a Scererjb, a Scheljakino, a Wawarowka, a Nikitowka, a Nikolajewka ed in altri numerosi durissimi combattimenti, troncavano sempre nuove soverchianti forze nemiche appoggiate da potenti mezzi corazzati e con furore leonino rompevano il cerchio di ferro e di fuoco in cui l'avversario, rabbiosamente deciso di annientarli, si illudeva di averli ormai chiusi. Col loro intrepido valore e con la loro travolgente irruenza, in nobile gara di abnegazione, di arditezza e di irresistibile slancio con i battaglioni del reggimento gemello, travolgevano il nemico, ne contenevano e ne arginavano l'irruente avanzata, creando la indispensabile premessa alla ripresa ed aprivano la via della salvezza a numerose unit\u00e0. Primi nell'offerta, nella sofferenza e nel sacrificio, i tre ferrei battaglioni, sempre fedeli alla loro antica tradizione, hanno superato con pi\u00f9 che leggendario valore il loro eroico passato di guerra.\nAl Battaglione \"Morbegno\"\nPer il fulgido valore e la granitica tenacia con cui il battaglione \"Morbegno\" resistette saldamente, pur con gravissime perdite, a soverchianti forze nemiche, mantenendo, in epica difesa, importantissime posizioni.\nAl Battaglione \"Vestone\"\nPer la bella prova di valore data dal battaglione \"Vestone\" nel combattimento del 23 marzo 1913 ad Assaba.\nSi segnal\u00f2 per operosit\u00e0, coraggio, filantropia e abnegazione nel portar soccorso alle popolazioni funestate del terremoto calabro-siculo del 28 dicembre 1908\nAl Battaglione \"Edolo\".\nPer la splendida condotta tenuta dal battaglione \"Edolo\" nel combattimento dell'11 e 12 febbraio 1912 alla ridotta Lombardia e dell'8-10 ottobre al Bu-Msafer (Derna)\n\"La medaglia \u00e8 conservata sulla Bandiera di Guerra del 18\u00ba Reggimento Addestramento Reclute \"Edolo\" (costituito nel 1997 e definitivamente sciolto nel 2004), quale erede storico dell'omonimo Battaglione.\"\nMilitari del Quinto Alpini decorati.\n Medaglie d'oro al Valor MIlitare:\nMedaglia al valore dell'esercito:\nComandanti del 5\u00ba Reggimento.\nComandanti dal 1882 al 1920:\nComandanti dal 1920 al 1943:\nComandanti dal 1953 al 1975:\nComandanti del battaglione MORBEGNO dal 1975 alla ricostituzione del 5\u00ba Reggimento alpini nel 1992:\nComandanti del battaglione MORBEGNO nel 5\u00ba Reggimento alpini dal 1992 al 2021:\nComandanti del 5\u00ba reggimento dal 1992 al 2021:\nCuriosit\u00e0.\nOgni anno, a fine gennaio, un picchetto in armi del 5\u00ba Reggimento Alpini prende parte alle manifestazioni commemorative della battaglia di Nikolaevka che si tengono a Brescia, citt\u00e0 legata in modo particolare a questo reparto.\nIl 5\u00ba Reggimento Alpini ha sfilato alla testa del corteo della 92\u00aa Adunata nazionale degli alpini tenutasi a Milano nel 2019, anno del centenario della fondazione dell'Associazione Nazionale Alpini.\nNel febbraio del 2008 il comune di Colico ha conferito la cittadinanza onoraria al 5\u00ba Reggimento Apini nel corso dei festeggiamenti per il rientro in Patria del reparto dall'Afghanistan."}
{"id": "2112184", "revid": "287204", "url": "https://it.wikipedia.org/wiki?curid=2112184", "title": "5\u00b0 Reggimento Alpini", "text": ""}
{"id": "2112185", "revid": "1543377", "url": "https://it.wikipedia.org/wiki?curid=2112185", "title": "Vyvyan Holland", "text": " Era il secondo figlio di Oscar Wilde e di Constance Lloyd; il primo figlio, suo fratello, si chiamava Cyril.\nBiografia.\nIl padre, quando seppe che sua moglie era nuovamente incinta, desiderava avere una figlia, forse per sopperire alla perdita prematura della sorella. Alla nascita di Vyvyan venne scelto come padrino Mortimer Menpes, uno dei vari discepoli di James Abbott McNeill Whistler.\nDurante la prigionia di suo padre, una condanna di due anni, a sentire la madre Vyvyan lo aveva gi\u00e0 dimenticato. La madre decise di cambiare cognome sia a lei che ai due figli; da allora si chiamarono sempre Holland.\nDegli anni successivi alla prigionia del padre, raccont\u00f2 anni dopo i suoi ricordi:\nDopo aver frequentato le scuole in Germania, a Monaco, si convert\u00ec al cattolicesimo e venne in seguito educato dai Gesuiti allo Stonyhurst College, nel Lancashire. Grazie a George Alexander ebbe, con il fratello, i diritti per le varie rappresentazioni teatrali come \"L'importanza di chiamarsi Ernesto\" e \"Il ventaglio di Lady Windermere\", poi delle opere restanti il recupero dei diritti fu opera di Robert Ross.\nA causa dell'anatema nei confronti del padre, a Vyvyan Holland venne negata l'ammissione all'Universit\u00e0 di Oxford. Si iscrisse quindi a legge alla Trinity Hall dell'Universit\u00e0 di Cambridge nel 1905, ma stanco degli studi lasci\u00f2 il college due anni dopo.\nPartecip\u00f2 ad entrambe le guerre mondiali, nella prima attivamente mentre nella seconda fu corrispondente per la BBC. Nel settembre 1943 spos\u00f2 in seconde nozze Dorothy Thelma Helen Besant (il primo matrimonio fu con Violet Craigie nel 1913). Ebbe un figlio, Merlin, nato nel 1945.\nMuore a Londra nel 1967 ed il suo corpo venne cremato.\nOpere.\nScrisse alcuni libri, fra cui alcuni dedicati a suo padre:"}
{"id": "2112186", "revid": "1543377", "url": "https://it.wikipedia.org/wiki?curid=2112186", "title": "Gjon Buzuku", "text": "Vita e opere.\nNon si sa molto di Gjon Buzuku. La mancanza di dati certi dipende anche dal fatto che esiste un unico esemplare del \"Meshari\", conservato nella Biblioteca Apostolica Vaticana, e che purtroppo la copia \u00e8 priva del frontespizio e delle prime sedici pagine. Perci\u00f2 sfortunatamente non sono conosciuti n\u00e9 il titolo esatto, n\u00e9 il luogo e l'anno di pubblicazione. Le scarse informazioni possedute, fra cui il nome dell'autore, provengono dal colophon finale che Buzuku, consapevole della portata storica della sua impresa, scrisse in lingua albanese. Il primo a scoprire il \"Meshari\" fu il vescovo Gjon Kazazi nel lontano 1740. La copia mutila, riscoperta nel 1910 da mons. Paolo Schir\u00f2, vescovo di rito bizantino, comprendeva inizialmente 188 pagine numerate.\nSi ritiene che Gjon Buzuku sia nato nel villaggio di Ljare (Kraja), una piccola localit\u00e0 nel Bar, Montenegro, nei pressi del Lago di Scutari, che appartenesse all'Ordine francescano e sia stato vescovo di due diocesi dell'Albania settentrionale. La traduzione del messale romano dal latino in albanese ghego (geg\u00eb), ossia dell'Albania Settentrionale, avvenne fra il 20 marzo 1554 e il 5 gennaio 1555.\nIl \"Meshari\" comprende il messale delle messe festive, i sette salmi penitenziali, le litanie, i vespri, l'ufficio della Madonna e i rituali del battesimo. L'opera di Buzuku pu\u00f2 essere inserita nell'ambito di un movimento letterario-religioso pi\u00f9 vasto, tendente a tradurre i testi sacri nella lingua popolare."}
{"id": "2112197", "revid": "767487", "url": "https://it.wikipedia.org/wiki?curid=2112197", "title": "Dan B\u0103lan", "text": " Ha scritto la canzone Dragostea din tei.\nBiografia.\nDan B\u0103lan \u00e8 nato a Chi\u0219in\u0103u in Repubblica Moldova nel 1979. Suo padre era diplomatico e sua madre annunciatrice per la televisione moldava TVM. Oggi ha il suo show televisivo: \"Ludmila B\u0103lan Show\". Lei, la mamma di Dan Balan, \u00e8 molto popolare in Moldavia, conosciuta come \"tanti Ludmila\" (zia Ludmila).\nL'artista suona una musica di genere pop.\nFino all'et\u00e0 di tre anni Dan ha trascorso la sua infanzia nel villaggio di Trebujeni, insieme con i suoi genitori, sua sorella Sanda e sua nonna Anastasia. All'et\u00e0 di sette anni Dan comincia a scrivere poesie. Come regalo per il decimo compleanno riceve dal padre una fisarmonica con la quale, di l\u00ec a poco inizia a comporre le sue prime canzoni. Qualche anno in seguito si dedica allo studio di chitarra e percussioni e frequenta una scuola di musica.\nAll'et\u00e0 di 16 anni Dan si trasferisce in Israele con i suoi genitori, seguendo il padre che lavora come ambasciatore per la Moldavia. A Tel-Aviv, frequenta la scuola scozzese (Tabeetha scuola), dove apprende un buon livello di conoscenza della lingua inglese.\nEsordi.\nDopo un anno e mezzo, egli ritorna a Chi\u0219in\u0103u. Al termine della scuola superiore frequenta per un breve periodo la facolt\u00e0 di diritto, abbandonando gli studi successivamente per dedicarsi unicamente allo studio della musica. Ha suonato in diversi gruppi ( \"A. Stircea\" e \"Pantheon\"); tra i quali la rock band, \"Inferialis\", gruppo fondato nel 1997.\nSuccessivamente fonda un duo, insieme al suo amico Petru Jelihovski. Insieme hanno inciso un album con il nome di \"Dan B\u0103lan Project\" riscuotendo un buon successo. Per Petru la musica era solo un hobby, cos\u00ec Dan \u00e8 costretto a proseguire da solo ed a cercare musicisti professionisti per formare un nuovo gruppo.\nGli O-Zone.\nNel 1999 in Romania, Dan incontra Arsenie e Radu e creano il gruppo che successivamente diventera famoso in Europa e in Nord America come \"O-Zone\", dove Dan \u00e8 stato il leader, l'autore e il produttore. Il loro maggior successo \u00e8 stato Dragostea din tei, noto anche come Numa Numa Song, ma anche Despre Tine che ha raggiunto la prima posizione in cinque paesi. Con lui incidono tre dischi.\nSolista: Crazy Loop.\nNel 2005, dopo aver lasciato gli O-Zone, non smise di fare musica. Decise dunque di crearsi un alter ego, nel 2007. La musica di Crazy Loop consiste nelle sonorit\u00e0 degli O-Zone, ma in versione punk-hard rock e thrash metal. In pratica, si aggiunge la chitarra elettrica e il basso.\nCrazy Loop ha anche fatto una reinterpretazione di Dragostea din tei, degli O-Zone (sempre scritta da lui), ma con il titolo di \"Sugar Tunes\". \nNei primi mesi del 2008 \u00e8 uscito il primo album, \"The Power of Shower\".\nNel 2009 pubblica, con il suo vero nome, l'album \"Crazy Loop Mix\" includendo singoli gi\u00e0 contenuti precedentemente in \"The Power of Shower\" ma soprattutto la hit \"Chica Bomb\". Il singolo, che ottiene un discreto successo in tutta Europa, \u00e8 stato pubblicato anche in Italia nella primavera 2010.\nAnni recenti.\nNel 2010 Dan produce il single \"Chica Bomb\" che \u00e8 stato registrato negli Stati Uniti, dove ha collaborato con Hype Williams per la produzione del video. Nello stesso anno il cantante riesce ad ottenere maggiore notoriet\u00e0 particolarmente in Russia e Ucraina, tanto da affrancarsi dalle sonorit\u00e0 commerciali di \"Justify Sex\" (numero uno in Russia) in favore del pop di \"Lepestkami slez\" in duetto con Vera Brezhneva; da questo momento in avanti si dedicher\u00e0 alla realizzazione di brani da discoteca e brani pop in lingua russa.\nNell'estate 2011 escono \"Freedom\", brano ancora una volta di immediato successo nei paesi slavi, e in autunno la ballata \"Lish do Utro\".\nNella primavera del 2012 pubblica due singoli: il brano electro-house \"Ne lyubya\" e l'acustica \"Lyubi\".\nL'ultimo singolo \"Lendo Calendo\" esce invece nell'estate 2013, la cui promozione ha interessato ancora una volta Russia e Romania.\nNel 2018 esce Numa Numa 2, una riedizione di Dragostea Din Tei con Marley Waters."}
{"id": "2112202", "revid": "101768", "url": "https://it.wikipedia.org/wiki?curid=2112202", "title": "3\u00ba Reggimento artiglieria terrestre (montagna)", "text": "Il 3\u00ba Reggimento artiglieria terrestre da montagna \u00e8 un reparto alpino d'artiglieria dell'Esercito Italiano, con sede a Remanzacco (UD); dipende dalla Brigata alpina \"Julia\".\nStoria.\nCostituzione.\nNel novembre 1902 viene costituito il 1\u00ba Reggimento su 4 brigate composte da 3 batterie ciascuna pi\u00f9 una quinta brigata autonoma, denominata \"Brigata Artiglieria da Montagna del Veneto\" che nel 1909 diverr\u00e0 2\u00ba Reggimento. Nel 1911 le batterie vengono impiegate durante la guerra di Libia.\nA seguito di modifiche ordinative per la mobilitazione, il 2\u00ba Reggimento dal 1\u00ba febbraio 1915, per effetto del Regio Decreto n. 1254 del novembre 1914, prende il nome di 3\u00ba Reggimento Artiglieria da montagna con sede in Bergamo.\nPrima guerra mondiale.\nIl 3\u00ba Reggimento Artiglieria da Montagna comprende i gruppi: \"Oneglia\", \"Bergamo\", Como\" e successivamente il gruppo \"Genova\", armate con i pezzi da 65/17 a deformazione.\nIl reggimento prende parte alla prima guerra mondiale con i gruppi permanenti oltre a quelli di nuova costituzione: XVII, XVIII, XXIV, XXVII, XXXI, XXXII, XL, gruppi \"someggiati\" trasformati in gruppi da 65 montagna: XLII, XLV, LV, LVI, LVII, LIX, XLVI, XLVII, XLVIII, LX, LIX, LXVL. Durante il conflitto i gruppi e le batterie non vengono impiegati organicamente, ma vengono talvolta riuniti in raggruppamenti ed assegnati ad analoghi gruppi o raggruppamenti alpini.\nAlla fine delle ostilit\u00e0 i gruppi costituiti vengono gradualmente sciolti.\nPrimo dopoguerra.\nNel corso del 1919 alcune batterie vengono impiegate in Tripolitania, durante le prime operazioni di riconquista della colonia. \nNel 1921 vengono soppresse le denominazioni dei gruppi per cui il reggimento \u00e8 costituito da: I gruppo (ex \"Oneglia\"), II gruppo (ex \"Bergamo\"), III gruppo (ex XXIX) tutti armati con obici da 75/13 di preda bellica.\nNel 1926 il reggimento assume l'attuale denominazione, comprendendo i due gruppi \"Conegliano\" e \"Udine\" e passa alla nuova sede di Belluno, alle dipendenze della 3\u00aa Brigata Alpina.\nNel 1929 arriva dal 2\u00ba Reggimento il gruppo \"Belluno\". \nIl 4 giugno 1934 tutti i reggimenti di artiglieria da montagna assumono la denominazione di artiglieria alpina e nel settembre 1935 il reggimento passa alla divisione alpina \"Julia\".\nNel dicembre 1935 il reggimento parte per la campagna in Africa Orientale.\nAll'epoca il 3\u00ba Reggimento risultava cos\u00ec costituito: comando di reggimento, comando di deposito, gruppo \"Belluno\", gruppo \"Conegliano\", gruppo \"Udine\". Nell'aprile 1937 il gruppo \"Belluno\" passa al 5\u00ba Reggimento artiglieria.\nNel 1939, alla vigilia dello scoppio della seconda guerra mondiale, il 3\u00ba Reggimento artiglieria alpina \"Julia\", di stanza ad Udine, \u00e8 cos\u00ec costituito: reparto comando reggimentale, gruppo \"Conegliano\" , gruppo \"Udine\".\nNel dicembre 1939 si costituiscono i gruppi artiglieria alpina: \"Valle Isonzo\" e \"Val Tagliamento\" che vengono assegnati al 3\u00ba Reggimento.\nIl 1\u00ba maggio 1940, poco prima dell'entrata in guerra, il gruppo \"Val Tagliamento\" \u00e8 assegnato al 1\u00ba Gruppo alpini valle, mentre il \"Valle Isonzo\" \u00e8 assegnato al 2\u00ba Gruppo alpini valle.\nSeconda guerra mondiale.\nIl 27 ottobre 1940 il reggimento inizia le operazioni in Albania contro le forze greche, \nNell'agosto 1942 il reggimento parte per il fronte russo cos\u00ec composto: reparto comando reggimentale, gruppo \"Conegliano\", gruppo \"Udine\", armati con obici da 75/13, gruppo \"Val Piave\" armato con obici da 105/11 di preda bellica francese, gruppo misto, 77\u00aa batteria controcarri, batteria mortai da 81\u00a0mm.\nDopo la disfatta sul fronte russo, il reggimento viene ricostituito con i gruppi \"Conegliano\", \"Udine\" e \"Val Piave\".\nCon la firma dell'armistizio dell'8 settembre 1943 il reggimento viene sciolto come gli altri reparti del Regio Esercito.\nSecondo dopoguerra.\nIl 24 agosto 1947 viene ricostituito a Belluno il gruppo \"Belluno\" (batterie 22\u00aa, 23\u00aa, 24\u00aa), primo gruppo di artiglieria da montagna ricostituito dopo la fine del secondo conflitto mondiale in seno all'Esercito Italiano.\nIl 1\u00ba febbraio 1951 fu ufficialmente ricostituito il 3\u00ba Reggimento artiglieria da montagna con sede a Belluno, cos\u00ec composto: gruppo \"Belluno\" su obici da 75/13 con sede a Tolmezzo; gruppo controcarri \"Julia\" da 57/50 proveniente dal 41\u00ba Reggimento artiglieria controcarro di Bassano del Grappa. con sede a Tarvisio. Il 1\u00ba maggio successivo \u00e8 ricostituito il gruppo \"Conegliano\" su obici da 100/17 mod 16, con sede a Udine. Il 1\u00ba luglio \u00e8 assegnato al reggimento il gruppo contraerei leggero \"Julia\" equipaggiato con cannoni controcarro da 40/56 (batterie 1\u00aa, 2\u00aa) costituito nel maggio precedente presso la Scuola d'artiglieria di Sabaudia.\nIl 1\u00ba aprile 1952 fu sciolto il gruppo controcarri \"Julia\" ed ebbe inizio la costituzione del gruppo \"Gemona\" armato con mortai da 107 M 30 con sede a Tai di Cadore.\nLo Stato Maggiore dell'Esercito il 17 marzo 1955 dispose che anche le batterie da 100/17 e le batterie mortai assumessero la numerazione storica del reparto, e per effetto di questa disposizione il 3\u00ba Reggimento artiglieria da montagna risult\u00f2 cos\u00ec costituito: gruppo \"Belluno\", gruppo \"Conegliano\", e gruppo \"Gemona\", dall'1 gennaio 1957 denominato \"Udine\". \nNel novembre 1957 il gruppo Udine sostitu\u00ec i mortai da 107 in dotazione con quelli da 120\u00a0mm. \nNel corso del 1960 le batterie dei gruppi \"Belluno\" e \"Conegliano\" vennero dotate del nuovo obice da 105/14 OTO Melara, di progettazione e costruzione italiana. Il 15 ottobre 1961 fu costituito a Pontebba il gruppo \"Osoppo\" , con due batterie armate col nuovo obice da 105/14, mentre la terza era dotata dei mortai da 120\u00a0mm.\nIl 1\u00ba gennaio 1964 il reggimento aveva sede a Gemona ed era cos\u00ec costituito: reparto comando reggimentale; gruppo \"Belluno\" a Tarvisio, gruppo \"Conegliano\" a Gemona, gruppo \"Udine\" a Tolmezzo, gruppo \"Osoppo\" a Pontebba, gruppo \"Pinerolo\" a Tolmezzo. \nDal 1\u00ba agosto 1975 i gruppi erano armati esclusivamente con obici da 105/14, con due batterie autotrainate con una sezione someggiabile, mentre la terza batteria era totalmente autotrainata.\nScioglimento.\nIl gruppo \"Pinerolo\" venne posto in posizione quadro nel 1974 e sciolto il 1\u00ba giugno 1975, mentre il 31 agosto dello stesso anno venne sciolto anche il gruppo \"Belluno\". Il 5 settembre successivo il gruppo \"Osoppo\" assunse la denominazione di gruppo Belluno, per essere poi definitivamente sciolto il 31 ottobre 1989.\nIl 30 settembre 1975 \u00e8 sciolto il comando del reggimento, mentre la bandiera di guerra viene affidata al gruppo artiglieria \"Conegliano\" che aveva sede a Gemona, per passare nel 1976 a Udine; colpito dal terremoto del Friuli di quell'anno, con perdita di uomini e strutture, il reparto interviene in soccorso alla popolazione.\nRicostituzione.\nIl 31 luglio 1992 il gruppo artiglieria \"Conegliano\" perde la propria autonomia ed il giorno successivo \u00e8 inquadrato nel ricostituito 3\u00ba Reggimento artiglieria terrestre da montagna in Tolmezzo. Il 31 luglio 1995 venne sciolto il gruppo \"Udine\". Nel 2000 il reggimento assunse la denominazione di artiglieria terrestre.\nIl 18 febbraio 2005 il reggimento \u00e8 cos\u00ec formato da comando reggimento, batteria comando e supporto logistico, erede delle sezioni vettovagliamento e munizioni e della batteria comando reggimentale, e Gruppo \"Conegliano\" su 3 batterie obici, una batteria tiro e supporto tecnico e una batteria sorveglianza acquisizione obiettivi e collegamento.\nIn questi anni aliquote del reggimento hanno preso parte a diverse missioni militari all'estero, nell'ambito delle Operazioni KFOR e ISAF.\nDal febbraio 2010 aliquote di personale partecipano all'operazione \"White Crane\" in soccorso alla popolazione di Haiti colpita da un disastroso terremoto.\nSabato 13 giugno 2015 in occasione del Raduno Triveneto, il reggimento ha ricevuto la cittadinanza onoraria dalla municipalit\u00e0 di Conegliano.\nIl 3 novembre 2016 il reparto lascia la sede storica della caserma Antonio Cantore di Tolmezzo per trasferirsi presso la caserma Severino Lesa di Remanzacco.\nStemma.\nNel primo scaccato di rosso e di nero all'elmo di Scanderbeg d'oro; nel secondo d'azzurro al tridente d'oro dell'arme di Ucraina. Il tutto abbassato al capo d'oro.\nSullo scudo corona turrita d'oro, tre nastri annodati, scendenti in sbarra e banda al lato dello scudo, due d'azzurro e uno d'azzurro e argento. Sotto lo scudo su lista bifida, il motto \"Nobis incedentibus rupes ruunt\"."}
{"id": "2112203", "revid": "1305772", "url": "https://it.wikipedia.org/wiki?curid=2112203", "title": "Samuel Butler (1774-1839)", "text": "Biografia.\nSamuel Butler era il nonno del romanziere Samuel Butler (1835-1902), che del nonno scrisse una biografia \"contestualizzata\", pubblicata nel 1896, interessante per la descrizione del clero e degli studiosi inglesi all'inizio del XIX secolo.\nSamuel Butler frequent\u00f2 la Rugby School e l'universit\u00e0 di Cambridge (\"St. John's College\"), laureandosi nel 1796. La sua carriera scolastica fu molto brillante: vinse molti premi da studente, soprattutto come classicista, e nel 1798 divenne direttore del college di Shrewsbury, scuola che sotto la sua direzione divenne una delle pi\u00f9 prestigiose del Regno Unito.\nFu un ecclesiastico anglicano: canonico della cattedrale di Lichfield nel 1807 e di Derby nel 1822, nel 1836 fu ordinato vescovo anglicano di Lichfield e di Coventry.\nNel periodo 1809-1816 Butler cur\u00f2 una edizione critica di Eschilo, con note di Thomas Stanley, sottoposta a una drastica revisione nel 1832 dal solo Stanley, essendo Butler troppo occupato dalla sua attivit\u00e0 ecclesiastica. Samuel Butler scrisse inoltre testi scolastici di geografia, moderna e antica, che ebbero molto successo e vennero di frequente ristampati.\nSamuel Butler fu un importante bibliofilo. La sua grande biblioteca comprendeva una eccellente raccolta di manoscritti ed edizioni aldine di classici latini e greci; le edizioni aldine furono vendute all'asta dagli eredi, i manoscritti vennero invece acquistati dallo stato e fanno parte della Biblioteca Bodleiana dell'universit\u00e0 di Oxford."}
{"id": "2112204", "revid": "716467", "url": "https://it.wikipedia.org/wiki?curid=2112204", "title": "Arcadia (teatro)", "text": "Arcadia \u00e8 un dramma intellettuale scritto nel 1993 dal drammaturgo britannico Tom Stoppard, autore di importanti opere, tra cui \"Rosencrantz e Guildenstern sono morti\". L'opera \u00e8 divisa in sette scene e due atti.\nTrama e personaggi.\nLe scena si svolge in una casa di campagna in Inghilterra, un luogo immaginario, chiamato \"Sidley Park\", in due fasi temporali differenti: intorno al 1810, e nel 1989. Per tutto il dramma, i due periodi sono mostrati alternativamente.\nNel 1809 \"Thomasina Coverly\" \u00e8 una tredicenne precoce che da sola sta scoprendo nuove teorie matematiche che rivoluzionerebbero la scienza dell'epoca. Il suo tutore, \"Septimus Hodge\", \u00e8 uno studioso arguto e un po' libertino, amico del famoso poeta Lord Byron e di un altro poeta, \"Ezra Chater\", meno famoso e meno dotato. Questi uomini si trovano alla villa, ospiti di \"Lady Croom\" e del suo fratello marinaio, il \"capitano Brice\"; altra presenza alla villa \u00e8 il maggiordomo \"Jellaby\". In questa epoca, il parco viene rinnovato dallo stile classico al moderno dal paesaggista Noakes, su incarico di Lady Croom.\nNel 1989, la scrittrice \"Hannah Jarvis\" sta compiendo una ricerca sull'eremita ornamentale di Sidley Park, un pazzo lunatico (ma creduto di un certo ingegno) apparso anche nel 1810. Intanto \"Valentine Coverly\", discendente di Thomasina, prova a dimostrare le teorie matematiche della sua antenata. Arriva quindi \"Bernard Nightengale\", un docente universitario arrogante e borioso, deciso a trovare le prove di alcuni scandali riguardanti Lord Byron. La sorella di Valentine, \"Chlo\u00eb\", si sta innamorando di Bernard, ma Hannah non ne \u00e8 contenta.\nL'ultimo personaggio \u00e8 \"Gus\", presente in tutti e due i momenti, impersonato dallo stesso attore. Nel 1810, \u00e8 il fratello di Thomasina. Nel 1989, Gus \u00e8 un muto, forse autistico, ed \u00e8 il fratello di Chlo\u00eb e Valentine.\nFama.\nLa prima rappresentazione si \u00e8 tenuta al Royal National Theatre di Londra il 13 aprile 1993. Nel 1995, \"Arcadia\" ha vinto il Laurence Olivier Awards per la migliore opera teatrale. Attori celebri come Paul Giamatti, Victor Garber, e Bill Nighy hanno interpretato diversi allestimenti del dramma.\nNell'ottobre 2002, \"Arcadia \"\u00e8 stata rappresentata per la prima volta in Italia, con la regia di Leonardo Angelini e Francesco Giannini, e la traduzione di Filippo Ottoni. L'anno successivo Einaudi ha pubblicato il testo nella collana Collezione di teatro, con la traduzione di Alessandra Serra e Anna Parnanzini."}
{"id": "2112208", "revid": "22643", "url": "https://it.wikipedia.org/wiki?curid=2112208", "title": "Mitologia ungherese", "text": ""}
{"id": "2112210", "revid": "1543377", "url": "https://it.wikipedia.org/wiki?curid=2112210", "title": "Nazionale di rugby a 15 della Serbia", "text": "La nazionale di rugby a XV della Serbia (\u0420\u0430\u0433\u0431\u0438 \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u0421\u0440\u0431\u0438\u0458\u0435) rappresenta il proprio paese nelle competizioni di rugby internazionali.\nNon ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule B."}
{"id": "2112211", "revid": "118507657", "url": "https://it.wikipedia.org/wiki?curid=2112211", "title": "Antonio Renato Toniolo", "text": "Laureato in Scienze naturali a Pisa nel 1904 con il Prof. Mario Canavari and\u00f2 a studiare a Firenze alla scuola di Carlo De Stefani e Olinto Mannelli e a Padova come assistente di Luigi De Marchi dal 1907 al 1914. Conseguita la libera docenza nel 1912 passa a Firenze invitato con l'incarico dell'insegnamento di Geografia nell'Istituto Superiore di Magistero. Poco dopo vinceva il concorso per la cattedra nell'Universit\u00e0 di Pisa insegnando dal 1922 al 1936, e di Bologna, dal 1936 al 1955.\nAutore di oltre 150 studi su tutte le discipline del settore geografico, dalla Limnologia alla Geomorfologia, dalla Geografia umana alla Geografia fisica e alla Fitogeografia, fu riconosciuto per molti anni come il vero maestro della geografia italiana.\nNoto soprattutto per il suo \"Compendio di geografia generale\", la cui prima edizione risale al 1939, fu anche fra il 1946 e il 1955 direttore del Centro per la geografia fisica del CNR."}
{"id": "2112213", "revid": "110157", "url": "https://it.wikipedia.org/wiki?curid=2112213", "title": "Campionato mondiale di pallavolo femminile 1990", "text": "Il campionato mondiale di pallavolo femminile 1990 si \u00e8 svolto dal 22 agosto al 1\u00ba settembre 1990 a Pechino, Shanghai e Shenyang, in Cina: al torneo hanno partecipato sedici squadre nazionale e la vittoria finale \u00e8 andata per la quinta volta all'URSS.\nPodio.\nCampione.\nURSS(Quinto titolo)\nSecondo posto.\nCina\nTerzo posto.\nStati Uniti"}
{"id": "2112214", "revid": "125039126", "url": "https://it.wikipedia.org/wiki?curid=2112214", "title": "Maria Plozner Mentil", "text": "Biografia.\nMaria Plozner nasce a Timau nel 1884 e il 9 gennaio 1906 sposa Giuseppe Mentil, anch'egli di Timau, dal quale ebbe quattro figli. Negli anni della prima guerra mondiale, con i figli piccoli e il marito al fronte sul Carso, risponde, come molte altre donne del luogo, all'appello fatto dell'esercito che richiedeva dei volontari per trasportare i rifornimenti dalle retrovie alla prima linea; diventa cos\u00ec una portatrice, come recita la motivazione della medaglia d'oro al valor militare, diventando un esempio per altre donne che vicino al fronte, daranno man forte ai combattenti.\nIl 15 febbraio 1916, mentre si stava riposando assieme all'amica Rosalia Primus Bellina di Cleulis, viene colpita da un cecchino austriaco; trasportata all'ospedale di Paluzza spira il giorno dopo.\nIl funerale viene celebrato con gli onori militari, seppellita a Paluzza. Il 3 giugno 1934 il corpo viene trasferito nel cimitero di guerra di Timau e successivamente nel tempio Ossario dello stesso vicino ai resti di altri 1763 caduti sul fronte.\nAlla sua memoria viene dedicata nel 1955 una caserma nel comune di Paluzza (unica caserma dell'Esercito Italiano dedicata ad una donna). La caserma viene dismessa nel 2001 e ceduta al Comune che ne demolisce una parte pericolante lato strada che porta al vicino confine austriaco. Il resto della caserma viene riconvertito ad uso sede del locale del Gruppo Alpini, Soccorso Alpino per addestramento unit\u00e0 cinofile, Protezione Civile e sede di una societ\u00e0 sportiva.\nNel 1997 il Presidente della Repubblica Oscar Luigi Scalfaro le ha conferito con \"Motu Proprio\" la medaglia d'oro al valor militare, come rappresentante di tutte le Portatrici.\nOnorificenze.\nAlla memoria"}
{"id": "2112219", "revid": "767487", "url": "https://it.wikipedia.org/wiki?curid=2112219", "title": "Conosci il tuo coniglio", "text": "Conosci il tuo coniglio (\"Get to Know Your Rabbit\") \u00e8 un film del 1972 diretto da Brian De Palma.\nTrama.\nIl giovane manager (Corporate Executive) Donald Beeman, stufo della vita frenetica, lascia il suo lavoro e prende la strada di mago danzante sotto la guida di Mr. Delasandro, mentre il suo capo ex Mr. Turnbull lo insegue cercando di convincerlo a tornare alla vecchia vita. Quando Donald creer\u00e0 una delle pi\u00f9 grandi societ\u00e0 di spettacolo al mondo si accorger\u00e0 di essere tornato al punto di partenza, quando cio\u00e8 si era stufato della vita frenetica. Allora un'ironica disillusione colpir\u00e0 Donald Beeman.\nCast.\nIl cast \u00e8 composto da Tom Smothers nei panni di Donald Beeman, John Astin nei panni di Mr. Turnbull e Orson Welles nei panni di Mr. Delasandro."}
{"id": "2112220", "revid": "767487", "url": "https://it.wikipedia.org/wiki?curid=2112220", "title": "Supreeme", "text": "I Supreeme erano un gruppo musicale hip hop della citt\u00e0 di Atlanta in Georgia. Erano una rappresentazione della musica indipendente di Atlanta.\nI membri.\nGirvan \u00e8 nato ad Atlanta, ed \u00e8 giamaicano e afroamericano. Ha studiato a Henry W. Grady High School, una scuola statale in Midtown Atlanta. Si \u00e8 diplomato da Grady High School nel 2003. \u00c8 un musicista capace, perci\u00f2 il suo compito nel gruppo \u00e8 il doppio. Come il produttore del gruppo, crea i ritmi per la loro musica. Altri lavori di produttore includono gli aspetti tecnici della musica. In pi\u00f9, Shaka contribuisce al testo delle canzoni di Supreeme, ma meno degli altri musicisti.\nTerrel \u00e8 nato ad Atlanta, di origine scozzese e irlandese. Era un compagno di classe di Girvan e si \u00e8 diplomato alla Grady High School. Oltre che dei Supreeme, Terrel \u00e8 membro del gruppo The Good Moods, in cui suona la batteria. Nei Supreeme, Sam \u00e8 diventato famoso per la sua abilit\u00e0 di fare rap molto veloce.\nHarvey \u00e8 nato ad Atlanta ed \u00e8 afroamericano. Pi\u00f9 giovane di Girvan e Terrel, si \u00e8 diplomato alla Grady High School nel 2004. I fan dei Supreeme lo apprezzano per la sua abilit\u00e0 nel freestyle.\nLa storia.\nQuando Girvan e Terrel studiavano a Grady High School, erano in un gruppo musicale chiamato \u201cSouthern Knights.\u201d Un giorno, mentre le tre fumavano nella macchina di Terrel, hanno avuto un'idea. Allora, sono nati i Supreeme. Da allora, i Supreeme viaggiano attraverso gli Stati Uniti, l'Europa e il Canada e suonano ovunque. Hanno inciso due dischi metropolitani, \u201cThe Syllabus\u201d e \u201cChurch &amp; State.\u201d Quando La Warner Brothers Inc. li scopr\u00ec, essi in seguito firmarono un contratto discografico. Hanno avuto bisogno di traslocare a Los Angeles per incidere il disco \u201cSupremacy.\u201d Alla gente piacque \u201cSupremacy,\u201d e i Supreeme cominciarono ad incidere tre dischi metropolitani, \u201cAmerican Badass,\u201d \u201cBronze Medallion\u201d e \u201cSilver Medallion.\u201d Alla fine del 2009 il gruppo si sciolse, con il loro ultimo album God Bless The Child. La loro intera discografia \u00e8 stata resa disponibile online come download gratuiti.\nLo stile.\nI Supreeme hanno uno stile unico. Uniscono ritmi artistici con testo abile. Ma la loro musica rappresenta uno stile di vita. Parlano della vita internazionale, di aver conosciuto le belle donne straniere, dei vestiti cari e di uno stile di vita spensierato."}
{"id": "2112221", "revid": "75435", "url": "https://it.wikipedia.org/wiki?curid=2112221", "title": "Discepolo che amava", "text": ""}
{"id": "2112222", "revid": "767487", "url": "https://it.wikipedia.org/wiki?curid=2112222", "title": "Dionisio nel '69", "text": "Dionisio nel '69 (\"Dionysus in '69\") \u00e8 un film del 1970 diretto da Brian De Palma e Richard Schechner.\nTrama.\nLa trama riprende le Baccanti di Euripide attualizzandola e politicizzandola senza che il suo significato venga snaturato rileggendo l'opera e riportando l'antichit\u00e0 nella contemporaneit\u00e0.\nCardine dell'opera \u00e8 l'improvvisazione e l'attuazione di meccanismi di scomposizione del montaggio. \nLa prima rappresentazione avvenne il giorno dopo la morte del presidente Kennedy, mentre l'ultima rappresentazione avvenne un mese prima il grande concerto di Woodstock."}
{"id": "2112223", "revid": "110157", "url": "https://it.wikipedia.org/wiki?curid=2112223", "title": "WFNX", "text": "WFNX era una stazione radiofonica di rock alternativo di Boston, Massachusetts di propriet\u00e0 del gruppo delle telecomunicazioni Phoenix. La stazione fu aperta ne11'aprile 1983 ed \u00e8 stata una delle poche stazioni radiofoniche a suonare rock alternativo. La stazione ha cessato di trasmissione in seguito la chiusura del Boston Phoenix e dal 2013 viene trasmessa unicamente su Internet. Nei passati 25 anni, WFNX era diventata una delle principali emittenti della comunit\u00e0 della radio alternativa. WFNX trasmeva su 101.7 FM e teleradio trasmeva sul 92.1 WFEX FM a Petersbrough, New Hampshire e WPHX a Sanford, Maine. Phoenix ha poi venduto la frequenza 92.1 che ora trasmette una stazione radio cristiana.\nStoria.\nAlla fine degli anni 70, la stazione WLYN, che suonava musica etnica, ha cominciato a suonare la musica new wave a tempo pieno. Nella primavera di 1983, il gruppo Phoenix ha comprato WLYN e l'ha rinominata WFNX.\nNel 2006, WFNX ha venduto degli spazi pubblicitaria \"Snapple \" dal 29 maggio al 4 giugno per promuovere l'aggiornamento del suo segnale radio. L'aggiornamento ha raddoppiato la potenza della stazione. I radioascoltatori apprezzarono la campagna pubblicitaria, perch\u00e9 i DJ fecero suonare costantemente la musica e attribuirono la musica continua a Snapple. Dopo quest'accordo con Snapple gli indici d'ascolto della stazione sono aumentati in modo significativo. Il 16 maggio 2012, \u00e8 stato annunciato che WFNX sarebbe stata venduta a Clear Channel Communications. La messa in onda si concluse venerd\u00ec 20 luglio alle 07:00 (con l'ultima canzone dei The Cure \"Let's Go to Bed\", che fu anche la prima canzone suonata dalla stazione). Il prezzo di vendita \u00e8 stato 14,5 milioni di dollari . La vendita della stazione di Clear Channel non ha incluso la propriet\u00e0 intellettuale di WFNX, per questo la Phoenix ha continuato a trasmettere la musica da WFNX.com. Il 14 marzo 2013, dopo l'annuncio che il Boston Phoenix avrebbe chiuso, \u00e8 stato annunciato che WFNX.com non avrebbe continuato a trasmettere. A mezzanotte il 19 marzo 2013, WFNX.com ha chiuso. La canzone finale suonata dalla stazione \u00e8 stata\"Old Friend\" di Sea Wolf.\nLa programmazione.\nIl Sandbox: radioprogramma della mattina che trasmetteva da luned\u00ec a venerd\u00ec dalle 6 alle 10. Il radioprogramma veniva condotto dai 4 DJ, Charlie, Fletcher, Special Ed, e Henry Santoro, che lavorava alla WFNX dall'apertura della stazione radiofonica. Ogni giorno andava in onda il \"Mega Robo Thunder Phone Query\", che consisteva in una domanda, spesso assurda, alla quale gli ascoltatori dovevano dare una risposta, telefonando alla stazione radio. (Per esempio \u201cchi vincerebbe in una zuffa, i pirati o i ninja?). Ogni marted\u00ec, Fletcher riesaminava la musica nuova, che spesso includeva dei musicisti terribili o dilettanti. Alla fine del programma c'era \"The WTF Line\" dove venivano mandati in onda i messaggi degli ascoltatori.\nIl Left Over Lunch: ogni giorno, dalle 10 alle 14, la conduttrice Julie Kramer, chiamata affettuosamente la regina di karma, faceva suonare il rock alternativo e new wave degli anni 70, 80, e 90.\nAlter Ego: dalle 7 alle 12 Paul Driscoll faceva suonare il nuovo rock alternative prima delle altre stazioni radiofoniche. Verosimilmente il programma Alter Ego era l'unico luogo dove si poteva sentire questo genere musicale sulla radio a Boston.\nOne in Ten: domenica di notte, Keith Orr e Sue O'Connel presentavano l'unico programma che discuteva la vita degli omosessuali e delle lesbiche a Boston.\nDa novembre 2011 fino alla chiusura WFNX.com , Paul Armstrong era il Creative Services Director, supervisionava la messa in onda della musica della stazione, che avveniva con un sistema automatico."}
{"id": "2112224", "revid": "1776051", "url": "https://it.wikipedia.org/wiki?curid=2112224", "title": "Elipando", "text": "Biografia.\nArcivescovo di Toledo sotto la dominazione araba e di antica stirpe visigota, forse influenzato sia dal concetto di Dio dell'Islam che dall'arianesimo dei suoi antenati, svilupp\u00f2 l'idea che il Ges\u00f9 Cristo terreno non fosse stato generato da Dio Padre, ma adottato, da cui il termine adozionismo.\nQuest'idea fu discussa in vari concili della Chiesa cattolica del tempo. Egli fu presente al sinodo di Francoforte del 794 ed al concilio di Aquisgrana dell'800, dove confront\u00f2 le proprie tesi con il teologo della corte franca Alcuino di York. In tutti i concili e sinodi che trattarono l'argomento la teoria venne ritenuta un'eresia.\nIn questa disputa teologica coinvolse anche Felice di Urgel, stimato teologo del tempo. Suo acerrimo nemico e estremo difensore dell'ortodossia cattolica del tempo fu Beato di Li\u00e9bana che, nel suo libro il commento all'Apocalisse di Giovanni, mette in campo tutti gli argomenti per confutare le teorie del vescovo toledano e del suo teologo Felice."}
{"id": "2112226", "revid": "438678", "url": "https://it.wikipedia.org/wiki?curid=2112226", "title": "Murder \u00e0 la Mod", "text": "Murder \u00e0 la Mod \u00e8 un film del 1968 scritto e diretto da Brian De Palma, alla sua prima regia di un lungometraggio."}
{"id": "2112228", "revid": "216538", "url": "https://it.wikipedia.org/wiki?curid=2112228", "title": "Terraforming di Marte", "text": ""}
{"id": "2112229", "revid": "1543377", "url": "https://it.wikipedia.org/wiki?curid=2112229", "title": "Nazionale di rugby a 15 della Slovenia", "text": "La nazionale di rugby a XV della Slovenia rappresenta il proprio paese nelle competizioni di rugby internazionali.\u00c8 attualmente inserita nella terza fascia del ranking mondiale, non ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule B."}
{"id": "2112232", "revid": "1543377", "url": "https://it.wikipedia.org/wiki?curid=2112232", "title": "Nazionale di rugby a 15 dell'Ungheria", "text": "La nazionale di rugby a XV dell'Ungheria rappresenta il proprio paese nelle competizioni di rugby internazionali.Non ha mai partecipato alla coppa del mondo, ma partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule C."}
{"id": "2112238", "revid": "767487", "url": "https://it.wikipedia.org/wiki?curid=2112238", "title": "Una donna, una storia", "text": "Una donna, una storia \u00e8 una doppia raccolta di Mia Martini, pubblicata nel 1995 dalla BMG Ricordi. \u00c8 la prima raccolta pubblicata dopo la scomparsa dell'artista. \u00c8 stata ristampata nel 1998 con copertina differente."}
{"id": "2112242", "revid": "217830", "url": "https://it.wikipedia.org/wiki?curid=2112242", "title": "Gran Premio motociclistico di Francia 2002", "text": "Il Gran Premio motociclistico di Francia 2002 corso il 19 maggio, \u00e8 stato il quarto Gran Premio della stagione 2002 del motomondiale e ha visto vincere: la Honda di Valentino Rossi in MotoGP, Fonsi Nieto nella classe 250 e Lucio Cecchinello nella classe 125. I tre vincitori delle diverse classi sono gli stessi che si erano aggiudicati le rispettive prove anche nel Gran Premio precedente.\nLa gara della MotoGP \u00e8 stata interrotta a causa della pioggia e la percorrenza ridotta dai 28 giri previsti ai 21 effettivi; avendo superato in ogni caso i 2/3 della percorrenza prevista, il punteggio \u00e8 stato assegnato integralmente.\nMotoGP.\nGarry McCoy del team Red Bull Yamaha WCM viene sostituito nel corso del fine settimana da Jean-Michel Bayle."}
{"id": "2112250", "revid": "643494", "url": "https://it.wikipedia.org/wiki?curid=2112250", "title": "Gocce del principe Rupert", "text": "Le gocce del principe Rupert, dette anche larme Batavique (lacrime di Batavia), sono gocce di vetro temprato caratterizzate da enormi tensioni interne.\nPropriet\u00e0.\nQueste particolari gocce vengono ottenute facendo gocciolare del vetro fuso in acqua, dove raffredda immediatamente. Questa tempra estrema provoca enormi tensioni nel vetro che danno origine alle loro particolari propriet\u00e0, come ad esempio la possibilit\u00e0 di resistere a martellate date sulla parte bulbosa della goccia. Invece anche un piccolo graffio sulla \"coda\" provoca il rilascio dell'enorme energia accumulata, detta tensione, causando l'esplosione del vetro in una fine polvere.\nStoria.\nSe il meccanismo che \u00e8 alla base della tempra del vetro non era noto prima del XX secolo, l'effetto \u00e8 invece conosciuto da secoli. Nel 1640 il principe Rupert di Baviera port\u00f2 all'attenzione del Re la scoperta di quelle che sono note da allora come le \"Gocce del principe Rupert\".\nLe gocce venivano impiegate come scherzo: il Re faceva tenere nel palmo della mano le gocce per la parte bulbosa, dopodich\u00e9 rompeva la coda provocando una piccola esplosione che lasciava stupefatta la vittima dello scherzo."}
{"id": "2112254", "revid": "1305772", "url": "https://it.wikipedia.org/wiki?curid=2112254", "title": "WALL\u2022E (videogioco)", "text": "WALL-E \u00e8 un videogioco per Wii, macOS, Nintendo DS, PlayStation 2, PlayStation 3, PlayStation Portable, Xbox 360, Microsoft Windows e per i telefoni cellulare basato sul film della Pixar del 2008 \"WALL\u2022E\".\nModalit\u00e0 di gioco.\nLa versione della PlayStation 3, dell'Xbox 360, e della Wii permette di affrontare nove differenti livelli, in quella del PC, della PlayStation 2 e della PlayStation Portable invece diciotto livelli, mentre in quella del Nintendo DS, quattordici livelli. Quando un giocatore finisce un livello nella versione DS, sblocca spezzoni del film visualizzabili in qualsiasi momento. La versione della Wii \u00e8 l'unica che comprende 3 testa-a-testa in modalit\u00e0 multigiocatore, mentre le versioni della PlayStation 3 e dell'Xbox 360 permettono di giocare come WALL\u2022E o EVE. Le versioni del PC e della PS2 permettono al giocatore di avere soccorso utilizzando la musica durante il gioco.\nSupporto per Wii.\nLa versione per Wii, oltre al telecomando e al Nunchuk, supporta anche il Wii Zapper, un guscio di plastica simile ad una pistola, in cui possono essere inseriti sia il Wii Remote sia il Nunchuk. Il gioco per\u00f2 non supporta la modalit\u00e0 HDTV/EDTV.\nEdizione per il Medio Oriente.\nIn collaborazione con la \"Pluto Games\", la THQ aveva deciso di pubblicare una edizione speciale del gioco per il Medio Oriente, ovvero un'edizione tradotta in arabo. Questa strategia \u00e8 stata adottata per contribuire a giochi di monitoraggio nello Stato. Tuttavia, la traduzione in arabo del gioco \u00e8 disponibile solo su PlayStation 3, PSP, e Xbox 360. L'edizione in arabo \u00e8 stata pubblicata il 27 giugno 2008 (anche se il film \u00e8 uscito nelle sale dello Stato il 3 luglio)."}
{"id": "2112256", "revid": "4711", "url": "https://it.wikipedia.org/wiki?curid=2112256", "title": "NBA All-Star Game 2006", "text": ""}
{"id": "2112260", "revid": "71433", "url": "https://it.wikipedia.org/wiki?curid=2112260", "title": "Naked (film)", "text": ""}
{"id": "2112263", "revid": "3535", "url": "https://it.wikipedia.org/wiki?curid=2112263", "title": "Miyagawa", "text": ""}
{"id": "2112265", "revid": "453768", "url": "https://it.wikipedia.org/wiki?curid=2112265", "title": "Terraformazione di Venere", "text": "La terraformazione di Venere \u00e8 un progetto (teorico) di ingegneria planetaria atto a modificare l'ambiente globale del pianeta Venere al fine di renderlo adatto alla colonizzazione umana.\nMetodi ipotizzati.\nAttualmente i metodi ipotizzati sono essenzialmente due, entrambi atti preliminarmente a ridurre l'abnorme temperatura del pianeta (450\u00a0\u00b0C), quindi eliminando il biossido di carbonio e come terzo ed ultimo passo la creazione di un'atmosfera respirabile a base d'ossigeno. Il primo dei due metodi prevede di effettuare la terraformazione mediante la colonizzazione di Venere con la realizzazione di \"scudi solari\" (un sistema analogo \u00e8 stato ipotizzato per la terraformazione di Marte e descritta anche al cinema nel film \"Atto di forza\" (\"Total Recall\", 1990). Il secondo metodo, pi\u00f9 complesso (anche in questo caso un metodo simile \u00e8 stato ipotizzato per la terraformazione di Marte) prevede invece la creazione diretta di un'atmosfera respirabile atta a generare delle condizioni di vita terrestri. Altro problema da risolvere sar\u00e0 infine lo stabilizzare la durata del ciclo giorno/notte della luce che attualmente su Venere \u00e8 di 116 giorni.\nScudi solari.\nGeoffrey A. Landis ha proposto che una certa quantit\u00e0 di citt\u00e0 galleggianti potrebbero costituire uno scudo solare attorno al pianeta e potrebbero quindi essere utilizzate per la terraformazione, fornendo contemporaneamente un mezzo per poter abitare nell'atmosfera venusiana. Se fossero costruite in nanotubi di carbonio, che sono stati recentemente realizzati sotto forma di fogli, allora il principale materiale per le strutture potrebbe essere ricavato utilizzando l'anidride carbonica raccolta dall'atmosfera. Il \"carbonio amorfo\", sintetizzato recentemente, potrebbe rivelarsi un utile materiale di costruzione. In base alle analisi di Birch queste colonie e questi materiali potrebbero costituire un immediato ritorno economico e costituirebbero una base per ulteriori sforzi nel processo di terraformazione.\nEliminazione della densa atmosfera di biossido di carbonio.\nApproccio biologico.\nGi\u00e0 nel 1961 Carl Sagan sugger\u00ec di terraformare Venere attraverso delle alghe che convertissero l'anidride carbonica del pianeta in ossigeno. Tuttavia al giorno d'oggi \u00e8 noto che l'acqua sul pianeta \u00e8 cos\u00ec rara che anche con i migliori risultati della fotosintesi si produrrebbe una quantit\u00e0 trascurabile di ossigeno. Inoltre le radiazioni solari sarebbero letali per ogni forma conosciuta vivente.\nLiquefazione diretta dell'atmosfera.\nRobert Zubrin, seguendo uno studio di Paul Birch del 1991 propose l'utilizzo di un grande scudo solare, progettato per difendere Venere dal Sole e raffreddarlo sufficientemente da permettere la liquefazione dei gas ad una temperatura inferiore a 304.18 K e una pressione di 73.8 bar (punto critico dell'anidride carbonica) e in seguito fino ad una temperatura di 216.85 K e una pressione di 5.185 bar (punto triplo). Al di sotto di questo punto di sublimazione l'anidride carbonica dell'atmosfera si depositerebbe sul suolo sotto forma di 'ghiaccio secco' e potrebbe essere sepolto oppure raccolto e spedito fuori dal pianeta. Una possibile destinazione di questo materiale potrebbe essere Marte, dove \u00e8 presente il fenomeno opposto - una insufficiente pressione atmosferica e una bassa temperatura. In seguito verrebbe rimosso lo scudo solare e a causa dell'abbassamento dei gas serra sarebbe risolto il problema della pressione e della temperatura.\nZubrin tuttavia riconosce che l'assenza di acqua rimane un problema serio, e anche il bombardamento con comete o asteroidi contenenti ghiaccio comporterebbe tempi molto lunghi. Birch ipotizza di disintegrare una luna ghiacciata di Saturno e bombardare il pianeta con i frammenti per fornire circa 100 m di acqua per m2. Si creerebbero quindi mari salati e poco profondi.\nIntroduzione di idrogeno.\nUno dei metodi di terraformazione di Venere pi\u00f9 affascinanti e semplici dal punto di vista teorico, anche se impraticabile con le attuali conoscenze tecniche, sarebbe quello di portare, prelevandole probabilmente da qualche fonte del sistema solare pi\u00f9 esterno, grandi quantit\u00e0 di idrogeno sul pianeta. L'idrogeno, reagendo con l'anidride carbonica, produrrebbe istantaneamente carbonio elementare (grafite) e acqua, secondo la reazione di Bosch. Per realizzare un simile progetto l'idrogeno andrebbe trasportato sigillato in molti contenitori al di sotto di una certa altitudine (sopra la quale pressione e temperatura non consentirebbero l'avvio della reazione) e quindi liberato. Una volta avvenuto ci\u00f2 la trasformazione dell'atmosfera sarebbe completamente spontanea. Sarebbero necessari circa 4\u00d71019 kg di idrogeno (pari a circa 4000 volte la massa di Fobos o a circa 8 volte la massa dell'intera atmosfera terrestre) per eliminare interamente l'anidride carbonica presente nell'atmosfera di Venere. L'eventuale perdita di idrogeno dovuta al vento solare sarebbe del tutto trascurabile nei tempi teorizzati per una simile reazione. Sarebbe del tutto trascurabile anche un altro effetto collaterale di questa reazione: la scomparsa dell'ossigeno libero. L'ossigeno si legherebbe infatti anch'esso con l'idrogeno trasformandosi in acqua e \"sparendo\" dall'atmosfera. Tuttavia la quantit\u00e0 di ossigeno libero nell'atmosfera di Venere \u00e8 cos\u00ec bassa (&lt; 20 ppm) che anche se ci\u00f2 non avvenisse non se ne percepirebbe affatto la differenza.\nUna volta che la reazione si fosse compiuta, l'intera anidride carbonica si sarebbe trasformata in acqua e grafite. Data la superficie relativamente piatta, quest'acqua coprirebbe all'incirca l'80% della superficie, rispetto al 70% ricoperto dagli oceani sulla Terra, anche se in termini di massa equivarrebbe a solo il 10% circa dell'acqua presente sulla Terra.\nL'atmosfera residua, pari a circa 3 bar (circa tre volte quella della Terra), risulterebbe composta principalmente di azoto, parte del quale si dissolver\u00e0 nei nuovi oceani di acqua, riducendo ulteriormente la pressione atmosferica, in conformit\u00e0 con la legge di Henry.\nL'accelerazione della rotazione planetaria \u00e8 invece un progetto destinato a realizzarsi in un lontano futuro. \u00c8 da notare comunque che se la riduzione artificiale della pressione atmosferica si basasse sul trasferimento di quest'ultima in superficie (come ad esempio in quest'ultimo caso della terraformazione per mezzo dell'introduzione d'idrogeno) \u2013 piuttosto che sulla sua dispersione nello spazio \u2013 lo spostamento di una tale massa verso il centro di rotazione provocherebbe \"di per s\u00e9\" un aumento della velocit\u00e0 angolare in virt\u00f9 della legge di conservazione del momento angolare. Si tratterebbe di un fenomeno del tutto analogo a quanto avverrebbe a un pattinatore su ghiaccio che portasse braccia e gambe vicino all'asse verticale di rotazione per aumentarne la velocit\u00e0.\n\u00c8 tuttavia da notare che anche utilizzando un metodo cos\u00ec affascinante alcuni fattori andrebbero tenuti strettamente sotto controllo: non tanto la reazione in s\u00e9, che come abbiamo detto sarebbe del tutto spontanea, quanto piuttosto lo scenario che si aprir\u00e0 \"dopo\" la reazione.\nIl prodotto della reazione, l'acqua, verrebbe infatti prodotta sotto forma di vapore ad alta temperatura, e il vapore acqueo \u00e8 un gas serra pi\u00f9 potente della CO2. Se si lasciasse quindi la reazione a se stessa ci si limiterebbe a trasformare Venere da un inferno a base di CO2 a un inferno ancora pi\u00f9 caldo a base di H2O.\nUna possibile soluzione potrebbe essere, una volta terminata la reazione, quella di oscurare il pianeta con degli scudi al fine di farlo raffreddare al di sotto della temperatura critica di modo da consentire all'acqua di iniziare a condensarsi dapprima nell'alta atmosfera e poi, gradualmente, sulla superficie. A questo punto sar\u00e0 finalmente possibile rimuovere gli scudi e confidare nella definitiva stabilizzazione della temperatura grazie a un circolo virtuoso."}
{"id": "2112266", "revid": "3535", "url": "https://it.wikipedia.org/wiki?curid=2112266", "title": "Citrus unshiu", "text": ""}
{"id": "2112268", "revid": "767487", "url": "https://it.wikipedia.org/wiki?curid=2112268", "title": "Doll Face", "text": "Doll Face \u00e8 un film del 1945 diretto da Lewis Seiler. In Inghilterra \u00e8 conosciuto con il titolo \"Come Back to Me\".\nLa sceneggiatura si basa sul testo teatrale \"The Naked Genius\" di Louise Hovick, vero nome della celebre spogliarellista Gypsy Rose Lee). Lo spettacolo, con la regia di George S. Kaufman, and\u00f2 in scena al Plymouth Theatre di Broadway il 21 ottobre 1943, una commedia in due atti che aveva come protagonista Joan Blondell nel ruolo di Honey Bee Carroll,\nTrama.\nSnobbata durante un'audizione dal grande impresario teatrale Flo Hartman che la reputa \"poco di classe\" per i suoi spettacoli, la regina del burlesque Doll Face Carroll - dietro consiglio di Mike, suo fidanzato e agente - si accinge a scrivere un'autobiografia che dovrebbe darle, presso il pubblico, una patina di cultura. Come \"ghostwriter\" viene assunto Gerard, autore di un libro che aveva suggerito quell'idea a Mike. Lo scrittore accetta il lavoro perch\u00e9 crede che si tratti di collaborare con un'attrice. Dapprima divertito, Gerard - quando conosce la bella Doll Face - cambia idea e si decide a intervistarla, cominciando cos\u00ec il suo lavoro. Chita Chula, l'amica di Doll Face, sospetta per\u00f2 che l'interesse di Gerard non sia solo intellettuale. Mike adesso vuole mettere in scena un musical che avr\u00e0 come protagonista Doll Facce e Gerard si offre di finanziarlo. Mentre la troupe \u00e8 impegnata nelle prove dello spettacolo, Gerard finisce il libro. Ma Mike, diventato geloso dello scrittore, annuncia alla fidanzata che non avranno bisogno di pubblicarlo perch\u00e9 lo scopo che si erano prefissi \u00e8 stato ormai raggiunto con la pubblicit\u00e0 ottenuta. Lei per\u00f2 insiste decidendo di andare con Gerard a parlare con Bennett, l'editore, che vive su un'isola. L'imbarcazione su cui i due si trovano ha un guasto e i due sono costretti ad arrivare sull'isola a nuoto. Mike, la mattina seguente, li trova addormentati sulla spiaggia e ne deduce erroneamente che abbiano passato insieme una notte d'amore. I suoi sospetti feriscono profondamente Doll Face e i due si lasciano, rompendo anche i loro rapporti professionali. Frankie, la sostituta di Doll Face, per\u00f2, non ha il suo stesso successo e il musical ben presto deve chiudere.\nDoll Face diventa la protagonista del nuovo spettacolo di Hartman. Durante le prove, si sente sconvolta quando alcune scene le ricordano la sua storia d'amore ormai finita e respinge la proposta di matrimonio di Gerard, che lei non ha mai amato. Mike, intanto, cerca di fare la pace ma lei si rifiuta di vederlo. A lui non resta che escogitare il trucco di ottenere un'ingiunzione che proibisca a Doll Face di esibirsi perch\u00e9 lei \u00e8 ancora sotto contratto con lui. Quando i due si rivedono, la donna \u00e8 furiosa ma lui riesce a calmarla dicendole che quello era l'unico modo per poterle parlare e chiederle scusa.\nProduzione.\nIl film venne prodotto dalla Twentieth Century Fox Film Corporation con i titoli di lavorazione \"Here's a Kiss\" e \"The Naked Genius\".\nCast.\nNel cast, non accreditato, c'\u00e8 anche un giovane Robert Mitchum nel ruolo di un passante.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale USA il 31 dicembre 1945. Venne presentato a New York il 27 marzo 1946."}
{"id": "2112270", "revid": "827882", "url": "https://it.wikipedia.org/wiki?curid=2112270", "title": "Kugaaruk", "text": "Kugaaruk (inuktitut: Kugaaruk; \u1473\u1491\u1550\u146d\u14ea, ossia \"piccola onda\") in passato noto come Pelly Bay (\"Arviligjuaq\", \"luogo abitato dalle grandi balene\") fino al 3 dicembre 1999) \u00e8 un insediamento inuit situato sul golfo di Boothia, nella regione di Kitikmeot, nel territorio canadese del Nunavut.\nL'accesso all'abitato avviene via aereo e per mezzo dei cargo. Secondo il censimento del 2006 la popolazione era di 688 abitanti, con una crescita rispetto al 2001 del 13,7%.\nCultura.\nGli abitanti storici del paese vengono detti \"Arviligjuarmiut\". Kugaaruk \u00e8 una tradizionale comunit\u00e0 inuit. Fino al 1968, le persone conducevano uno stile di vita prevalentemente nomadico. La popolazione \u00e8 al 97% Inuit e la maggior parte delle persone si identifica come membro del gruppo netsilik inuit; gli abitanti conducono una vita alla occidentale, con tutti i confort e gli agi del progresso. Alcune famiglie mantengono ancora la dieta tradizionale, a base di foche, carib\u00f9 e alci.\nA causa dell'isolamento della comunit\u00e0, l'inuktitut sta via via andando in declino. La maggior parte degli ultra trentenni parla l'inuktitut come prima lingua, mentre i giovani sempre pi\u00f9 imparano come prima lingua l'inglese e utilizzano l'inuktikut in famiglia.\nScuola di Kugaaruk.\nLa scuola di Kugaaruk presenta il progetto per la formazione di insegnanti inuit \"Nunavut Teachers Education Program\" (NTEP), per quanto riguarda la Regione di Kitikmeot. La struttura \u00e8 moderna, con biblioteche, palestra e laboratori scientifici e informatici. Vi sono inoltre due insegnanti del dialetto Nattilingmiut, mentre il resto del corpo docenti \u00e8 occidentale. Dato che gli unici estranei alla comunit\u00e0 sono gli uomini del personale governativo, la rappresentanza studentesca \u00e8 quasi interamente inuit e la prima lingua parlata \u00e8 l'inuktitut.\nLa Kugaaruk School nel marzo 2007 ha stretto rapporti con la YMCA di Mississauga, per un progetto di scambio culturale. Ogni anno quindici bambini e tre insegnanti da Kugaaruk viaggiano fino a Missisauga per un soggiorno di una settimana. Poi, 15 persone di Missisauga si spostano a Kugaaruk per undici giorni immersi nella cultura e nella civilt\u00e0 inuit. Mentre gli studenti a Kugaaruk prendono confidenza con la pesca e con il sole di mezzanotte, gli studenti a Missisauga viaggiano per l'Ontario visitando anche la CN Tower, la Hockey Hall of Fame e le cascate del Niagara."}
{"id": "2112271", "revid": "767487", "url": "https://it.wikipedia.org/wiki?curid=2112271", "title": "Brian Bennett", "text": "All'inizio suon\u00f2 la batteria con \"Marty Wilde's Wildcats\" prima del cambiamento di nome in \"Krew Kats\". Entra a far parte degli Shadows sostituendo Tony Meehan nell'ottobre del 1961 ed ha continuato a suonare fino allo scioglimento del gruppo nel 1990 e in tutte le ultime apparizioni, compreso il Final Tour del 2004 e nel 2005. Ha suonato con Hank Marvin nei suoi primi 2 album da solista ed ha girato l'Inghilterra con lui in tourn\u00e9e nel 1991. Brian Bennett \u00e8 attualmente impegnato a scrivere musica per la televisione. Suo figlio Warren ha arrangiato delle recenti canzoni di Hank Marvin e suona le tastiere negli studi di registrazione e in tourn\u00e9e."}
{"id": "2112272", "revid": "1601148", "url": "https://it.wikipedia.org/wiki?curid=2112272", "title": "Louise Lorraine", "text": "Biografia.\nUn giorno, un fotografo buss\u00f2 alla porta della casa dove la tredicenne Louise viveva a Los Angeles con sua madre vedova e con cinque fratelli; l'uomo, al vedere la ragazzina, rimase cos\u00ec colpito dal suo aspetto e dal suo comportamento che disse alla madre che avrebbe dovuto fare l'attrice, e che aveva un contatto alla Ince Studio che avrebbe potuto essere utile in tal senso. In un primo tempo la madre di Louise rifiut\u00f2, ma alla fine cedette.\nLouise inizi\u00f2 a lavorare girando due commedie per la Metro-Goldwyn-Mayer e per gli Universal Studios. Divent\u00f2 molto popolare nei film \"The Radio King\" e \"With Stanley in Africa\" del 1922. Nello stesso anno, il suo nome fu inserito nella lista delle vincitrici del concorso WAMPAS Baby Stars. \u00c8 nota per la sua molta energia e il suo carisma, caratteristiche non molto diffuse tra i suoi colleghi dell'epoca. La sua interpretazione pi\u00f9 nota \u00e8 forse quella di \"Jane\", terza attrice ad interpretare il personaggio, nel film \"The Adventures of Tarzan\" del 1921. \nInterpret\u00f2 solo cinque film sonori, tra cui \"Near the Rainbow's End\" nel 1930, con co-protagonista Bob Steele. \nIl suo primo matrimonio con l'attore Art Acord si concluse con un divorzio nel 1928. Si rispos\u00f2 poi con Chester J. Hubbard che per\u00f2 mor\u00ec nel 1963.\nMor\u00ec nel 1981 a New York all'et\u00e0 di 76 anni."}
{"id": "2112273", "revid": "161374", "url": "https://it.wikipedia.org/wiki?curid=2112273", "title": "Humphrey Tonkin", "text": ""}
{"id": "2112274", "revid": "697352", "url": "https://it.wikipedia.org/wiki?curid=2112274", "title": "Tigil'", "text": ""}
{"id": "2112277", "revid": "27723", "url": "https://it.wikipedia.org/wiki?curid=2112277", "title": "Humphrey R. Tonkin", "text": ""}
{"id": "2112279", "revid": "1318658", "url": "https://it.wikipedia.org/wiki?curid=2112279", "title": "Montparnasse-Bienven\u00fce", "text": "Montparnasse-Bienven\u00fce \u00e8 una stazione delle linee 4, 6, 12 e 13 della metropolitana di Parigi; si trova ai margini del VI, XIV e XV \"arrondissement\".\nLa stazione.\nStoria.\nMontparnasse \u00e8 stata una stazione d'interconnessione tra la linea 4, che inizialmente apparteneva alla \"Compagnie du chemin de fer m\u00e9tropolitain de Paris\" (CMP), e la 12, allora di propriet\u00e0 della \"Soci\u00e9t\u00e9 du chemin de fer \u00e9lectrique souterrain nord-sud de Paris\". Essa \u00e8 ubicata al di sotto del \"boulevard du Montparnasse\" all'ingrresso della vecchia stazione di Montparnasse. La stazione Bienven\u00fce fu intitolata al maggior promotore della metropolitana di Parigi, Fulgence Bienven\u00fce ed \u00e8 ubicata dietro la stazione di Montparnasse. Essa assicura l'interconnessione fra le linee 6 e 13 odierne.\nAlla fine degli anni Trenta, le stazioni Montparnasse e Bienven\u00fce erano collegate da un lungo corridoio sotterraneo. Esse vennero inglobate in una sola stazione chiamata Montparnasse-Bienven\u00fce il 6 ottobre 1942. Fu in quel periodo che venne aperta la stazione \"Maine\" che divenne origine e terminale dei treni delle grandi linee. La vecchia stazione, divenuta troppo corta e stretta, venne adibita al traffico con le periferie e i comuni confinanti prima di essere demolita per far posto alla costruzione della torre Montparnasse. Oggi l'intero traffico viene smaltito dalla nuova stazione di Montparnasse.\nLe linee 4 e 12 sono ubicate a nord sotto la piazza \"18 giugno 1940\", mentre le linee 6 e 13 si trovano a sud nei pressi della \"porte Oc\u00e9ane\", a fianco della stazione SNCF.\nNel 2002, un marciapiede mobile sperimentale, il pi\u00f9 veloce al mondo funzionante a 12\u00a0km/h ma successivamente regolato a 9, \u00e8 stato installato per collegare la stazione SNCF e le linee 6 e 13 da una parte e 4 e 12 dall'altra, su una distanza di 185 metri. Dopo un periodo di prova inframmezzato da soste, il tappeto \u00e8 funzionante ma spesso guasto.\nOgni giorno pi\u00f9 di 110\u00a0000 viaggiatori transitano per la stazione; nel 2004 la stazione \u00e8 stata la quarta stazione pi\u00f9 frequentata della metropolitana di Parigi, con un traffico annuo di 29,46 milioni di passeggeri.\nInterscambi.\nGli interscambi con gli autobus sono localizzati in due punti diversi:"}
{"id": "2112282", "revid": "120532331", "url": "https://it.wikipedia.org/wiki?curid=2112282", "title": "Valmadrera", "text": "Valmadrera (\"La Val\" in dialetto lecchese, pronuncia fonetica IPA: ) \u00e8 un comune italiano di abitanti della provincia di Lecco in Lombardia.\nSorge sulle rive del Lago di Como, ramo orientale del Lario, sul quale si affaccia il porticciolo, ed \u00e8 attorniato dalle montagne. Fa parte della Comunit\u00e0 montana Lario Orientale - Valle San Martino.\nGeografia fisica.\nValmadrera si trova in una conca delimitata a sud-est dal Monte Barro e a nord-ovest da una serie di vette del Triangolo Lariano: il Monte Rai, il Corno Birone, il Moregallo e i Corni di Canzo.\nStoria.\nSe dell'et\u00e0 antica si ha solo una tomba romana con corredo funebre, per quel che concerne il Medioevo si sa che la \"Vallis Magrera\" faceva parte della pieve di Garlate ed era presidiata dal castello di San Dionigi, messo sotto assedio da parte dei lecchesi durante la guerra decennale. \nNelle dispute per il controllo della Signoria di Milano, nel 1296 Valmadrera ospit\u00f2 i profughi della citt\u00e0 di Lecco, in fuga dalle devastazioni ordinate da Matteo I Visconti. \nSociet\u00e0.\nEtnie e minoranze straniere.\nAl 1\u00ba gennaio 2019 gli stranieri residenti nel comune erano , ovvero il 9,5% della popolazione. Di seguito sono riportati i gruppi pi\u00f9 consistenti.\nIstituzioni, enti e associazioni.\nA Valmadrera sono molto radicati l'associazionismo ed il volontariato.\nMusica.\nOltre al Corpo Musicale di Santa Cecilia (un tempo localmente chiamato \"del Ranscett\"), agli inizi del Novecento esisteva la Banda del Paleari, scioltasi nel momento in cui i musicanti dovettero prender parte alla guerra di Libia.\nGeografia antropica.\nIl centro abitato si ripartisce in tre zone principali - Par\u00e8, Valmadrera e Caserta - pi\u00f9 alcune piccole localit\u00e0 come il Ceppo e la frazione Belvedere. A esse si aggiunge la Rocca di San Dionigi (altra frazione) che, per quanto amministrativamente appartenente a Valmadrera, \u00e8 contigua al comune di Malgrate.\nInfrastrutture e trasporti.\nLa fermata ferroviaria di Valmadrera \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia;\nTra il 1928 e il 1955 di fronte alla fermata ferroviaria era presente una fermata della tranvia Como-Erba-Lecco.\nAmministrazione.\nIl primo consiglio comunale fu eletto nel 1821."}
{"id": "2112289", "revid": "666668", "url": "https://it.wikipedia.org/wiki?curid=2112289", "title": "Cricca (metallurgia)", "text": ""}
{"id": "2112293", "revid": "486946", "url": "https://it.wikipedia.org/wiki?curid=2112293", "title": "Hamad bin Khalifa Al-Thani", "text": ""}
{"id": "2112297", "revid": "3535", "url": "https://it.wikipedia.org/wiki?curid=2112297", "title": "Squalo nutrice", "text": ""}
{"id": "2112300", "revid": "640277", "url": "https://it.wikipedia.org/wiki?curid=2112300", "title": "Pioneer H", "text": "Pioneer H era una missione spaziale senza equipaggio designata per l'esplorazione del pianeta Giove che era parte del programma Pioneer degli Stati Uniti ed era in progetto di lanciarla nel 1974. Quando questa missione spaziale fu per la prima volta concepita prese il nome di Pioneer 12, nome che in seguito fu affidato al Pioneer Venus Orbiter.\nLe cause dell'annullamento.\nLa gestione NASA presente al momento dello sviluppo della missione non l'ha mai approvata per motivi di budget. Il compito che gli USA avevano affidato a questa sonda era di mappare meglio il campo magnetico di Giove, scattare nuove fotografie e dedicare un furtivo studio dell'atmosfera per poi lanciarsi fuori dal sistema solare. Il compito della sonda fu poi riproposto, in parte dalla sonda \"Ulysses\" dell'ESA, che fu lanciata nel 1990. Attualmente, la sonda (dopo la rimozione degli RTG) si trova esposta al \"National Air and Space Museum\" di Washington."}
{"id": "2112301", "revid": "2043251", "url": "https://it.wikipedia.org/wiki?curid=2112301", "title": "Maria Francesca delle Cinque Piaghe", "text": "Biografia.\nNacque nei Quartieri spagnoli di Napoli, da Francesco Gallo e da Barbara Basinsi. Il padre, che gestiva un piccolo negozio di mercerie, aveva un carattere severo ed era molto avaro e irascibile, maltrattava spesso la figlia e la moglie, costringendole a lavorare duramente. La madre invece era molto dolce, devota e paziente.\nFin da bambina manifest\u00f2 una grande fede, tanto che nei Quartieri era soprannominata la \"santarella\", sia per la sua grande devozione alla Chiesa e ai sacramenti, sia per la sua docilit\u00e0 nell'accettare i maltrattamenti del padre e delle sorelle, offrendo a Dio tutte le sue sofferenze per la salvezza delle anime. In quel periodo frequentava la chiesa di Santa Lucia al Monte, annessa al convento dei frati alcantarini, ed ebbe come direttore spirituale Giovan Giuseppe della Croce, che poi sarebbe stato canonizzato, e che ne avrebbe predetto gi\u00e0 da allora la santit\u00e0. Anche un altro santo, San Francesco Geronimo, quando Anna Maria Gallo aveva circa un anno, ne avrebbe predetto la santit\u00e0.\nAll'et\u00e0 di sedici anni, manifest\u00f2 al padre il desiderio di entrare nel Terz'Ordine francescano alcantarino, ma questi glielo imped\u00ec, perch\u00e9 l'aveva promessa in sposa a un ricco giovane che ne aveva chiesto la mano. Solo qualche tempo dopo, nel settembre 1731 il padre si lasci\u00f2 persuadere da un Frate Minore francescano, Padre Teofilo, ad acconsentire che la figlia divenisse terziaria francescana.\nL'8 settembre 1731, Anna Maria pronunci\u00f2 i voti assumendo il nome di Maria Francesca delle Cinque Piaghe, per la particolare devozione che aveva verso la Passione di Cristo, San Francesco e la Madonna. Vest\u00ec l'abito religioso e continu\u00f2 a vivere nella casa paterna, continuando a essere maltrattata.\nPer qualche tempo fu affidata alla direzione spirituale di un prete di tendenze gianseniste che, per saggiarne la santit\u00e0, le imponeva gravose penitenze, che ella avrebbe accettato volentieri, aggiungendone altre volontarie.\nA 38 anni and\u00f2, insieme a un'altra terziaria, suor Maria Felice, a fare la governante nella casa del suo direttore spirituale, il padre Giovanni Pessiri, un sacerdote che viveva al secondo piano di un antico palazzo in vico Tre Re a Toledo, dove rimase per 38 anni fino alla morte.\nMor\u00ec a 76 anni il 6 ottobre 1791.\nCulto e leggenda.\nFu sepolta nella chiesa di Santa Lucia al Monte al Corso Vittorio Emanuele a Napoli. Il 6 ottobre 2001 le sue reliquie furono traslate nel santuario di Santa Maria Francesca delle Cinque Piaghe, ricavato nella casa di vico Tre Re dove era vissuta.\nSecondo i suoi seguaci, la donna possedeva il carisma della profezia. Avrebbe predetto molti eventi poi avvenuti a persone di fede e sacerdoti che si rivolgevano a lei come guida e consigliera, come Francesco Saverio Maria Bianchi, di cui avrebbe predetto la santit\u00e0. Pare anche che abbia predetto, molti anni prima, l'evento della Rivoluzione francese.\nEra considerata stigmatizzata come San Francesco e ogni venerd\u00ec e per tutta la durata della Quaresima riferiva di avvertire i dolori della Passione di Cristo.\nVenne dichiarata venerabile il 18 maggio 1803 dal papa Pio VII, beatificata il 12 novembre 1843 da papa Gregorio XVI e canonizzata il 29 giugno 1867 da papa Pio IX.\nIl Martirologio romano fissa la memoria liturgica il 6 ottobre.\nOggi \u00e8 particolarmente venerata a Napoli, soprattutto dalla popolazione dei Quartieri spagnoli, che invoc\u00f2 la sua protezione anche durante la seconda guerra mondiale.\nLa piccola chiesa santuario di vico Tre Re 13, ricavata vicino alla sua casa, \u00e8 oggi meta di continui pellegrinaggi, e la casa convento \u00e8 continuamente visitata.\nIn particolare, all'interno del convento vi \u00e8 una sedia ritenuta miracolosa dai fedeli. Essa \u00e8 la sedia dove solitamente Maria Francesca sedeva per riposare e trovare sollievo mentre avvertiva i dolori della Passione. Oggi chi vuol chiedere una grazia alla santa, vi si siede e le rivolge una preghiera. Questo rituale \u00e8 particolarmente seguito dalle donne sterili che desiderano il concepimento di un figlio. Nella casa convento \u00e8 custodita un'ampia collezione di ex voto in argento che rappresentano neonati."}
{"id": "2112303", "revid": "767487", "url": "https://it.wikipedia.org/wiki?curid=2112303", "title": "Tony Meehan", "text": "Nato il 2 marzo 1943 a Hampstead in Inghilterra. Ha iniziato a suonare la batteria all'et\u00e0 di 10 anni. Entra a far parte degli Shadows sin dall'inizio, fino all'ottobre del 1961. Suonava con Jet Harris e ha avuto successo con Scarlett O'Hara e Diamonds. Tony \u00e8 stato sostituito da Brian Bennett per anni \u00e8 stato un produttore della casa discografica \"Decca\". \nAll'et\u00e0 di 62 anni \u00e8 deceduto in seguito ad una caduta in cui si era causato un trauma al capo. Sir Cliff Richard, che per alcuni anni fu accompagnato dagli Shadows, si \u00e8 detto \"scioccato\" per la notizia ed ha affermato: \"Lo chiamavamo Il Barone perch\u00e9 in tutti gli aspetti della vita voleva il meglio. Tony aveva preso il suo impegno nella band in modo estremamente serio. Non vi \u00e8 dubbio che fu importante nella creazione del sound degli Shadows. Mi sembra terribile che un incidente domestico abbia reclamato la sua vita ad un'et\u00e0 relativamente giovane\".\nMeehan \u00e8 morto al St Mary's Hospital di Paddington a Londra, lasciando la moglie e sette figli."}
{"id": "2112304", "revid": "305330", "url": "https://it.wikipedia.org/wiki?curid=2112304", "title": "Meshari", "text": "Meshari \u00e8 il titolo in lingua albanese, corrispondente all'italiano \"Messale\", con cui \u00e8 noto il pi\u00f9 antico documento letterario in lingua albanese: la traduzione dal latino del Messale Romano fatta dall'ecclesiastico albanese Gjon Buzuku nel XVI secolo.\nStoria.\nEsiste un unico esemplare dell'edizione del \"Meshari\", conservato nella Biblioteca Apostolica Vaticana, mutilo di almeno sedici pagine. La copia, scoperta nel 1910 da mons. Paolo Schir\u00f2, comprendeva inizialmente 188 pagine numerate. Sfortunatamente l'esemplare vaticano \u00e8 privo del frontespizio e delle prime sedici pagine; pertanto non sono noti n\u00e9 il titolo esatto, n\u00e9 il luogo e l'anno di pubblicazione. Tuttavia il colophon finale, in lingua albanese, riporta il nome dell'autore, e il periodo della composizione (dal 20 marzo 1554 al 5 gennaio 1555).\nContenuto.\nL'opera contiene, nell'ordine:\nLingua.\nIl testo \u00e8 redatto nel dialetto albanese ghego (geg\u00eb) del XVI secolo, differente dal \"geg\u00eb\" del XXI secolo. Dall'analisi del testo, tuttavia, si ricava che nel XVI secolo le differenze fra il \"geg\u00eb\" e il \"tosk\u00eb\" erano minori di quelle attuali. L'opera \u00e8 pertanto di estrema importanza per ricostruire la storia della lingua albanese."}
{"id": "2112305", "revid": "1318658", "url": "https://it.wikipedia.org/wiki?curid=2112305", "title": "Daniel Mainwaring", "text": "Biografia.\nInizi\u00f2 la sua carriera professionale come giornalista per il \"San Francisco Chronicle\" ed ebbe una carriera di successo come romanziere. Il suo primo romanzo, \"One Against the Earth\", pubblicato nel 1932, narra di un giovane uomo nato in un ranch della California che diventa un Drifter e infine \u00e8 ingiustamente accusato di attaccare un bambino.\nInfine intraprese la carriera di sceneggiatore. Firm\u00f2, con lo pseudonimo Geoffrey Homes, sceneggiature di film quali \"L'invasione degli ultracorpi\", \"Le catene della colpa\" e \"La citt\u00e0 del vizio\", nonch\u00e9 della serie televisiva \"Mannix\". Nel 1960 venne assunto dal regista George Pal per scrivere la sceneggiatura per la Metro-Goldwyn-Mayer del film \"Atlantide, il continente perduto\", distribuito nel 1961. Bas\u00f2 la sua sceneggiatura su un dramma di Gerald Hargreaves, pubblicato nel 1945. "}
{"id": "2112306", "revid": "6923", "url": "https://it.wikipedia.org/wiki?curid=2112306", "title": "Falso ricordo", "text": "Il falso ricordo (detto anche confabulazione, \"false memory\" o \"effetto Mandela\") \u00e8 un ricordo non autentico, o perch\u00e9 del tutto inventato, o perch\u00e9 derivante da altri ricordi reali, ma in parte alterati. Un falso ricordo pu\u00f2 crearsi anche per aggregazione: da varie memorie distinte possono essere estrapolati frammenti che nella mente umana vengono ricombinati insieme.\nTipi di falsi ricordi.\nI falsi ricordi si distinguono innanzitutto per la loro origine, a seconda che si siano formati:\nLo psicologo Daniel Berlyne definisce il falso ricordo la \u00abfalsificazione di un ricordo che avviene in buona fede, anche a causa di un'amnesia\u00bb; Berlyne fa una diversa classificazione dei falsi ricordi, suddividendoli in due categorie principali:\nUn'ulteriore sottocategoria dei falsi ricordi sono i ricordi impiantati per suggestione, che nascono su influenza di esterni. Per esempio, una persona pu\u00f2 suggestionarne un'altra inducendola a ricordare un avvenimento mai accaduto, fino a impiantare nella sua mente un ricordo che pu\u00f2 essere anche molto ben articolato e dettagliato.\nLa misura dell'influenza di simili interventi dipende soprattutto dalla persona suggestionata e, molto spesso, dalla fiducia incondizionata che questa nutre nei confronti di chi le ha suggerito quel falso ricordo.\nAmnesia infantile.\nSecondo uno studio del 2018 di universit\u00e0 del Regno Unito, 4 persone su 10 hanno molti ricordi falsi, non realmente avvenuti, dell'infanzia fino ai 5 anni circa.\n\u00c8 stato chiesto a migliaia di persone il loro primo ricordo che per 900 persone circa risaliva anche al primo anno di vita. Temi ricorrenti erano stare sulla carrozzina o dire le prime parole.\nSecondo un'analisi che \u00e8 seguita molti di questi ricordi non sono reali, sono in in realt\u00e0 composti da frammenti di ricordi diversi e in buona parte di cose raccontate da altre persone, e il cervello umano prima dei 3 anni circa non \u00e8 in grado di fissare cose nella memoria.\nCause biologiche.\nLe cause biologiche per cui si originano i falsi ricordi sono da ricondursi a encefaliti, sindrome di Wernicke-Korsakoff, traumi e a disfunzioni neurologiche.\nI pazienti che hanno subito lesioni al cervello, specie se alle regioni corticali prefrontali, possono accusare - tra gli altri sintomi - anche dei falsi ricordi. \u00c8 possibile soffrire di falsi ricordi anche dopo danni all'arteria comunicante anteriore, nel Poligono di Willis.\nAnche alcuni tipi di droghe possono generare un falso ricordo.\nCause psicologiche.\nTra le principali cause psicologiche che possono incoraggiare la formazione di falsi ricordi si possono elencare:\nTeoria della visione costruttiva della memoria.\nNegli anni settanta molti studiosi hanno promosso una teoria, chiamata \"teoria della visione costruttiva della memoria\" (da qui il termine \"costruttivismo\"); essa afferma che il ragionamento influenza la memoria, in contrasto con l'opinione predominante per cui la memoria sostiene il ragionamento.\nIn particolare, Bransford e Franks hanno notato l'importanza dei desideri e delle credenze personali nel recupero dei ricordi.\nOggi, in alcuni ambienti accademici, il costruttivismo ha perso plausibilit\u00e0: si ritiene che la memoria non sia sempre \"ricostruttiva\", poich\u00e9 nella maggior parte dei casi essa \u00e8 ritenuta autentica.\nLe teorie a sostegno di una memoria solo ricostruttiva o solo riproduttiva presentano, a detta delle opposte scuole di pensiero, lacune in molti punti; per questa ragione gli esperti affermerebbero che la memoria pu\u00f2 essere talvolta riproduttiva e talvolta ricostruttiva.\nTeoria degli errori di \"source monitoring\".\nIl \"source monitoring\" (\u201ccontrollo della fonte\u201d) \u00e8 il processo tramite cui distinguiamo le fonti di falsi ricordi; un esempio pu\u00f2 essere la spontanea distinzione tra ci\u00f2 che \u00e8 stato detto (fonte esterna) e ci\u00f2 che \u00e8 stato pensato (fonte interna).\nI teorici di questo fenomeno sostengono che esso avviene nella mente per mezzo del confronto dei ricordi e delle informazioni che si sono costituite nella codifica della memoria. Di conseguenza, un falso ricordo ha origine da un'informazione attribuita alla fonte sbagliata. Questo si verifica quando le informazioni disponibili sono insufficienti per attribuirle alla fonte esatta.\nTeoria della \"fuzzy trace\".\nLa teoria della \"fuzzy trace\" (\u201ctraccia sfocata\u201d) si basa sul presupposto che la memoria non venga registrata in forma unitaria. Secondo questa corrente, i ricordi sono \"posizionati\" ad un certo numero di livelli, a partire da uno \u201desatto\u201d (traccia alla lettera) a uno pi\u00f9 sommario, che rappresenta il significato sostanziale (traccia di sostanza) dell'evento.\nLa teoria sostiene che nel momento in cui si sperimenta un evento, di esso vengono catturati sia i dettagli sia il significato. Se il significato di un evento non realmente accaduto \u00e8 sovrapponibile al significato di un'esperienza al contrario realmente vissuta, si forma un falso ricordo.\nGli effetti di un falso ricordo hanno origine da una dipendenza da tracce generali in una situazione in cui \u00e8 invece richiesta una traccia esatta. A causa di ci\u00f2 una persona pu\u00f2 avere un ricordo vago (traccia di sostanza), per cui non colloca gli eventi in modo corretto. Per avvalorare questa ipotesi sono state proposte tre argomentazioni:\nAltre cause e fattori che generano falsi ricordi.\nBisogna sottolineare che il soggetto che ha un falso ricordo non mente quando lo esprime ad altri come se fosse vero: anzi, \u00e8 assolutamente in buona fede, in quanto - almeno nella sua mente - quel dato evento si \u00e8 effettivamente verificato. \nRiassumendo, un falso ricordo pu\u00f2 essere: \nAnche il sonno concorre tra i fattori che stimolano un falso ricordo. Infatti, durante il sonno vengono rielaborate le immagini del giorno: il nostro cervello ne salva alcune e le elimina altre. Questo processo si divide in due fasi:\nMolti esperti ritengono che il processo di memorizzazione possa portare alla formazione di falsi ricordi.\nIl ruolo del sonno: il test DRM.\nNella formazione di falsi ricordi ha un ruolo fondamentale il sonno; durante il sonno la mente assimila gli eventi della giornata: grazie al riarrangiamento delle sinapsi tra i neuroni di differenti zone cerebrali vengono formate nuove memorie. Gli studiosi Susanne Diekelmann, Hans-Peter Landolt, Olaf Lahl, Jan Born, Ullrich Wagner hanno effettuato un test per verificare questa teoria.\nProcedimento.\nIl test \u00e8 molto semplice: consiste di una prima fase di \"allenamento\" nella quale ai partecipanti vengono letti vari gruppi di 15 parole, legate da una caratteristica comune; ad esempio, si propongono termini come \"notte\", \"buio\", \"carbone\",\u2026 escludendo per\u00f2 il termine chiave che li accomuna, in questo caso \"nero\".\nDopo un certo tempo ai partecipanti vengono mostrati altri gruppi di parole; i nuovi gruppi sono formati da: \nI partecipanti devono distinguere tra i termini dati: viene chiesto loro di ricordare quali avevano incontrato in precedenza e di indicare (con un punteggio che va da 1 a 4) la certezza della propria risposta.\nIn situazioni come questa, \u00e8 molto facile che una persona sviluppi un falso ricordo dato lo stretto legame logico, ad esempio, tra \"nero\" e \"buio\". \nIl test d\u00e0 tre risultati: \nEsperimenti.\nPer verificare se effettivamente il sonno ha un ruolo nella formazione di queste memorie, sono state considerate diverse situazioni:\nGli autori dell'esperimento hanno concordato che la deprivazione del sonno porta ad un aumento dei falsi ricordi, e che al contrario dormire dopo il training non ha effetto sulla loro formazione.\nNascita spontanea di falsi ricordi.\nSpesso un falso ricordo si origina con facilit\u00e0, anche senza nessun intervento esterno alla persona che lo manifesta. Molto spesso accade di ricordare vividamente un'azione, ma di non essere in grado di attribuire ad ogni persona coinvolta il suo giusto ruolo nella vicenda; in qualche caso il danno \u00e8 minimo: un esempio banale \u00e8 confondere due amici presenti alla stessa festa, stentando a ricordare chi ha ballato e chi ha cantato.\nIn altre occasioni, queste distorsioni possono essere molto pi\u00f9 rilevanti; un esempio \u00e8 il caso di una donna che accus\u00f2 il dottor Donald Thompson, esimio studioso della memoria, di averla violentata. Thompson stava rilasciando un'intervista ad un programma Tv poco prima dello stupro.\nLa donna aveva visto la trasmissione e aveva confuso il ricordo che aveva del suo aggressore con l'immagine del dottore vista sullo schermo. \nMolti psicoterapeuti sostengono che diversi disturbi psicologici siano dovuti alla repressione dei ricordi legati ad abusi sessuali. Alcuni psicologi sostengono che i colleghi che effettuano la \u00abterapia di memoria repressa\u00bb (\"RMT\") possano incidentalmente suggerire falsi ricordi di abusi ai propri pazienti.\nAffidabilit\u00e0 dei ricordi recuperati.\nAncora oggi i clinici possono avere conoscenze limitate sul processo di memorizzazione, quindi non si hanno basi sufficienti per affermare con certezza che un ricordo recuperato sia sicuramente falso o sicuramente autentico, sia che questo ricordo sia sovvenuto dopo molto tempo, sia che il recupero sia avvenuto sotto terapia. Stabilire la veridicit\u00e0 di una memoria \u00e8 notevolmente complesso, poich\u00e9 \u00e8 frequente che memorie diverse si sovrappongano e si confondano; in molti individui inoltre \u00e8 pi\u00f9 facile che ricordi preesistenti vengano arricchiti nel tempo da particolari immaginati in seguito; quando si \u00e8 compiuto un processo del genere, \u00e8 difficile discriminare il vero dal falso.\nInaccessibilit\u00e0 e inaffidabilit\u00e0 delle memorie infantili.\nUn parametro centrale per stabilire se una memoria infantile \u00e8 falsa o vera \u00e8 lo sviluppo del cervello: fino ad un certo grado di sviluppo (4-5 anni), infatti, non \u00e8 possibile formare ricordi stabili; di conseguenza, \u00e8 lecito diffidare delle memorie anteriori a questo stadio (amnesia infantile). \nGli psicologi Joseph e Anne-Marie Sandler hanno messo in luce la sostanziale inaccessibilit\u00e0 delle memorie infantili; pi\u00f9 degli altri tipi di memorie, il ricordo che risale all'infanzia risulta poco affidabile, dal momento che da adulti le memorie infantili vengono spesso \"corrette\" e arricchite da particolari derivanti dalle aspettative e dalle fantasie dell'individuo.\nAvere un ricordo articolato sotto l'et\u00e0 di tre anni \u00e8 un falso ricordo quasi per definizione, a dire di molti esperti: infatti il lobo prefrontale inferiore sinistro - necessario per la memoria a lungo termine - non \u00e8 ancora sviluppato nei bambini. L'elaborata codificazione richiesta per classificare e ricordare un evento non pu\u00f2 dunque avvenire nel cervello di un infante, ed \u00e8 plausibile ritenere che presunti ricordi risalenti ai primi anni di vita siano poco attendibili. \nLa codifica della memoria nel cervello di bambini molto piccoli pu\u00f2 per\u00f2 registrare frammenti di ricordi; non sempre ci\u00f2 aiuta la formazione di falsi ricordi, ma pu\u00f2 avere un impatto forte da adulti, come spiega l'esperto Daniel Schacter nel suo libro \"Searching for Memory - the brain, the mind, and the past\"\nProblemi etici e pratici.\n\u00c8 dunque estremamente difficile valutare la veridicit\u00e0 di una memoria, ed \u00e8 inaccettabile escluderla a priori. D'altra parte, costringere una persona a recuperare un ricordo doloroso pu\u00f2 essere un gesto di violenza inaudita.\nNel caso di memorie infantili, bisogna sottolineare che i bambini sono pi\u00f9 facilmente suggestionabili, e particolarmente vulnerabili se interrogati in modo pressante e allusivo; inoltre, i bambini possiedono notoriamente molta immaginazione. \nDi conseguenza, un'interrogazione stringente potrebbe suscitare risposte inaffidabili perch\u00e9 non spontanee.\nInfine, non \u00e8 raro che i soggetti affetti da complessi di inferiorit\u00e0 - o comunque in cerca di attenzione - giochino la carta dell'abuso sessuale per accattivarsi la simpatia e la compassione delle persone.\nAltri soggetti, di debole personalit\u00e0 e scarsa autostima, potrebbero inventarsi falsi ricordi allo scopo di danneggiare altre persone per le quali nutrono sentimenti avversi come l'invidia.\nAncora, individui particolarmente instabili potrebbero inventarsi una memoria non perch\u00e9 l'hanno sperimentata, ma perch\u00e9 hanno immaginato o temuto quell'evento a tal punto da concretizzarlo.\nLa sincerit\u00e0 di un ricordo \u00e8 quindi estremamente relativa; nei casi giuridici - in cui determinare il grado di verit\u00e0 di un ricordo \u00e8 di importanza fondamentale - bisogna procedere con cautela.\nL'esperimento dell'Universit\u00e0 di Maastricht.\nElke Geraerts ha supervisionato un esperimento per l'Universit\u00e0 di Maastricht nell'ambito del comportamento e dei gusti alimentari; il risultato ha evidenziato come sia facile indurre dei falsi ricordi.\nIl test \u00abCibo e personalit\u00e0\u00bb \u00e8 stato effettuato su 180 studenti tedeschi (135 donne e 45 maschi), la cui et\u00e0 media era 21 anni. \nL'esperimento si svolge in due tempi diversi:\nL'effetto del test fu sorprendente: dopo la seconda sessione un numero elevato di studenti ricordava distintamente di aver avuto una reazione allergica dopo aver ingerito un'insalata di uova, collocando quest'evento in precise coordinate spazio-temporali.\nInoltre, 41 studenti su 117 del gruppo sperimentale avevano pi\u00f9 fiducia nel fatto di essersi sentiti male dopo aver ingerito un'insalata alle uova da bambini; in particolare, 3 studenti avevano optato per una \"M\" e 38 per una \"B\" all'ultimo test. \nIn particolare, le risposte di quest'ultimo gruppo - chiamato \"gruppo dei falsi ricordanti\" - sono state:\nPer verificare l'influenza del test sul comportamento alimentare, i partecipanti sono stati divisi in piccoli gruppi e sono stati invitati a servirsi ad un buffet di bevande e panini farciti in vario modo: insalata alle uova, insalata al tonno, formaggio, prosciutto, insalata di pollo.\nIl consumo del panino con insalata di uova \u00e8 risultato ridotto sia per i falsi ricordanti che per gli altri partecipanti; ci\u00f2 dimostra che il falso feedback del test (cio\u00e8 il profilo alimentare personalizzato con risultati inventati) aveva avuto un ruolo nelle scelte dei soggetti, anche in quelli in cui non si era generato il falso ricordo. \nIl responso non costituisce per\u00f2 un dato certo perch\u00e9 le scelte dei partecipanti avvengono poco dopo la fine del test. Per ottenere un dato pi\u00f9 significativo, dopo 4 mesi le stesse persone sono state convocate per partecipare ad un nuovo esperimento, apparentemente non correlato al precedente. \nNel nuovo test si chiede di giudicare gli stessi cinque tipi di panini proposti in precedenza assegnando un valore su una scala da 1 a 8 ai parametri:\nL'esito del test (effettuato sugli stessi studenti del primo) questa volta \u00e8 diverso: i falsi ricordanti ancora una volta giudicavano peggiore il panino farcito con le uova, ma il resto del gruppo non risultava pi\u00f9 influenzato dal falso feedback di quattro mesi prima.\nLa ricerca mostra non solo la facilit\u00e0 con cui \u00e8 possibile indurre falsi ricordi, ma anche una probabile spiegazione del fatto che, senza motivi razionali, le persone rifiutano a priori un cibo: si pu\u00f2 ipotizzare che la ritrosia verso un certo alimento dipenda da un falso ricordo alimentare dell'infanzia.\nL'esperimento della Northwestern University.\nUn gruppo di ricercatori dell'Universit\u00e0 Northwestern ha individuato quali meccanismi inducono le persone a ricordare eventi mai accaduti con un esperimento basato sulla misurazione dell'attivit\u00e0 cerebrale con tecniche di risonanza magnetica; ai partecipanti viene chiesto di visionare fotografie o di immaginare oggetti precisi. \nIn seguito, viene chiesto di distinguere tra gli oggetti realmente osservati e quelli solo immaginati. Il risultato del test dimostr\u00f2 che questi ultimi erano stati confusi con quelli realmente visti.\nLa spiegazione scientifica del fenomeno \u00e8 che si verifica una sovrapposizione tra aree cerebrali: quelle preposte alla percezione di figure e quelle preposte all'immaginazione. Di conseguenza un oggetto immaginato pu\u00f2 registrare nel cervello un segnale uguale a quello registrato da una figura osservata realmente.\nL'esperimento della Western Washington University.\nI professori Ira Hyman, Troy H. Husband e F.James Billing della \"Western Washington University\" hanno chiesto ai loro studenti di ricordare le esperienze dell'infanzia narrate loro dai genitori. Ai ragazzi fu detto che lo scopo del test era quello di analizzare come la gente ricorda in modo differente esperienze condivise. \nOgnuno degli studenti ricevette una lista di avvenimenti; tra quelli realmente accaduti (inseriti dopo un consulto con i genitori) fu inserito un evento falso, presumibilmente avvenuto all'incirca all'et\u00e0 di 5 anni. Alcuni falsi ricordi proposti furono una notte in ospedale per febbre alta e per una possibile infezione all'orecchio e una festa di compleanno dove si era mangiato pizza, animata da un pagliaccio.\nL'esito di un primo test fu che gli studenti ricordavano l'84% degli eventi reali, mentre nessuno ricordava l'episodio inventato. \nAd una seconda interrogazione, l'88% aveva in mente gli avvenimenti realmente accaduti, e addirittura il 20% sosteneva di ricordare qualcosa riguardo all'evento falso. Uno studente - al quale era stato assegnato il falso ricordo della notte in ospedale - affermava con certezza di ricordare che il dottore, l'infermiera ed un amico della Chiesa erano venuti a visitarlo.\nIn un altro studio, ai fatti reali vennero mischiati episodi immaginati, come l'aver rovesciato casualmente la ciotola di punch sui genitori della sposa ad un ricevimento nuziale, o l'essere dovuti scappare da una drogheria perch\u00e9 i sistemi antincendio erano stati erroneamente attivati.\nAnche in questo caso, alla prima intervista nessuno dei partecipanti ricordava il falso evento; alla seconda, il 18% riteneva di ricordare qualcosa a proposito. Ad esempio, alla prima verifica uno studente disse di non ricordare nulla di relativo a un matrimonio; successivamente dichiar\u00f2: \u00abEra una cerimonia all'aperto, stavamo correndo e abbiamo sbattuto contro questa enorme ciotola e abbiamo fatto un gran disordine. Naturalmente siamo stati sgridati per il danno fatto\u00bb.\nSindrome della falsa memoria (FMS).\nL'espressione \u00absindrome della falsa memoria\u00bb (FMS) \u00e8 stata coniata nel 1992 dalla \u00abFondazione della Sindrome della Falsa Memoria\u00bb (FMSF).\nLa FMSF ha creato questa formula per esplicitare la convinzione che le memorie di molti adulti che ricordano tardivamente abusi sessuali subiti da bambini possono essere inaffidabili o inesatte, e quindi che esse siano falsi ricordi. L'espressione \"Sindrome della falsa memoria\" non ha un uso scientifico, proprio perch\u00e9 le argomentazioni a favore della sua esistenza sono portate avanti solo dalla FSMF.\nLa fondazione appoggia e difende gli individui che vengono accusati di abusi sessuali da parte di persone che hanno recuperato il ricordo dell'abuso dopo una terapia (\"recovered memory therapy\", altra espressione coniata dall'associazione). Se queste supposizioni venissero dimostrate, ci sarebbero importanti conseguenze per numerosi processi per violenza sessuale.\nAlcuni dei maggiori esponenti di questa teoria sono gli psicologi Ralph Underwager e Elizabeth Loftus e il sociologo Richard Ofshe.\nUna posizione opposta.\nNel suo libro \"Memory and Abuse - Remembering and Healing the Effects of Trauma\" il medico Charles Whitfield dichiara di aver esaminato numerosi casi giudiziari di memorie sovvenute in ritardo e di aver scoperto che in molte occasioni i membri della giuria persuasi che tali memorie fossero falsi ricordi si sono rivelati anche componenti dell'organo consultivo della FMSF; questo, nell'opinione di Whitfield, pregiudica la sincerit\u00e0 del loro voto. Nella stessa opera Whitfield reputa rara la sindrome della falsa memoria, \"malattia\" che come detto non \u00e8 riconosciuta scientificamente. L\"'American Heritage Dictonary of the English Language\", infatti, definisce la sindrome della falsa memoria \u00abla convinzione di ricordare eventi \u2013 specialmente traumatici \u2013 che non sono realmente avvenuti\u00bb, aggiungendo che essa non \u00e8 una patologia avvalorata da prove scientifiche.\nStoria della FMSF (False Memory Syndrome Foundation).\nLa \u00abFondazione per la Sindrome della Falsa Memoria\u00bb (FMSF) \u00e8 un'organizzazione che opera per conto di coloro che ritengono di essere stati ingiustamente accusati di aver commesso abusi sessuali su minori.\nL'associazione fu fondata nel 1992 da Pamela e Peter Freyd quando appresero che la loro figlia Jennifer Freyd (professoressa di psicologia all'universit\u00e0 dell'Oregon) credeva che il padre avesse abusato di lei quando era una bambina.\nRalph Underwager e la moglie Hollida Wakefield aiutarono i Freyd a fondare la FSMF; i membri sono principalmente genitori accusati dai figli di aver abusato di loro. La caratteristica che accomuna queste accuse \u00e8 il fatto che i bambini, diventati adulti, non hanno memoria del presunto abuso prima di una certa forma di terapia. \nIn merito a ci\u00f2, la fondazione ha proposto l'ipotesi che questi falsi ricordi possano essere il risultato della \"terapia di recupero della memoria\", altra espressione coniata dall'associazione all'inizio degli anni novanta.\nSotto lo pseudonimo di \"Jane Doe\", nel 1991 Pamela Freyd scrisse un resoconto in prima persona delle accuse della figlia Jennifer verso il marito Pete. Secondo Jennifer, l'articolo di Pamela\u00a0\u2013 che fu citato dai media e letto dai suoi colleghi di lavoro\u00a0\u2013 conteneva delle pubbliche accuse alla sua vita professionale e privata.\nJennifer Freyd ha raccolto consensi e simpatie anche all'interno della propria famiglia, inclusa la nonna paterna. Il fratello di Peter, William Freyd, ha affermato di non avere dubbi sul fatto che nella casa di Peter e Pamela si siano consumati abusi, e che considera la FSMF una frode dei genitori per allontanare l'attenzione dall'accusa loro rivolta.\nPeter Freyd ha dichiarato pubblicamente di aver subito in prima persona abusi sessuali da bambino, e nega categoricamente di aver fatto lo stesso con la figlia.\nTerapia di recupero della memoria.\nNei primi anni novanta i membri della FSMF coniarono l'espressione \"terapia di recupero della memoria\" (RMT) per descrivere i metodi utilizzati dalla psicoterapia per recuperare memorie di abuso dimenticate dal paziente.\nIl termine non \u00e8 contemplato dal DSM (\"Diagnostic and Statistical Manual of Mental Disorders\", manuale che raccoglie i criteri per diagnosticare disordini mentali) e non \u00e8 utilizzato in alcuna modalit\u00e0 dalla psicoterapia.\nGli esperti che credono nell'esistenza della sindrome della falsa memoria criticano i terapisti che si propongono di aiutare un paziente a identificare ricordi repressi. Sostengono inoltre che i manuali di sostegno (i cosiddetti \"self-help books\") possono indurre la persona adulta a sviluppare falsi ricordi.\nAltri psicologi ritengono che non ci siano prove sufficienti per dimostrare che si possono inculcare falsi ricordi durante una terapia.\nIn alcuni casi sono i pazienti stessi, una volta terminata la terapia di recupero, a ritenere false le memorie ritrovate; questo non \u00e8 per\u00f2 sufficiente per stabilire con certezza la genuinit\u00e0 dei ricordi, e d'altra parte non si pu\u00f2 stimare il ruolo esercitato dallo stress che segue alla terapia.\nEffetto Mandela.\nI falsi ricordi a volte possono essere condivisi da pi\u00f9 persone. Un esempio lampante viene da uno studio del 2010 che ha esaminato persone che conoscevano l'orologio della stazione di Bologna Centrale, danneggiata nell'attentato dell'agosto 1980. Nello studio, il 92% degli intervistati ricordava erroneamente che l'orologio era rimasto fermo a causa dell'esplosione della bomba, infatti l'orologio fu riparato poco dopo l'attentato. Anni dopo l'orologio fu nuovamente fermato e impostato sull'ora dell'esplosione in osservanza e commemorazione dell'evento.\nAltri esempi includono i ricordi del titolo dei libri per bambini gli orsi Berenstain come \"Berenstein\", il logo del marchio di abbigliamento Fruit of the Loom con una cornucopia, e l'esistenza di un film degli anni '90 intitolato \"Shazaam\" con protagonista il comico Sinbad che interpeta un genio della lampada. I falsi ricordi di Shazaam sono stati spiegati come una confabulazione di ricordi reali, possibilmente includendo: il comico che indossa un costume da genio durante una maratona televisiva dei film di Sinbad il marinaio nel 1994, il film del 1996 \"Kazaam - Il gigante rap\" con un genio interpretato dalla star del basket Shaquille O'Neal e una serie animata di fine anni '60 su un genio chiamata \"Shazzan\".\nIl casting di Sinbad nel film del DC Extended Universe di prossima uscita \"Shazam! Fury of the Gods\" \u00e8 un chiaro riferimento a questa leggenda.\nNel 2010, questo fenomeno di falsa memoria condivisa \u00e8 stato soprannominato \"effetto Mandela\" dall'autodefinita \"consulente paranormale\" Fiona Broome, in riferimento al suo falso ricordo della morte in prigione del leader sudafricano anti-apartheid Nelson Mandela negli anni '80 (in realt\u00e0 \u00e8 morto nel 2013, dopo aver servito come presidente del Sudafrica dal 1994 al 1999), che secondo lei era condiviso da \"forse migliaia\" di altre persone.\nGli scienziati suggeriscono che questi sono esempi di falsi ricordi modellati da fattori cognitivi simili che colpiscono pi\u00f9 persone e famiglie, come il rafforzamento sociale e cognitivo di ricordi errati o notizie false e fotografie fuorvianti che influenzano la formazione dei ricordi basati su di esse."}
{"id": "2112311", "revid": "339392", "url": "https://it.wikipedia.org/wiki?curid=2112311", "title": "Dead Like Me (film)", "text": ""}
{"id": "2112319", "revid": "216538", "url": "https://it.wikipedia.org/wiki?curid=2112319", "title": "File zip", "text": ""}
{"id": "2112327", "revid": "20588382", "url": "https://it.wikipedia.org/wiki?curid=2112327", "title": "Traveling salesman problem", "text": ""}
{"id": "2112330", "revid": "126040", "url": "https://it.wikipedia.org/wiki?curid=2112330", "title": "Hamiltonian cycle problem", "text": ""}
{"id": "2112333", "revid": "126040", "url": "https://it.wikipedia.org/wiki?curid=2112333", "title": "Subgraph isomorphism problem", "text": ""}
{"id": "2112338", "revid": "125382815", "url": "https://it.wikipedia.org/wiki?curid=2112338", "title": "Gran Premio di Spagna 1972", "text": "Il Gran Premio di Spagna 1972, \"XVIII Gran Premio de Espa\u00f1a\" di Formula 1 e terza gara del campionato di Formula 1 del 1972, si \u00e8 disputato il 1\u00ba maggio sul circuito di Jarama ed \u00e8 stato vinto da Emerson Fittipaldi su Lotus-Ford Cosworth.\nPartecipanti.\nRispetto al precedente Gran Premio, il campo partenti subisce le seguenti modifiche:\nLa BRM torna a schierare 5 vetture: fuori l'austriaco Helmut Marko, al suo posto tornano lo spagnolo Alex Soler-Roig e lo svedese Reine Wisell che gi\u00e0 avevano corso in Argentina.\nLa Brabham si trova costretta a sostituire con il brasiliano Wilson Fittipaldi, fratello di Emerson, l'argentino Reutemann che aveva subito la frattura della caviglia in una gara di Formula 2 a Thruxton.\nIl team di Mike Beuttler torna in Formula 1 dopo alcune gare di assenza utilizzando una March.\nDa segnalare l'iscrizione di Nanni Galli al volante della bolognese Tecno che per\u00f2 non riesce a preparare la propria monoposto ed \u00e8 costretta a dare forfait.\nSpariscono dallo schieramento i team sudafricani che avevano corso il precedente GP.\nGara.\nLa domenica della gara un cielo piovoso e nuvolo copriva il circuito spagnolo, ma tutti decisero di partire ugualmente con pneumatici slick. Al via Hulme prese subito la testa della gara, mentre Ickx fin\u00ec quarto, dopo una partenza da dimenticare. Dietro la McLaren si accodarono Stewart e Regazzoni, che guadagn\u00f2 ben 5 posizioni. Dietro, Peterson and\u00f2 in testacoda ma riusc\u00ec a riprendere la gara. Dopo solo una manciata di giri, Hulme inizi\u00f2 ad avere problemi al cambio e fu superato da Stewart, Ickx e Fittipaldi, che nel frattempo riuscirono a scavalcare Regazzoni.\nNello stesso giro, la Lotus del brasiliano si sbarazz\u00f2 anche della Ferrari, andando a caccia del leader della corsa. Il sorpass\u00f2 a Stewart si concretizz\u00f2 al nono passaggio; sembrava tutto semplice per il brasiliano, che per\u00f2 non si stava proprio divertendo, perch\u00e8 una piccola perdita di carburante stava finendo all\u2019interno dell\u2019abitacolo e l\u2019estintore si era bloccato inaspettatamente durante il secondo giro.\nAl 15\u00b0 giro, anche Ickx super\u00f2 Stewart, portandosi in 2\u00b0 posizione, intanto Andretti si stava avvicinando al gradino pi\u00f9 basso del podio, dopo aver passato sia Regazzoni e Hulme, purtroppo la gara del ferrarista italo-americano termin\u00f2 al giro numero 23 per un problema alla pressione dell\u2019olio. Intanto che la pista iniziava ad asciugarsi, le posizioni rimasero invariate, ma intorno alla tornata numero 42 una leggera pioggerellina ricominci\u00f2 a bagnare l\u2019asfalto. Sei passaggi pi\u00f9 tardi, il Campione 1967 della McLaren dovette ritirarsi, lasciando il quarto posto a Regazzoni, dietro a Stewart, tranquillo del suo terzo posto.\nAl 70\u00b0 giro lo scozzese della Tyrrell fin\u00ec contro le barriere per un sospetto cedimento della sospensione, lasciando cos\u00ec sfumare la possibilit\u00e0 di salire sul podio. Dopo 90 giri di pura fatica arriv\u00f2 il sussulto di Emerson Fittipaldi, che vinse la sua seconda gara in carriera, precedendo le due Ferrari di Jacky Ickx e Clay Regazzoni. Ottimo quarto posto per Surtees di Andrea De Adamich, davanti a Revson con la McLaren superstite e Carlos Pace, alla sua seconda corsa a bordo della March.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2112341", "revid": "486946", "url": "https://it.wikipedia.org/wiki?curid=2112341", "title": "Comunicazioni satellitari", "text": ""}
{"id": "2112350", "revid": "216538", "url": "https://it.wikipedia.org/wiki?curid=2112350", "title": "Borsista", "text": ""}
{"id": "2112352", "revid": "287204", "url": "https://it.wikipedia.org/wiki?curid=2112352", "title": "Paul Birch (scrittore)", "text": "Originariamente ingegnere e scienziato, ha lavorato nei settori della radioastronomia e delle comunicazioni satellitari.\nBiografia.\nBorsista della British Interplanetary Society, ha lavorato in particolare sugli anelli orbitali. Oggi \u00e8 principalmente noto per i suoi studi sulla terraformazione di Venere e di Marte."}
{"id": "2112358", "revid": "287204", "url": "https://it.wikipedia.org/wiki?curid=2112358", "title": "Kyoko Iwasaki", "text": ""}
{"id": "2112359", "revid": "767487", "url": "https://it.wikipedia.org/wiki?curid=2112359", "title": "Hackneyed", "text": "Gli Hackneyed sono un gruppo musicale tedesco death metal fondato nel 2006.\nStoria.\nIl loro primo lavoro fu \"Death Prevails\", uscito nel 2008, seguito nel 2009 da \"Burn After Reaping\"; entrambi pubblicati sotto l'etichetta Nuclear Blast.\nCon un'et\u00e0 media di 16 anni (con un membro, il chitarrista, di soli 14 anni) all'epoca fu la pi\u00f9 giovane band sotto contratto per la prestigiosa etichetta.\nIl loro stile musicale veniva definito come un death metal estremo influenzato da gruppi come Cannibal Corpse e Decapitated.\nIl 6 gennaio 2016, tramite un post su Facebook, il gruppo dichiar\u00f2 lo scioglimento, seguito da alcune ultime date, come la partecipazione al Rockharz Open Air."}
{"id": "2112361", "revid": "1924342", "url": "https://it.wikipedia.org/wiki?curid=2112361", "title": "When I Grow Up (Pussycat Dolls)", "text": "When I Grow Up (in italiano: \"quando crescer\u00f2\") \u00e8 il primo singolo, pubblicato il 27 maggio 2008, delle Pussycat Dolls estratto dal loro secondo album, \"Doll Domination\" dello stesso anno.\nLe ragazze hanno presentato la canzone per la prima volta a \"Jimmy Kimmel Live!\" il 20 maggio 2008 per poi ri-eseguirla il 1\u00ba giugno agli \"MTV Movie Awards 2008\".\nLa canzone \u00e8 stata diffusa su Internet il 16 maggio 2008. In Italia, \u00e8 disponibile sull'iTunes Store italiano. Inoltre, il video \u00e8 entrato a far parte degli MTV Europe Music Awards del 2008, come anche quello di \"I Hate this Part\".\nIl brano.\nNel 2007 Scherzinger stava progettando di lanciare il suo album di debutto dal titolo \"Her Name is Nicole\". Esso \u00e8 stato preceduto dall'uscita di quattro singoli: \"Whatever U Like\" (con T.I.), \"Baby Love\" (con will.i.am), \"Puakenikeni\" (con Brick &amp; Lace) e \"Supervillain\", ma tutti non riuscirono a fruttare un buon successo negli Stati Uniti. La cantante ha detto alla rivista \"X\": \"\u00c8 stata una mia scelta non pubblicare l'album. Infatti molti miei brani da solista sono confluiti nel secondo album delle Pussycat Dolls, \"Doll Domination\", perci\u00f2 sono contenta che la gente abbia la possibilit\u00e0 di ascoltare \"Happily Never After\" e \"When I Grow Up\".\"\nIl lancio del singolo \u00e8 stato preceduto dall'uscita di scena di Carmit Bachar, la componente pi\u00f9 longeva del complesso, che aveva sostenuto sin dal 1995, quando la troupe era ancora confinata a uno spettacolo burlesque. Ha lasciato il gruppo per seguire altri interessi artistici.\nIl brano contiene un campionamento del riff di \"He's Always There\", canzone del 1966 del gruppo rock britannico The Yardbirds.\nIl video.\nIl video, diretto da Joseph Kahn, \u00e8 stato girato appena sono finiti gli MTV Movie Awards ed \u00e8 stato girato il 4 giugno 2008 nella Wilcox Avenue di Hollywood. Su internet, l'11 giugno 2008 \u00e8 stata disponibile un'anteprima del video. Britney Spears doveva apparire nel video, ma in accordo con MTV, il cameo \u00e8 stato tagliato. La versione del video \u00e8 differente da quella del singolo, perch\u00e9 una parte \u00e8 cantata da tutte le Dolls, e nella met\u00e0 \u00e8 presente una parte danzata.\nLa premi\u00e8re del video \u00e8 avvenuta il 13 giugno 2008 ed \u00e8 stato visto pi\u00f9 di 40.500.000 di volte su YouTube.\nIl video inizia con l'avanzamento della scritta del titolo, \"When I Grow Up\", come presentazione bordato con glitter e paillettes luccicanti su un cuore argentato. Questo avanza e si ingrandisce, fino a scomparire nello schermo e aprendosi sulle Dolls, viste di scorcio, su una macchina, mentre Melody, con una coda che le trattiene i capelli e un giubbotto di jeans blu, volteggia la testa annoiata. La Scherzinger sovrasta la scena, essendo seduta sopra il sedile, con un accattivante corpetto color rosa e degli occhiali molto scuri, la testa un po' piegata. Alla fine pronunzia i primi versi alienanti e provocatori, sporgendosi fin sopra il parabrezza. Poi anche le altre Dolls cantano in mezzo al traffico (questa \u00e8 la seconda scena dal basso verso l'orizzonte che riprende tutte le macchine) e lasciano la vettura. Un uomo guarda Nicole con risentimento della fidanzata, ma la Doll s'allontana e iniziano tutte a ballare su alcuni tetti delle macchine esaltando il ritornello.\nLe cantanti iniziano in seguito a camminare lungo una strada, si fermano prima su una panchina, dove Nicole prima di siede e poi s'alza (vista dal basso) con impettimento del busto; e poi si soffermano a ballare su dei ponteggi per il secondo ritornello.\nDurante la parte interamente da solista di Nicole, la camera si dissipa nel nitido con la cantante in una stanza seduta per terra, con il logo delle Pussycat Dolls di fianco e poi si appoggia ad uno specchio dove \u00e8 illuminata da luci soffuse, mentre pronunzia suoni e rumori. Queste scene vengono alternante a stacchi di buio della camera che fanno vedere le altre componenti da sole in atteggiamenti ammiccanti, con il logo della band; e finita la scena in rumor di frammenti di specchio rotto da un pugno di Nicole, si vede l'intero gruppo che balla in una stanza sempre con il logo, e d\u00e0 pugni su uno schermo inframmezzandolo per la seconda volta in mille schegge, da cui le cantanti fanno un ballo lento e ritmico per celebrare le loro sensuali forme. Dopo si vede due del gruppo da sole completamente oscurate in atteggiamenti ammiccanti, mentre dietro c'\u00e8 la scritta della band. La scena si sposta con le Dolls che ballano freneticamente e con fervore, in modo veloce e a scatti, riprese pi\u00f9 volte dai cameraman (che si vedono nel video). Dopo guardano la telcamera e alzano le braccia, mentre appare la scritta del titolo omonimo: \"When I Grow Up\" in ultimo tocco di suono."}
{"id": "2112364", "revid": "253269", "url": "https://it.wikipedia.org/wiki?curid=2112364", "title": "John Terry (attore)", "text": "Biografia.\nFiglio di un chirurgo, Terry nacque a Vero Beach (Florida) e fu educato alla Loomis Chaffee a Windsor, Connecticut. Recit\u00f2 in teatri locali prima di trasferirsi in Alaska dove fond\u00f2 una societ\u00e0 di rafting. Ma il suo interesse per la recitazione non diminu\u00ec e, quando comp\u00ec 30 anni, si trasfer\u00ec a New York per diventare un attore a tempo pieno.\nCarriera.\nIl suo debutto nel cinema avvenne nel 1981 quando interpret\u00f2 il protagonista del film fantasy \"La spada di Hok\". La sua carriera prese grande slancio quando gli vennero assegnati i ruoli del tenente Lockhart nel film \"Full Metal Jacket\" (1987) di Stanley Kubrick e di Felix Leiter nel film \"007 - Zona pericolo\" (1987). Successivamente ottenne buone recensioni per il ruolo di un traumatizzato veterano del Vietnam nel film \"Vietnam - Verit\u00e0 da dimenticare\" (1989) di Norman Jewison e recit\u00f2 in un ruolo importante nella serie televisiva \"Against the Grain\", nella parte del padre di Ben Affleck.\nTerry consolid\u00f2 il proprio successo in televisione negli anni novanta. Apparve nella prima serie di \"E.R. - Medici in prima linea\" nel ruolo del Dott. Div Cvetic. Ebbe poi un ruolo ricorrente nella serie \"24\", nel ruolo di Bob Warner.\nDopo una breve apparizione nella serie \"Las Vegas\" prodotta dalla NBC, divenne un membro del cast di \"Lost\" nel ruolo di Christian Shephard, padre di Jack Shephard e Claire Littleton. Il suo personaggio \u00e8 un chirurgo alcolizzato che accidentalmente uccise un paziente durante un'operazione mentre era ubriaco; questo evento fu la causa del suo licenziamento, distrusse la sua relazione con suo figlio e infine lo port\u00f2 alla morte. Saltuariamente appare sull'isola o in alcuni flashback.\nNel 2006 recit\u00f2 in un episodio di \"Law &amp; Order - I due volti della giustizia\" e interpret\u00f2 il ruolo del vecchio Jacob Wheeler nella miniserie \"Into the West\" diretta da Steven Spielberg. La miniserie fu candidata a 16 Premi Emmy nel 2006.\nNel 2007 recit\u00f2 nel film \"Zodiac\" di David Fincher."}
{"id": "2112365", "revid": "851901", "url": "https://it.wikipedia.org/wiki?curid=2112365", "title": "Gran Premio di Monaco 1972", "text": "Il Gran Premio di Monaco 1972, \"XXX Grand Prix Automobile de Monaco\" di Formula 1 e quarta gara del campionato di Formula 1 del 1972, si \u00e8 disputato il 14 maggio sul circuito di Montecarlo ed \u00e8 stato vinto da Jean-Pierre Beltoise su BRM.\nVigilia.\nAspetti organizzativi.\nL'evento venne, come da tradizione, organizzato dall'Automobile Club di Monaco. Alla gara di Formula 1, per cui erano previste tre sessioni di prova oltre all'evento vero e proprio la domenica, venne affiancato l'appuntamento di Formula 3, previsto il sabato pomeriggio. Furono inoltre spostati i box nella zona della chicane del porto, che venne avanzata di circa un centinaio di metri. Questa modifica, imposta dalla CSI come condizione essenziale per la permanenza in calendario della gara monegasca, suscit\u00f2 diverse polemiche per la presunta pericolosit\u00e0: le vetture, all'uscita dei box, si sarebbero immesse direttamente sul tracciato lungo la traiettoria ideale percorsa dalle altre monoposto con il rischio di incidenti, ma i piloti si opposero al progetto dell'Automobile Club di creare un'apposita piattaforma marittima e imposero l'uso di semplici semafori di avviso.\nIl gioved\u00ec, giorno di inizio del fine settimana automobilistico, ci fu una polemica tra gli organizzatori, associazione dei costruttori e dei piloti riguardo al numero dei partenti. L'Automobile Club non voleva pi\u00f9 di 23 vetture schierate al via per ragioni di sicurezza, mentre le controparti chiedevano che si schierassero in 25. Dopo aver minacciato di disertare l'evento gli organizzatori furono costretti a cedere.\nAspetti sportivi.\nRispetto al precedente Gran Premio, la Ferrari e la McLaren dovettero rinunciare ai loro piloti Mario Andretti e Peter Revson, entrambi americani, perch\u00e9 impegnati in occasione della 500 miglia di Indianapolis. La squadra italiana si limit\u00f2 a lasciare un posto vacante e schier\u00f2 solo due vetture, mentre la McLaren sostitu\u00ec Revson con l'inglese Brian Redman. Dal canto suo la BRM oper\u00f2 un cambio tra lo spagnolo Soler-Roig e l'austriaco Helmut Marko.\nSi iscrisse nuovamente la Tecno, questa volta con 2 vetture per Nanni Galli e l'inglese Derek Bell. Anche in questo caso purtroppo la squadra bolognese non riusc\u00ec a schierare le 2 vetture e venne nuovamente costretta a dare forfait.\nQualifiche.\nResoconto.\nNella prima giornata di prove, partita con mezzora di ritardo a causa dei contrasti tra organizzatori, piloti e costruttori, Jacky Ickx realizz\u00f2 i migliori parziali, girando in 1'23\"3, staccando di due decimi Denny Hulme e di mezzo secondo Jackie Stewart, costretto a girare con la vettura di riserva. A testimoniare le buone prestazioni della casa di Maranello vi fu anche il quarto posto di Regazzoni. Lotus e McLaren si nascosero nella prima sessione, ma mostrarono buon equilibrio aerodinamico e venivano indicate tra le possibili pretendenti alla vittoria della gara. Molto pi\u00f9 problematica era la situazione della BRM, in difficolt\u00e0 nella ricerca dell'assetto ideale; in particolare Peter Gethin fu costretto ad interrompere le prove per un incendio sviluppatosi sulla sua vettura. Anche Fran\u00e7ois C\u00e9vert ebbe diversi problemi e non and\u00f2 oltre l'ultimo posto, accusando un distacco di sedici secondi da Ickx. Non parteciparono, invece, alla sessione Graham Hill e Rolf Stommelen, le cui vetture sarebbero giunte sul circuito la giornata seguente.\nLa giornata di venerd\u00ec, al contrario di quella di gioved\u00ec, presentava un tempo incerto, ragion per cui gran parte dei piloti scese subito in pista per realizzare un tempo cronometrato. Ad avere la meglio fu Emerson Fittipaldi che inanell\u00f2 una serie di giri veloci, fino a realizzare il suo miglior parziale in 1'21\"4, battendo il precedente record della pista appartenente a Jackie Stewart. Il brasiliano, nonostante la soddisfazione del risultato e pur riconoscendo i progressi della vettura, rimase prudente sulla gara dell'indomani. Dietro di lui, staccati di pochi decimi, si piazzarono Ickx e Regazzoni, confermando i buoni risultati ottenuti il gioved\u00ec. A chiudere i primi sei Beltoise, Amon e Peter Gethin. Soltanto ottavo Stewart, rallentato da un problema all'alimentazione sulla propria vettura, davanti a Pescarolo, primo tra i piloti della March.\nLa sessione di sabato, invece, si svolse sotto una pioggia battente che di fatto congel\u00f2 i tempi ottenuti il venerd\u00ec. Il pi\u00f9 veloce fu Ickx, dato per favorito in vista della gara vista la sua abilit\u00e0 sul bagnato, che fu in grado di girare in 1'45\"3, staccando di pochi decimi Regazzoni e di oltre un secondo Fittipaldi.\nGara.\nResoconto.\nCome gi\u00e0 la sessione di prove del sabato, anche la gara si svolse in condizioni di pista bagnata. Al via scatt\u00f2 subito in testa Beltoise, che prese il comando della corsa per non lasciarlo pi\u00f9. Dietro di lui seguivano Regazzoni, Fittipaldi, Ickx, Amon e Stewart. Le posizioni si stabilizzarono fino al quinto giro, quando il belga della Ferrari si port\u00f2 al secondo posto superando chi lo precedeva; il distacco con Beltoise ammontava, per\u00f2, gi\u00e0 a 12\". Ickx cerc\u00f2 quindi di riavvicinarsi al battistrada, recuperando circa cinque secondi, prima di incontrare i primi doppiaggi che lo riportarono al distacco iniziale. Dietro di lui, Amon scivol\u00f2 all'ottavo posto, mentre Stewart cominci\u00f2 a rimontare liberandosi prima di Fittipaldi poi di Gethin e infine di Regazzoni, fino a raggiungere Ickx senza riuscire per\u00f2 a passarlo. Nei giri seguenti si riaccese il duello tra lo scozzese e lo svizzero della Ferrari che si riprese la terza piazza, prima di uscire dalla competizione per un incidente al cinquantaduesimo giro.\nA questo punto la situazione vedeva Beltoise in testa, dopodich\u00e9 Ickx, Stewart, Fittipaldi, Redman e Amon. A pochi giri dal termine Stewart and\u00f2 lungo alla curva del Gasometro, toccando un guard rail e rischiando il ritiro. Dovette quindi cedere la posizione a Fittipaldi e procedere con prudenza fino al termine. Si impose quindi Beltoise che vinse la sua prima gara in carriera.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2112367", "revid": "1543377", "url": "https://it.wikipedia.org/wiki?curid=2112367", "title": "Brigata Proletaria", "text": "La Brigata Proletaria fu una brigata partigiana al comando di Camillo Donda, Ferdinando Marega, Giordano Tomasig e Vinicio Fontanot che combatt\u00e9 in Italia durante la seconda guerra mondiale nella Resistenza Italiana.\nEra costituita in massima parte da operai dei Cantieri Riuniti dell'Adriatico di Monfalcone (oggi Fincantieri) ed aveva fra le sue staffette la diciottenne Ondina Peteani. Nel corso della battaglia di Gorizia verr\u00e0 rafforzata da un consistente gruppo di partigiani sloveni della brigata di Stojan Furlan.\nStoria.\nIl primo nucleo nacque dall'incontro di Ondina Peteani con Ferdinando Marega avvenuto a Selz, quest'ultimo era alla testa di un nutrito gruppo di operai del cantiere che si arruolano volontari tra i partigiani, formando cos\u00ec la prima brigata partigiana italiana che assume provvisoriamente il nome di Brigata Triestina.\nOperarono principalmente nella parte pi\u00f9 avanzata del Carso, sopra Monfalcone fino a Gorizia\". La Brigata Proletaria partecip\u00f2 alla Battaglia di Gorizia, che ebbe luogo fra i giorni 11 e 26 settembre 1943, primo importante scontro nell'Italia settentrionale tra resistenti italiani e l'esercito tedesco, venendo per\u00f2 annientata.\nLe sorti dei superstiti.\nAlcuni dei superstiti confluirono, insieme a nuclei di antifascisti scarcerati, nella 14\u00aa Brigata Garibaldi Trieste operante nel Carso e nel Collio, mentre altri si unirono ai partigiani operanti nella zona del monte Corada guidati da Mario Modotti, nome di battaglia \"Tribuno\", successivamente fucilato con Mario Foschiani. Un certo numero di ex-appartenenti alla Brigata Proletaria, catturati dalla Wehrmacht, furono deportati. Quasi nessuno fece rientro in Italia. Fra costoro vi erano Camillo Donda e Ferdinando Marega, entrambi scomparsi nei campi di concentramento nazisti nel 1944.\nLe testimonianze di Ondina Peteani sono conservate presso l'Associazione Nazionale ex Deportati Politici nei Campi Nazisti di Milano.\nComposizione.\nLa formazione partigiana era articolata in quattro battaglioni ed era composta da circa 1000-1500 combattenti in stragrande maggioranza operai di Monfalcone e da alcuni ex soldati e ufficiali del disciolto esercito italiano. Due dei comandanti della Brigata, Camillo Donda e Ferdinando Marega morirono nei campi di concentramento nazisti, il terzo, Vinicio Fontanot, continu\u00f2 a lottare contro i nazifascisti in regione, ricoprendo vari incarichi mentre Giordano Tomasig, capo del I battaglione della Brigata Proletaria divenne commissario politico della 24\u00aa Brigata Garibaldi \"Fratelli Fontanot\" intitolata a due dei familiari di Vinicio.\nLe unit\u00e0 che la componevano:\nIn Istria:\nIn Dalmazia:\nIn Croazia:"}
{"id": "2112370", "revid": "92723", "url": "https://it.wikipedia.org/wiki?curid=2112370", "title": "Telecinco 2", "text": "Telecinco 2 \u00e8 stato un canale di televisione digitale terrestre privato spagnolo, di ambito statale, operato per Gestevisi\u00f3n Telecinco (attualmente Mediaset Spagna Comunicazione). Il 18 maggio di 2009 Telecinco 2 ha terminato le sue trasmissioni.\nStoria.\nTelecinco 2 ha avviato le sue emissioni il 18 febbraio del 2008, dopo una ristrutturazione dell'offerta di TDT di Gestevisi\u00f3n Telecinco. Telecinco 2 ha sostituito Telecinco Sport e FDF Telecinco ha sostituito Telecinco Stelle.\nNegli inizi mantennero in emissione i notiziari di Eurosport, le ripetizioni della Formula 1, nonch\u00e9 i diretti delle Superbike ereditati di Telecinco Sport, e aggiunsero alla programmazione ripetizioni degli informativi della catena madre, nonch\u00e9 contenuti sociali di ONGs come Greenpeace, Amnesty International o Acnur.\nNel settembre del 2008, il palinsesto di Telecinco 2 ha incluso reposiciones dei riassunti di Grande Fratello 10, nonch\u00e9 connessioni al suo canale 24 ore, nonch\u00e9 reposiciones di programmi emessi nella catena principale, in orario di Primi Time, in giorni posteriori alla sua emissione, riducendosi considerevolmente i notiziari di Eurosport.\nNel dicembre del 2008 il gruppo Telecinco ha firmato un accordo di collaborazione con Turner Broadcasting System partorisca l'emissione di varie serie infantili della produttrice statunitense nel suo canale, tali come Le Supernenas, Johnny Bravo, Ed, Edd e Eddy, Il laboratorio di Dexter, Molta Lotta o Tazmania in Telecinco nel fine settimana, e in Telecinco 2 in orario di mattina e pomeriggio durante tutta la settimana. Poco dopo, queste serie hanno passato ad essere incluse nel contenitore Boing. Con la meteo quello contenitore ha passato a Factor\u00eda di Finzione, per quello che il secondo canale di Telecinco ha passato a trasmettere riassunti di Grande Fratello, Operazione Trionfo e Superstiti.\nIl 18 maggio di 2009 Telecinco 2 ha cambiato il suo nome in LaSiete, in un'azione di navigazione nel dial della TDT, come gi\u00e0 ha fatto Vedo TV con il 7, o Antenna 3 con Neox e Nova posizionandoli nell'8 e il 9.\nAudience.\nEvoluzione della quota di schermo mensile, secondo le misurazioni di audience elaborate in Spagna per TNS. Stanno in negrita e blu i mesi in che \u00e8 stato leader di audience tra le catene tematiche di televisione digitale (TDT)."}
{"id": "2112372", "revid": "287204", "url": "https://it.wikipedia.org/wiki?curid=2112372", "title": "Paul Birch", "text": ""}
{"id": "2112373", "revid": "486946", "url": "https://it.wikipedia.org/wiki?curid=2112373", "title": "Pro Evolution Soccer (videogioco)", "text": ""}
{"id": "2112374", "revid": "124016516", "url": "https://it.wikipedia.org/wiki?curid=2112374", "title": "Pro Evolution Soccer 2", "text": " (in America del Nord World Soccer: Winning Eleven 6 International), \u00e8 un videogioco di calcio prodotto nel 2002 da Konami, secondo capitolo della serie \"Pro Evolution Soccer\".\nIl gioco ha ricevuto una conversione per Nintendo GameCube, commercializzata esclusivamente in Giappone, dal titolo \"World Soccer: Winning Eleven 6 Final Evolution\".\nI telecronisti della versione italiana sono Massimo Tecca e Luca De Capitani.\nLa sigla iniziale del gioco \u00e8 \"We Will Rock You\" dei Queen.\nModalit\u00e0 di gioco.\nIn \"Pro Evolution Soccer 2\" sono presenti sei modalit\u00e0 di gioco, tra cui la possibilit\u00e0 di disputare un campionato come manager di uno dei 40 club presenti nel gioco. A questi team si aggiungono 56 nazionali da quattro diversi continenti, portando a 96 le squadre disponibili nella modalit\u00e0 amichevole. Sono inoltre presenti competizioni da 16 e 32 squadre.\nSquadre.\nClub.\nIn \"Pro Evolution Soccer 2\" sono presenti 40 squadre di club senza licenza. Tra parentesi il nome originale del club."}
{"id": "2112379", "revid": "1305772", "url": "https://it.wikipedia.org/wiki?curid=2112379", "title": "Pro Evolution Soccer 3", "text": "Pro Evolution Soccer 3 (in Giappone \"Winning Eleven 7 International\", negli USA \"World Soccer Winning Eleven 7 International\"), spesso abbreviato in PES 3, \u00e8 un videogioco calcistico prodotto, sviluppato e pubblicato da Konami nel 2003.\n\u00c8 stato il primo gioco della serie a contenere alcune squadre con licenza ufficiale, ed anche il primo a debuttare su PC Windows.\nL'arbitro italiano Pierluigi Collina \u00e8 il testimonial europeo del gioco, sebbene non sia selezionabile fra gli arbitri del gioco.\nI telecronisti dell'edizione italiana sono, come per la versione precedente, Luca De Capitani e Massimo Tecca.\nInnovazioni.\nQuesto capitolo rispetto al precedente costituisce un importante passo avanti per la serie di Konami utilizzando un innovativo motore grafico che rende il gioco molto meno arcade e molto pi\u00f9 realistico.\nPer la prima volta compare il PES-Shop dove \u00e8 possibile tramite i punti ottenuti nelle partite e nei tornei acquistare bonus, nuovi giocatori e le versioni classiche, cio\u00e8 costituite da giocatori di diverse epoche gi\u00e0 ritiratisi all'epoca dell'uscita del gioco, di alcune nazionali: Argentina, Brasile, Italia, Inghilterra, Olanda, Germania e Francia.\nI giocatori di queste squadre, sebbene siano basati sulle loro controparti reali, non presentano i nomi ufficiali ma pi\u00f9 o meno alterati.\nTra i giocatori sbloccabili ve ne sono alcuni dotati di nomi ufficiali e che erano ancora in attivit\u00e0 all'epoca ma non giocavano in nessuna squadra rappresentata nel gioco, altri invece sono giocatori ritirati che non hanno i nomi reali.\nLe nazionali di Giappone e Korea del sud sono le due uniche nazionali a possedere le divise ufficiali."}
{"id": "2112388", "revid": "118589144", "url": "https://it.wikipedia.org/wiki?curid=2112388", "title": "Furio Radin", "text": "Biografia.\nFurio Radin \u00e8 nato a Pola nel 1950 dove ha frequentato le scuole elementari e superiori. Si \u00e8 laureato in psicologia presso la Facolt\u00e0 di Scienze umanistiche e sociali dell'Universit\u00e0 di Zagabria, e in seguito ha conseguito il dottorato di ricerca sullo stesso argomento. Durante la sua giovinezza, ha lavorato nel Centro per le attivit\u00e0 sociali (CDD) dell'Unione della Giovent\u00f9 di Croazia, dove era responsabile per l'attivit\u00e0 scientifica dei giovani.\nFurio Radin \u00e8 deputato dal 1992 al Sabor, il parlamento unicamerale croato, quale massimo rappresentante della Comunit\u00e0 Nazionale Italiana nel seggio specifico ad essa riservato, nonch\u00e9 il pi\u00f9 longevo in tale carica. Ha rivestito inoltre dal 2006 al 2018 la carica di Presidente dell'Unione Italiana, l'ente istituzionale che rappresenta la comunit\u00e0 nazionale e linguistica italiana autoctona nelle due repubbliche con sede a Fiume."}
{"id": "2112391", "revid": "43060", "url": "https://it.wikipedia.org/wiki?curid=2112391", "title": "Siciliacque spa", "text": ""}
{"id": "2112392", "revid": "43060", "url": "https://it.wikipedia.org/wiki?curid=2112392", "title": "Siciliacque s.p.a.", "text": ""}
{"id": "2112393", "revid": "6923", "url": "https://it.wikipedia.org/wiki?curid=2112393", "title": "Agenzia spaziale civile ecuadoriana", "text": "L'Agenzia spaziale civile ecuadoriana (EXA) \u00e8 un organismo civile dell'Ecuador e condurre la ricerca scientifica nella scienza spaziale e planetaria. Essa \u00e8 stata fondata il 1\u00ba novembre 2007. Il personale comprende il suo primo turista spaziale ecuadoriano, Ronnie Nader, e il suo notevole risultato \u00e8 stato quello di costruire il primo satellite ecuadoriano.\nnanosatellite NEE-01 Pegaso."}
{"id": "2112398", "revid": "15756", "url": "https://it.wikipedia.org/wiki?curid=2112398", "title": "Dentex gibbosus", "text": "Il dentice corazziere o dentice dalla corona (Dentex gibbosus) \u00e8 un pesce di mare appartenente alla famiglia Sparidae.\nDenominazioni dialettali italiane.\nIl dentice corazziere \u00e8 conosciuto, nelle varie regioni italiane, con nomi dialettali diversi:\nDistribuzione e habitat.\n\u00c8 presente nel mar Mediterraneo soprattutto meridionale e nell'Oceano Atlantico meridionale tra il Portogallo e l'Angola. Nei mari italiani \u00e8 piuttosto raro, un po' pi\u00f9 frequente nei mari meridionali.\nVive soprattutto sui fondi rocciosi e coralligeni, tra i 50 ed i 200 metri di profondit\u00e0.\nDescrizione.\nQuesto pesce \u00e8 simile al dentice comune e cambia notevolmente aspetto con l'et\u00e0. L'adulto presenta un'appariscente gibbosit\u00e0 frontale dietro gli occhi ed ha i primi due raggi spiniformi della pinna dorsale molto corti (il 2\u00b0 pi\u00f9 corto della met\u00e0 del 3\u00b0) mentre il pesce giovane, fino ad una lunghezza di 25 cm, ha la fronte normale ma \u00e8 comunque facilmente riconoscibile a causa del 3\u00b0, il 4\u00b0 ed il 5\u00b0 raggio spinoso della pinna dorsale che sono molto allungati e filamentosi.\nLa colorazione \u00e8 in generale rossastra, chiara con riflessi argentei ed azzurri nel giovane e rosso vino scuro con macchioline brune e testa scura negli adulti. Gli esemplari davvero molto grandi possono essere grigi. I fianchi sono sempre argentei ed il ventre bianco.\nPu\u00f2 raggiungere 1 metro di lunghezza per 22 kg di peso.\nAlimentazione.\n\u00c8 un predatore e si ciba soprattutto di pesci, cefalopodi e crostacei.\nPesca.\n\u00c8 una preda ambita ma rara per pescatori dilettanti e professionisti e viene catturata con lenze di fondo, lenze a traina, palamiti e reti a strascico.\nGastronomia.\nLe carni sono eccellenti, come quelle del dentice comune e pu\u00f2 essere parimenti cucinato."}
{"id": "2112400", "revid": "1573940", "url": "https://it.wikipedia.org/wiki?curid=2112400", "title": "Coracina boyeri", "text": "La coracina di Boyer (Coracina boyeri ) \u00e8 un uccello della famiglia Campephagidae.\nVive in Indonesia e in Papua Nuova Guinea. Il suo habitat naturale \u00e8 la foresta umida tropicale e subtropicale o la foresta di mangrovia tropicale.\nSottospecie.\nSecondo gli studi si Alan P. Peterson, la specie comprende due sottospecie:"}
{"id": "2112401", "revid": "131358", "url": "https://it.wikipedia.org/wiki?curid=2112401", "title": "Kl\u00e9ber Boas", "text": ""}
{"id": "2112403", "revid": "1305772", "url": "https://it.wikipedia.org/wiki?curid=2112403", "title": "NOTAR", "text": "Il NOTAR, acronimo di NO TAil Rotor (senza rotore di coda), \u00e8 un componente tecnologico usato nell'elicottero ideato dall'azienda statunitense McDonnell Douglas Helicopter Systems nella met\u00e0 degli anni settanta, sviluppato negli anni successivi ed introdotto nella produzione di serie negli anni novanta.\nPosto al termine della trave di coda \u00e8 un sistema alternativo al tradizionale rotore di coda che ha la medesima funzione di contrastare l'imbardata indesiderata generata dal rotore principale, secondo quanto spiegato dalla legge di conservazione del momento angolare, utilizzando per\u00f2 un flusso d'aria opportunamente direzionato in luogo di un rotore. Questa tecnologia ha permesso di ottenere dei vantaggi in termini di inquinamento acustico e di sicurezza passiva del personale in fase di decollo ed atterraggio."}
{"id": "2112410", "revid": "1318658", "url": "https://it.wikipedia.org/wiki?curid=2112410", "title": "Fulgence Bienven\u00fce", "text": "Biografia.\nTredicesimo e ultimo figlio nato in una famiglia di origine bretone (C\u00f4tes-d'Armor), imparentata con il Maresciallo Foch.\nSuo padre era un notaio ed ebbe un'influenza notevole sui brillanti studi degli ultimi suoi figli. Suo nonno, magistrato, giurista e scrittore, fu autore di opere importanti e deputato alla Chambre des Repr\u00e9sentants nel 1815. Suo cugino \u00c9douard Bienven\u00fce (1901-1980), fu notaio a Mayenne dal 1934 al 1965 e consigliere comunale di quella citt\u00e0 dal 1940 al 1958.\nFulgence Bienven\u00fce prese la licenza liceale a 15 anni e tre anni pi\u00f9 tardi, nel 1870, entr\u00f2 alla \u00c9cole polytechnique, dove evita la fucilazione, assieme ad alcuni suoi compagni di studio, per mano della Comune. Due anni pi\u00f9 tardi entr\u00f2 alla prestigiosa \u00c9cole nationale des ponts et chauss\u00e9es.\nAl compimento degli studi, venne nominato capo \"arrondissement\" in Normandia e ottenne l'incarico di dirigere la costruzione di due linee ferroviarie: le linee Foug\u00e8res-Vire e Domfront-Alen\u00e7on. Perse il braccio sinistro nel corso di una espropriazione di un terreno molto movimentata il 25 febbraio 1881 (incidente avvenuto sul tracciato della linea Pr\u00e9-en-Pail-Mayenne).\nDal 1891 al 1893 fu ingegnere capo nella costruzione dell'acquedotto dell'Avre.\nSi trasfer\u00ec quindi a Parigi nel 1894, e lavor\u00f2 per conto della amministrazione cittadina alla sezione dell'VIII \"arrondissement\" del servizio strade. Prese parte alla costruzione della funicolare di Belleville che venne inaugurata nel settembre 1890. Partecip\u00f2 anche all'amministrazione della \"Buttes-Chaumont\" e al tracciamento della \"avenue de la R\u00e9publique\". Questi progetti gli procurarono fama e riconoscimenti.\nNel 1895 prepar\u00f2 un pre-progetto di ferrovia metropolitana ispirandosi ad uno studio di Jean-Baptiste Berlier.\nPresent\u00f2 un progetto definitivo che il Consiglio municipale di Parigi approv\u00f2 il 9 luglio 1897. Il progetto venne dichiarato di pubblica utilit\u00e0 con una legge del 30 marzo 1898 e i lavori iniziarono il 4 ottobre dello stesso anno in modo che la linea potesse essere pronta in occasione dell'Esposizione universale di Parigi del 1900. Questa prima linea (Porte de Vincennes - Porte Maillot) venne inaugurata il 19 luglio 1900 dalla moglie, signora Bienven\u00fce. Lo stesso anno, Bienven\u00fce venne nominato ufficiale della L\u00e9gion d'honneur. Nel 1911 venne designato capo dei servizi della viabilit\u00e0, dell'illuminazione e della nettezza urbana della citt\u00e0 di Parigi, anche se continu\u00f2 a occuparsi della Metropolitana.\nAllo scoppio della prima guerra mondiale chiese di essere arruolato (in quell'epoca aveva gi\u00e0 62 anni), ma gli fu opposto un rifiuto in funzione dei suoi incarichi. Fulgence Bienven\u00fce era troppo importante per la citt\u00e0 di Parigi affinch\u00e9 si potesse fare a meno della sua opera. Successivamente ricevette l'incarico di direttore del \"Port de Paris\" nel 1917. Fece rimuovere i canali \"Ourcq\" e \"Saint-Denis\" e fece quindi costruire un nuovo porto a Gennevilliers. Nel 1929 gli venne concessa la \"Grand-Croix\" de L\u00e9gion d'honneur, dal mar\u00e9chal Foch, come riconoscimento per i servizi prestati alla citt\u00e0 di Parigi.\nFulgence Bienven\u00fce decise di ritirarsi il 6 dicembre 1932 all'et\u00e0 di 80 anni. L'anno seguente, il \"Conseil de Paris\" decise di dedicargli la stazione di Montparnasse che fu ribattezzata \"Montparnasse-Bienven\u00fce\". Due giorni dopo la morte di Louis Bl\u00e9riot, Fulgence Bienven\u00fce si spense a Parigi il 3 agosto 1936 e venne inumato il 7 dello stesso mese al cimitero di P\u00e8re Lachaise fra l'indifferenza generale. Nel 1987 fu emesso, dalle poste francesi, un francobollo commemorativo in suo onore."}
{"id": "2112411", "revid": "1543377", "url": "https://it.wikipedia.org/wiki?curid=2112411", "title": "When I Grow Up (Garbage)", "text": "When I Grow Up \u00e8 il quarto singolo dei Garbage del secondo album \"Version 2.0\". \u00c8 uscito nel gennaio 1999 nel Regno Unito e in altri stati Europei,mentre contemporaneamente in Francia e in Germania usciva anche il singolo \"The Trick Is to Keep Breathing\".\nDistribuzione.\nIl video di \"When I Grow Up\" \u00e8 stato diretto da Sophie Muller che ne ha realizzato anche una versione live, il vido \u00e8 stato presentato nel febbraio 1999.\nCuriosit\u00e0.\nWhen I Grow Up \u00e8 stata una delle canzoni della colonna sonora del film Big Daddy - Un pap\u00e0 speciale."}
{"id": "2112420", "revid": "287204", "url": "https://it.wikipedia.org/wiki?curid=2112420", "title": "Kleber Pereira", "text": ""}
{"id": "2112421", "revid": "372624", "url": "https://it.wikipedia.org/wiki?curid=2112421", "title": "Piano di ammortamento di un prestito", "text": ""}
{"id": "2112424", "revid": "729019", "url": "https://it.wikipedia.org/wiki?curid=2112424", "title": "Race of Champions 1972", "text": "La Race of Champions 1972 (\"VII Race of Champions\") fu una gara di Formula 1 non valida per il campionato del mondo che si disput\u00f2 il 19 marzo 1972 sul Circuito di Brands Hatch. Alla gara parteciparono anche vetture di Formula 5000, tanto che la gara fu valida anche come prima prova del campionato britannico di tale formula. Si posizion\u00f2 nel calendario di Formula 1 dopo le due tradizionali gare d'apertura corse in Argentina a gennaio e Sud Africa il 4 marzo.\nLa gara venne vinta da Emerson Fittipaldi su Lotus, che precedette Mike Hailwood su Surtees. Questa fu la prima affermazione per il pilota brasiliano in una gara non valida quale prova del campionato del mondo. Fittipaldi ottenne anche il giro pi\u00f9 veloce e la \"pole\".\nNote.\n\u2020 Vettura di Formula 5000."}
{"id": "2112425", "revid": "11959", "url": "https://it.wikipedia.org/wiki?curid=2112425", "title": "Simurgh", "text": ""}
{"id": "2112429", "revid": "767487", "url": "https://it.wikipedia.org/wiki?curid=2112429", "title": "Banana split (film 1943)", "text": "Banana split (\"The Gang's All Here\") \u00e8 un film del 1943 diretto e coreografato da Busby Berkeley. Prodotto dalla Twentieth Century Fox, \u00e8 un musical in Technicolor girato in tempo di guerra: protagonisti un soldato e una cantante di nightclub, interpretati da James Ellison e Alice Faye. Fu l'ultimo film da protagonista per la Faye che, durante le riprese, era incinta della sua seconda figlia.\nJames Basevi, Joseph C. Wright, Thomas Little furono nominati all'Oscar per la migliore scenografia. Il film \u00e8 famoso per il numero musicale con Carmen Miranda \"The Lady in the Tutti Frutti Hat\".\nTrama.\nUn giovane soldato, il sergente Andy Mason, si innamora di Eadie Allen, una cantante di New York. La ragazza ignora che Andy \u00e8 gi\u00e0 fidanzato anche se non ufficialmente con un'amica d'infanzia, Vivian Potter. Andy parte per la guerra. Quanto ritorna come un eroe, suo padre organizza dei festeggiamenti nella residenza dei Potter, i genitori di Vivian. I musicisti ingaggiati sono proprio Eadie con Benny Goodman, Phil Barker, il danzatore Tony De Marco e la cantante Dorita. Durante le prove dello spettacolo, Eadie viene a sapere della relazione tra Andy e Vivian, ma tutto si risolver\u00e0 quando Vivian opter\u00e0 per una carriera di danzatrice, preferendola al matrimonio.\nDistribuzione.\nIn Italia, in film rimase inedito nelle sale. In televisione, fu trasmesso per la prima volta da Rai3 con il titolo \"Banana split\"."}
{"id": "2112430", "revid": "1632387", "url": "https://it.wikipedia.org/wiki?curid=2112430", "title": "Ciociari nell'arte", "text": "Alcune regioni del \"Lazio\" vennero spesso rappresentate mediante immagini pastorali ed arcadiche, per lo pi\u00f9 in incisioni, acquerelli o oli, che raffigurano personaggi popolari indossanti il costume tipico di alcuni poveri abitanti di aree remote e definiti, in termine spregiativo, come \"ciociari\". Il termine venne dunque esteso ai personaggi dei dipinti.\nStoria.\nOriginariamente per \"cioci\u00e0ri\", in ambito artistico, si intendevano i soggetti di alcune raffigurazioni e cartoline, realizzate verso la fine del XIX secolo, che indossano i costumi tipici di alcuni personaggi, spesso ai limiti della legge, che vivevano in aree povere e remote, lontani dai fiorenti centri del Lazio meridionale. Gli artisti spesso reinterpretavano con immagini folkloristiche e bucoliche quanto la tradizione letteraria e le fonti storiche tramandavano. Dalla seconda met\u00e0 del Settecento i nobili e gl'intellettuali d'Europa scelsero i territori italiani come meta dei loro viaggi d'istruzione, fra cui Roma e le sue campagne. Con l'affermarsi del romanticismo, delle correnti artistiche neoclassiche e degli studi archeologici nei paesi nordici, molte zone del Lazio odierno destarono l'interesse di artisti e incisori che presero a raffigurare i principali reperti archeologici dei territori pontifici con scopi per lo pi\u00f9 documentativi, e spesso il culto romantico per il patrimonio classico si colorava di fantastiche teorie su civilt\u00e0 perdute o armonie e idilli stereotipati. Come reazione al formalismo dei disegni degli archeologi e alle ricostruzioni fantastiche dei \u00abgranturisti\u00bb, il sostrato culturale romantico fu anche la base della debole produzione iconografica di alcuni incisori ed illustratori che, nel raffigurare soggetti popolari laziali, gettarono le basi di un t\u00f2pos conosciuto volgarmente come la ciociara. Il primo a denominare nei suoi lavori un tipo di costumi, e i personaggi che li indossano, ciociari, fu Bartolomeo Pinelli agli inizi del XIX secolo, in acqueforti di ottima qualit\u00e0 descrittiva ma senza pretese artistiche. Lo stesso soggetto venne rappresentato pi\u00f9 volte poi anche in tele o acquerelli, di autori minori, quali i quadri pittoreschi di Nicola Palizzi (Scuola di Posillipo), le contadine di Joanny Chatigny o gli oli di Jan Baptist Lodewyck Maes, in cui il realismo ed il sentimentalismo delle opere romantiche fu abbandonato per rappresentare allegorie semplici e simboli primitivi, nuovi nella tradizione figurativa italiana, come la conca e la cannata, quali segni di operosit\u00e0 e femminilit\u00e0, o il corallo, ripresi poi anche nelle opere di grandi artisti (Hayez, Depero).\nIl costume ciociaro nell'arte.\nDelle analisi iconografiche sono proposte in una mostra che si \u00e8 tenuta in provincia di Frosinone, intitolata \u00abCiociaria Sconosciuta\u00bb, riportate poi nel volume Ciociaria sconosciuta - Costume - Pittura del 1800 - Notizie storiche - Civilt\u00e0 di Michele Santulli. L'autore in uno studio entoantropologico, a partire dai caratteri dei costumi, cerca di risalire ad un'identit\u00e0 culturale esclusiva e peculiare dell'intera provincia di Frosinone e in parte della provincia di Roma (Subiaco, Olevano Romano, Carpineto Romano), che l'autore definisce pi\u00f9 volte, seguendo il Bragaglia, \u00abciociaricit\u00e0\u00bb. Le caratteristiche proprie del costume ciociaro, al quale corrisponderebbe un tipo etnico, sarebbero il \u00abcorpetto spaccato e sagomato al centro, le cioce, il camicione increspato al petto, il grembiule, il fazzoletto bianco in capo\u00bb e si distinguerebbe da altri costumi del Mezzogiorno d'Italia per la \u00abspartanit\u00e0\u00bb, per \u00able cioce\u00bb e per il corpetto \u00abestremamente semplificato e sovente spaccato e/o sagomato\u00bb.. Una distinzione fondamentale nel libro viene fatta poi tra \u00abzampitti\u00bb e la ciocia della t\u00f2pos artistico, che \u00e8 un calzare ben curato, con corregge di cuoio lucide e ben avvolte alla gamba, protetta dalle pezze o da calze. Gli zampitti invece sarebbero una variante pi\u00f9 \u00abelementare e primitiva\u00bb.. Sono considerati caratteri secondari nello studio antropologico le parlate e le tradizioni culinarie, agricole e sociali.\n\u00abLa ciociara\u00bb.\nA partire dai primi dipinti e raffigurazioni di vedute del Lazio pontificio a carattere prettamente arcadico e pastorale, a pi\u00f9 riprese nelle riproduzioni del Lazio meridionale iniziano a delinearsi una serie di immagini topiche che ruotano attorno alla rappresentazione di figure femminili in costume definite come \u00abla ciociara\u00bb.\nIn varie tecniche e poetiche alcuni artisti hanno proposto, con la centralit\u00e0 di una donna iconica, un realismo italiano pi\u00f9 volte gi\u00e0 espresso nella storia dell'arte, e gli aspetti documentativi con cui veniva rappresentato il costume ciociaro furono trasformati in vere e proprie opere d'arte di fama nazionale ed internazionale. Il vestito femminile \u00e8 rappresentato nella semplicit\u00e0 dei dettagli, attorno, o al centro, dell'armonia di un paesaggio (o di un volto) che tollera gli spazi selvaggi e ruderali, accanto a quelli del lavoro e dei doveri economici; allegoria che, dimenticando i canoni romantici o del naturalismo, rivendica la semplicit\u00e0 e l'ingenuit\u00e0 dell'ordine e dell'etica senza l'idea."}
{"id": "2112435", "revid": "547034", "url": "https://it.wikipedia.org/wiki?curid=2112435", "title": "Grana della pellicola", "text": "La grana della pellicola si manifesta sotto forma di microscopici cristalli di alogenuro di argento (solitamente AgBr, AgI e AgCl) sospese nell'emulsione fotosensibile della pellicola. La sensibilit\u00e0 della pellicola (ossia della sua velocit\u00e0/rapidit\u00e0) dipende in una parte considerevole dalla grandezza dei cristalli: quanto pi\u00f9 sono grossi tanto pi\u00f9 rapida \u00e8 l'emulsione.\nLe pellicole a grana fine (pellicole lente) danno stampe praticamente prive di grana, mentre nel caso di forti ingrandimenti e/o di le pellicole a grana grossa (pellicole ultra rapide) la struttura granulare diventa molto evidente nella stampa dell'immagine.\nDi norma la grana \u00e8 una qualit\u00e0 indesiderabile, ma a volte si trasforma in un mezzo di espressione creativa.\nCristallizzazione dell'alogenuro di argento.\nDurante la produzione dell'emulsione, i cristalli di alogenuro d'argento si formano facendo reagire nitrato d'argento e un sale di\nun alogeno (per esempio KBr, NaCl, etc). Durante questa fase, generalmente i cristalli saranno tanto pi\u00f9 grossi quanto pi\u00f9\ni due reagenti sono uniti lentamente, in modo da far prevalere l'accrescimento dei grani esistenti piuttosto che la nucleazione,\nla formazione di nuovi cristalli pi\u00f9 piccoli. Un altro metodo usato per accrescere le dimensioni e la sensibilit\u00e0 dei cristalli\n\u00e8 la maturazione di Ostwald, ovvero l'uso di piccole quantit\u00e0 di un solvente blandissimo degli alogenuri d'argento, in modo che\nsi sciolgano i grani pi\u00f9 piccoli e quelli pi\u00f9 grandi si ingrandiscano a loro spese. I solventi usati sono gli stessi sali degli\nalogeni in eccesso, o, talvolta, l'ammoniaca.\nAnche la forma dei cristalli influenza molto le caratteristiche della pellicola. Essa dipende dal pAg durante la precipitazione\ndei cristalli. Il pAg \u00e8 il logaritmo negativo dell'attivit\u00e0 dello ione Ag. \u00c8 legato all'attivit\u00e0 degli ioni degli alogenuri\nsecondo l'equazione: formula_1, dove Kps \u00e8 la costante di solubilit\u00e0 dell'alogenuro di argento e pX \u00e8 il logaritmo\nnegativo dell'attivit\u00e0 di un sale di un alogeno. In gran parte delle emulsioni moderne, la forma dei cristalli \u00e8 aggiustata\nsecondo le necessit\u00e0 facendo avvenire la precipitazione ad uno specifico pAg, che rimarr\u00e0 costante durante tutta l'operazione e\nsar\u00e0 accuratamente controllato durante tutte le variazioni del flusso dell'aggiunta dell'argento e dei sali."}
{"id": "2112437", "revid": "92723", "url": "https://it.wikipedia.org/wiki?curid=2112437", "title": "Malgerio Sorel", "text": "Biografia.\nMalgerio Sorel, detto il giovane, normanno di origine, fu feudatario di Alife, Sesto Campano, Mignano Monte Lungo, Torcino e Sant'Agata de' Goti, tutte terre comprese nella regione storica di Terra di Lavoro, corrispondente in parte all'attuale provincia di Caserta.\nMalgerio il giovane inizia la carriera monastica dopo la caduta in disgrazia per la partecipazione alla congiura antimperiale di Capaccio. Con il consenso anche della moglie, dalla quale non ebbe alcun figlio, ripar\u00f2 all'interno dell'Abbazia della Ferraria, all'interno delle mura della citt\u00e0 di Vairano Patenora. La sua frequentazione con l'imperatore Federico II di Svevia, del quale divenne falconiere, fu dovuta a un incontro avuto con lo stesso imperatore che port\u00f2 il monaco-feudatario nella ristrettissima cerchia dei fedeli del Sovrano. \nSi dice che al funerale di Malgerio Sorel partecip\u00f2 anche San Pietro da Morrone, suo confratello, che diverr\u00e0 poi papa con il nome di Celestino V: tale evento sarebbe testimoniato da un affresco rinvenuto all'interno dell'abbazia di Vairano Patenora."}
{"id": "2112438", "revid": "1610125", "url": "https://it.wikipedia.org/wiki?curid=2112438", "title": "Jean-Henri Merle d'Aubign\u00e9", "text": "Biografia.\nJean-Henri Merle D'Aubign\u00e9 appartiene ad una rinomata famiglia ugonotta francese rifugiatasi a Ginevra da N\u00eemes durante le persecuzioni religiose contro i protestanti. \u00c8 nipote di Th\u00e9odore Agrippa d'Aubign\u00e9.\nPer le sue notevoli capacit\u00e0 accademiche viene avviato a studiare presso l'Accademia di Ginevra. Dopo aver completato il corso di Arti, si iscrive a Teologia. L'influenza di Calvino si era da tempo molto indebolita nella citt\u00e0, essendo sostituita da un soffocante unitarianismo. D'aubign\u00e9 scrive che nei quattro anni di studi teologici all'Accademia, \"non una sola ora \u00e8 stata consacrata allo studio delle Sacre Scritture\". Le fonti pi\u00f9 citate, infatti, erano soprattutto Platone, Cicerone e Seneca.\n\u00c8 in questo contesto che incontra lo scozzese Robert Haldane (1764-1842), predicatore evangelista del Risveglio e sostenitore del Calvinismo classico, impegnato in una campagna evangelistica in Francia e Svizzera. Questi lo invita con altri studenti dell'universit\u00e0 a studiare la Bibbia in casa sua, ed \u00e8 soprattutto tramite la sua influenza che giunge ad un'autentica conversione alla fede evangelica ortodossa e che lo rende attivo sostenitore del Risveglio. Considerer\u00e0 la casa dove aveva abitato Haldane come \"la culla della seconda riforma a Ginevra\".\nNel luglio del 1817 d'Aubign\u00e9 viene consacrato pastore della chiesa nazionale di Ginevra, ma non entra nel pastorato, scegliendo piuttosto di viaggiare ampiamente per i paesi di lingua tedesca prima di continuare i suoi studi nell'Universit\u00e0 di Berlino.\nNell'autunno del 1817 partecipa alle celebrazioni del trecentesimo anniversario delle Novantacinque tesi di Martin Lutero, vicino ad Eisenach. Si tratta per\u00f2 di celebrazioni che evidenziano l'influenza intellettuale e politica del Riformatore. L'assenza della consapevolezza del suo significato spirituale induce cos\u00ec d'Aubign\u00e9 a decidere di scrivere una storia della Riforma che metta in chiara evidenza l'aspetto spirituale e religioso. Afferma: \"Voglio scrivere una storia veramente cristiana\".\nNel giugno del 1818 d'Aubign\u00e9 diventa pastore evangelico della chiesa protestante di lingua francese di Amburgo per cinque anni, poi, dopo averne ricevuto l'invito, predicatore di corte per il re Guglielmo a Bruxelles fino alla rivoluzione del 1830 che separa i Paesi Bassi dal Belgio. Il suo ministero a Bruxelles si rileva molto pi\u00f9 influente che ad Amburgo. Molti membri della corte ascoltano regolarmente le sue predicazioni, come pure Guillaume Groen van Prinsterer, autore di \"Incredulit\u00e0 e rivoluzione\".\nDopo aver aiutato i membri dispersi della sua comunit\u00e0 a causa della crisi politica del tempo, decise di lasciare Bruxelles nel giugno del 1831 ed accetta l'invito di stabilire a Ginevra un seminario teologico libero. Ne assume la cattedra di storia della chiesa. A lui si associa anche il famoso Luis Gaussen autore di un'opera significativa sull'ispirazione plenaria delle Scritture. Merle D'aubign\u00e9 rimane in questo seminario fino alla sua morte nel 1872.\n\u00c8 qui che realizza la sua \"Storia della Riforma\" (1835-1853), che \u00e8 stata tradotta nella maggior parte delle lingue d'Europa e ampiamente utilizzata come libro di testo. Per redigerla visita le librerie dell'Europa occidentale e centrale alla ricerca di documenti rilevanti e fonti primarie. A quest'opera seguir\u00e0 la sua \"Storia della Riforma in Europa al tempo di Calvino\" in otto volumi, pubblicata in francese fra il 1863 ed il 1878, gli ultimi tre volumi apparsi postumi. La popolarit\u00e0 e l'importanza della sua opera \u00e8 messa in rilievo dallo storico Philip Schaff. I personaggi della riforma vengono trattati con particolare attenzione all'aspetto personale e spirituale della loro esperienza. D'Aubign\u00e9 non tratta l'argomento in modo distaccato ed impersonale, ma come uno storico che ama la Riforma del XVI secolo e vi riconosce la divina provvidenza che la pervade.\nUna via di Ginevra porta il suo nome."}
{"id": "2112441", "revid": "281901", "url": "https://it.wikipedia.org/wiki?curid=2112441", "title": "Dentice corazziere", "text": ""}
{"id": "2112444", "revid": "281901", "url": "https://it.wikipedia.org/wiki?curid=2112444", "title": "Dentice dalla corona", "text": ""}
{"id": "2112445", "revid": "281901", "url": "https://it.wikipedia.org/wiki?curid=2112445", "title": "Dentice incoronato", "text": ""}
{"id": "2112446", "revid": "281901", "url": "https://it.wikipedia.org/wiki?curid=2112446", "title": "Rombo liscio", "text": ""}
{"id": "2112447", "revid": "20589633", "url": "https://it.wikipedia.org/wiki?curid=2112447", "title": "Tesaurizzazione", "text": ""}
{"id": "2112448", "revid": "281901", "url": "https://it.wikipedia.org/wiki?curid=2112448", "title": "Rombo chiodato", "text": ""}
{"id": "2112451", "revid": "1833487", "url": "https://it.wikipedia.org/wiki?curid=2112451", "title": "Scophthalmus rhombus", "text": "Il rombo liscio (Scophthalmus rhombus) \u00e8 un pesce di mare appartenente alla famiglia Scophthalmidae.\nDistribuzione e habitat.\n\u00c8 comune nel mar Mediterraneo e nell'Oceano Atlantico orientale tra la Norvegia ed il Marocco, mentre nel mar Nero \u00e8 raro.\nVive esclusivamente su fondi molli tra i 15 ed i 70 metri. I giovani sono molto eurialini e si possono trovare negli estuari oltre che in acque profonde pochi centimetri.\nDescrizione.\nQuesto pesce, come tutti i pleuronettiformi porta entrambi gli occhi su di un lato, nella fattispecie il sinistro, ed ha il lato privo di occhi (lato cieco), roseo e depigmentato. \u00c8 molto simile al rombo chiodato ma ha forma meno \u201cquadrangolare\u201d rispetto all'altro rombo. I primi raggi della pinna dorsale sono liberi e non connessi agli altri dalla membrana. La linea laterale presenta una brusca incurvatura a livello della pinna pettorale. Gli occhi sono piccoli e distanziati l'uno dall'altro, la bocca \u00e8 profonda. La pelle \u00e8 coperta di squame piccole e fittamente aderenti, non ci sono i tubercoli ossei tipici del rombo chiodato.\nLa livrea \u00e8 molto mimetica, bruna o beige con macchiette chiare o scure. Il giovane ha macchie chiare con bordo scuro.\nArriva a 70 cm per 7 kg di peso.\nAlimentazione.\nSi nutre quasi esclusivamente di pesci.\nRiproduzione.\nInvernale, le uova e le larve sono pelagiche, la larva \u00e8 di colore giallo, la migrazione dell'occhio destro avviene ad una lunghezza di 3 cm.\nPesca.\nAbbocca voracemente agli ami e si insidia con la tecnica del surf casting innescando pesci morti o molluschi ed anche esche artificiali con la tecnica dello spinning. La pesca professionale lo cattura con reti a strascico e palamiti nonch\u00e9 occasionalmente con reti da posta. Le carni sono squisite e viene venduto a prezzi molto alti."}
{"id": "2112457", "revid": "123679618", "url": "https://it.wikipedia.org/wiki?curid=2112457", "title": "Sapere (rivista)", "text": "Sapere \u00e8 una rivista italiana di divulgazione scientifica.\nLa sua data di nascita, gennaio 1935, ne fa la prima in ordine di tempo nel panorama editoriale del Paese.\nOriginariamente edita dal milanese Ulrico Hoepli, \u00e8 dal 1968 una testata dell'editore Dedalo di Bari che lo pubblica a cadenza bimestrale.\nStoria.\nFondazione.\nDopo la morte del primo editore, l'italo-svizzero Ulrico Hoepli (Milano, 24 gennaio 1935), avvenuta poco dopo la pubblicazione del primo fascicolo, la rivista Sapere, assieme alla casa editrice e alla famosa libreria di Milano, passa nelle mani del nipote Carlo. La prima sede della rivista \u00e8 a Roma, dove vive il direttore esecutivo, Raffaele Contu, affiancato da un direttorio composto da due fisiologi e un ingegnere: Ernesto Bertarelli, Carlo Fo\u00e0 e Raffaele Leonardi.\nDel primo numero si stampano circa 100.000 copie \u201cdiffuse in tutto il Regno e nelle colonie\u201d. Sin dall'inizio, la rivista pubblica articoli di divulgazione e attualit\u00e0 scientifica in fisica e biologia, presentando ricerche di base e applicate. Tra gli autori di Sapere spiccano importanti nomi, come quello di Guglielmo Marconi, Enrico Fermi, Edoardo Amaldi, Bruno de Finetti.\nLa vendita a Edizioni di Comunit\u00e0.\nNel 1962 Carlo Hoepli vende la testata a Edizioni di Comunit\u00e0, ereditata da Roberto Olivetti alla morte del padre Adriano, suo fondatore nel 1946. La casa editrice romana pubblica la rivista per cinque anni, affidandola in un primo tempo alla direzione congiunta di Ulrico Hoepli jr, Romolo Saccomani e Renzo Zorzi. In un secondo momento, al solo Saccomani.\nCon la nuova gestione, i settori d'interesse sono allargati alla sociologia e alle scienze politiche, con dibattiti sulla questione meridionale e sulla fame nel mondo. Il direttore Saccomanni \u00e8 affiancato da un comitato scientifico costituito da personalit\u00e0 appartenenti a varie discipline.\nTra i componenti del comitato, Adriano Buzzati Traverso, genetista poi nominato direttore di Sapere cinque anni dopo, il genetista Luca Cavalli Sforza, il fisico Carlo Castagnoli, l'astrofisico Livio Gratton, il chimico Alfonso Maria Liquori, lo psicologo Cesare Musatti, ed Eduardo Scarano, fisiologo. \nNel 1967 le Edizioni di Comunit\u00e0 ridimensionano i loro programmi editoriali, rinunciando alla maggior parte dei periodici.\nL'epoca Dedalo.\nNel 1967 \"Sapere\" \u00e8 acquisita da Raimondo Coga, proprietario della casa editrice Dedalo di Bari.\nUomo di idee progressiste, il nuovo editore si fa portavoce del fermento che sarebbe di l\u00ec a poco sfociato nella contestazione studentesca, e nei movimenti di partecipazione collettiva alle scelte economiche e politiche del Paese.\nCon l'editore Dedalo, Sapere attraversa diverse fasi. La rivista \u00e8 inizialmente mensile e la direzione viene affidata ad Adriano Buzzati Traverso. L'obiettivo \u00e8 quello di stimolare, attraverso il riferimento alla produzione scientifica internazionale, il rinnovamento della scienza italiana e la diffusione dei risultati pi\u00f9 all'avanguardia dell'epoca: biologia e genetica, chimica dei polimeri e delle macromolecole, fisica delle particelle e delle alte energie, con un occhio di riguardo alla storia della scienza.\nAlla fine del 1969 Buzzati Traverso lascia la direzione di Sapere, che passa nelle mani dello stesso editore sino al 1974, anno in cui s'inaugura una nuova fase.\nL'impostazione della rivista viene radicalmente cambiata. Il nuovo corso \u00e8 guidato da Giulio Alfredo Maccacaro e Giovanni Cesareo, con un collettivo di redazione e un gruppo di collaboratori.\nSapere diventa pi\u00f9 attenta e critica verso i mutamenti sociali e le lotte operaie per la tutela della salute, con numerose monografie dedicate a questi argomenti. Questa fase si conclude nel dicembre 1982, con un numero dedicato alla vita e alle opere dello psichiatra Franco Basaglia.\nNel 1983, la rivista \u00e8 affidata alla direzione del fisico Carlo Bernardini, a cui si affianca il biofisico Francesco Lenci nel 2006. Abbandonato il terreno ideologico sul quale si era inoltrata a scapito talvolta del rigore scientifico, Sapere recupera in questi anni collaboratori prestigiosi e un ruolo significativo nel panorama editoriale. Sulle sue pagine si alternano contributi di ricercatori di livello internazionale, come Arno Penzias, Nobel per la fisica nel 1978, e di autorevoli giornalisti specializzati come Pietro Greco e Roberto Satolli. la nuova serie si caratterizza anche per una particolare attenzione alla storia, alla filosofia e alla politica della scienza.\nDal 1995, Sapere diventa bimestrale e, dal 1996 al 2013, la sua redazione \u00e8 affidata alla Associazione Culturale Galileo, editrice di Galileo, giornale di scienza e problemi globali, il primo giornale di scienza on line in Italia.\nGrazie alla partnership con Galileo, cresce l'attenzione nei confronti di temi emergenti, quali le nuove tecnologie della comunicazione, le biotecnologie, la medicina rigenerativa, la bioetica e le sfide della globalizzazione. In questi anni Sapere \u00e8 una vera e propria fucina di nuove leve di comunicatori scientifici, arruolati sia tra i ricercatori che tra giovani laureati in discipline scientifiche.\n\"Sapere\" oggi.\nNel gennaio 2014, alla vigilia dell'ottantesimo anniversario della rivista, Claudia Coga, figlia di Raimondo Coga, nuovo direttore responsabile della testata, intraprende un progetto di rilancio e di rinnovamento della rivista, attraverso una ristrutturazione delle sezioni interne e una nuova veste grafica. \nL'attuale direttore di Sapere \u00e8 il chimico Nicola Armaroli. Il comitato editoriale \u00e8 composto dai fisici Tommaso Castellani e Elena Ioli, e dal chimico Massimo Trotta."}
{"id": "2112458", "revid": "92723", "url": "https://it.wikipedia.org/wiki?curid=2112458", "title": "Kopriv\u0161tica", "text": "Kopriv\u0161tica (in bulgaro \u041a\u043e\u043f\u0440\u0438\u0432\u0449\u0438\u0446\u0430), \u00e8 un'antica citt\u00e0 della Bulgaria occidentale con 2490 abitanti. Si trova nella regione di Sofia, a 110\u00a0km dalla capitale. La citt\u00e0 \u00e8 l'unico centro abitato del comune di Kopriv\u0161tica.\nI numerosi monumenti culturali e la natura pittoresca rendono la citt\u00e0 uno dei pi\u00f9 famosi centri culturali e storici della Bulgaria. La citt\u00e0 conserva l'aspetto che aveva ai tempi del Risorgimento Bulgaro (sec. XVIII - XIX). Di questo periodo sono rimasti 388 monumenti architettonici \u2013 case, ponti ad archi, chiese, fontane autentiche, mura di pietra - la maggior parte dei quali sono stati completamente restaurati.\nKopriv\u0161tica \u00e8 stata anche centro di un avvenimento di grande rilievo nella storia della Bulgaria - l'insurrezione di aprile (in bulgaro \u0410\u043f\u0440\u0438\u043b\u0441\u043a\u043e \u0432\u044a\u0441\u0442\u0430\u043d\u0438\u0435, \"Aprilsko v\u0103stanie\") per la liberazione dal dominio ottomano nel 1876. \u00c8 citt\u00e0 di scrittori, intellettuali e rivoluzionari.\nNel 1952 Kopriv\u0161tica \u00e8 stata proclamata citt\u00e0-museo e nel 1978 riserva nazionale architettonica e storica e centro del turismo internazionale.\nInno della citt\u00e0 \u00e8 \"Bello il mio bosco\", con testo di Ljuben Karavelov e musica di Georgi Goranov.\nGeografia fisica.\nTerritorio.\nKopriv\u0161tica si trova lungo una conca del fiume Topolnica, circondata da 9 cime che portano nomi di santi. Sopra la citt\u00e0 emergono le vette della Sredna Gora \u2013 Bogdan (1604\u00a0m) e Bunaj (1572\u00a0m). 110\u00a0km separano la citt\u00e0 dalla capitale Sofia, 16\u00a0km dalla strada sub-balcanica e 90\u00a0km dalla citt\u00e0 di Plovdiv.\nSono prevalenti i terreni boschivi e i faggeti. Dei pi\u00f9 grandi animali selvatici sono presenti cinghiali, volpi, aquile, ecc.\nKopriv\u0161tica ha tradizioni d'agricoltura e di allevamento che nonostante lo statuto di citt\u00e0 sono ancora praticate da una parte della popolazione. Si coltivano soprattutto patate, segale, fagioli, piselli, prugne, zucche, zucchine, alcuni tipi di mela. Il clima rigido non permette la coltura di pomodori, grano, ecc. Si allevano pecore, mucche, cavalli, galline e anatre.\nClima.\nKopriv\u0161tica \u00e8 situata a 1060\u00a0m sopra il livello del mare ed \u00e8 la citt\u00e0 pi\u00f9 alta in Bulgaria, con clima montano-continentale. L'inverno \u00e8 freddo (-4.0\u00ba\u0421 di media durante gennaio, il mese pi\u00f9 freddo), ma soleggiato, con uno spesso strato di neve. L'estate \u00e8 fresca per l'altitudine e per la locale corrente settentrionale, tipica per la stagione estiva, che passa lungo la valle del fiume Topolnica venendo dai fianchi della catena dei monti Balcani (in bulgaro \u0421\u0442\u0430\u0440\u0430 \u043f\u043b\u0430\u043d\u0438\u043d\u0430, \"Stara planina\", \"Montagna vecchia\")\nOrigine del nome.\nCi sono alcune versioni riferite all'origine del nome della citt\u00e0, ma nessuna \u00e8 definitivamente accettata e argomentata dal punto di vista scientifico. In alcuni documenti della prima meta del Settecento si trova il nome Kopri\u0161tica. L'introduzione della \u201cv\u201d viene fatta alla fine del XVIII secolo per motivi di sonorit\u00e0.\nEcco alcune delle versioni pi\u00f9 diffuse:\nPresenza di minerale.\nSecondo quest'ipotesi, nella citt\u00e0 \u00e8 stato estratto minerale di ferro. I nomi antiquati delle parole \"minerale\" e \"miniera\" sono \u201crupa\u201d (in bulgaro \u0440\u0443\u043f\u0430) e \u201crupi\u0161te\u201d (in bulgaro \u0440\u0443\u043f\u0438\u0449\u0435). Non ci sono molte prove di estrazione di minerali a Kopriv\u0161tica, ma esistono documenti in cui si parla della relazione tra la citt\u00e0 e il minerale. \u00c8 possibile che il minerale fosse stato trasportato da qualche altro posto.\nNei tempi passati i cittadini della Kopriv\u0161tica venivano chiamati \u201ckupci\u201d. Dal collegamento di \u201ckupci\u201d con \u201crupa\u201d e \u201crupi\u0161te\u201d si formano dei nomi molto vicini al nome attuale della citt\u00e0 \u2013 \u201ckoprupci\u201d (in bulgaro \u043a\u043e\u043f\u0440\u0443\u043f\u0446\u0438), \u201ckoprupi\u0161te\u201d (in bulgaro \u043a\u043e\u043f\u0440\u0443\u043f\u0438\u0449\u0435), \u201ckoprup\u0161tenci\u201d (in bulgaro \u043a\u043e\u043f\u0440\u0443\u043f\u0449\u0435\u043d\u0446\u0438)\nUn insieme di \u201cfiumiciattoli\u201d.\nLa localit\u00e0 dove \u00e8 situata la citt\u00e0 di Kopriv\u0161tica \u00e8 attraversata da tanti ruscelli e fiumi che scaturiscono dalle colline vicine e si uniscono nel letto del fiume Topolnica. \u00c8 probabile che da questo insieme di \u201cfiumiciattoli\u201d (\"kup re\u010dici\" pronunciato in bulgaro) derivi il nome della citt\u00e0.\nL'ortica.\nLa localit\u00e0 abbondante di acqua e il clima adeguato hanno sviluppato la crescita dell'ortica (in bulgaro \u043a\u043e\u043f\u0440\u0438\u0432\u0430, \"kopriva\") nella citt\u00e0 e i suoi dintorni. La somiglianza del nome della pianta con il nome della citt\u00e0 d\u00e0 luogo a una delle teorie per l'origine del nome Kopriv\u0161tica.\nIl letamaio.\nNel passato la sussistenza principale degli abitanti di Kopriv\u0161tica era l'allevamento di bestiame. Alcuni suppongono che il nome della citt\u00e0 derivi dalla parola greca \"kopros\" che significa letamaio, concime.\nStoria.\nLe leggende.\nKopriv\u0161tica fu fondata alla fine del secondo impero bulgaro. Ufficialmente si suppone che la citt\u00e0 sia stata fondata nel 1323 quando il re era Ivan \u0160i\u0161man.\nCi sono alcune leggende che riguardano la fondazione di Kopriv\u0161tica:\nCitt\u00e0 fondata da profughi.\nForse la leggenda pi\u00f9 verosimile \u00e8 quella che racconta Najden Gerov (in bulgaro\u041d\u0430\u0439\u0434\u0435\u043d \u0413\u0435\u0440\u043e\u0432). Secondo lui i fondatori della citt\u00e0 furono boiardi della capitale T\u0103rnovo, fuggiti dopo la caduta della citt\u00e0 sotto la dominazione ottomana, attraverso i monti Balcani verso la parte centrale della catena di Sredna Gora (chiamata anche Antibalcani). A testimonianza di questo \u00e8 la vicinanza dei dialetti parlati a Kopriv\u0161tica e a T\u0103rnovo oltre a diversi nomi di boiardo \u2013 Radomir, Desimir, Debeljan..\nCi sono delle ipotesi secondo le quali tra i profughi ci sarebbero stati tre pastori \u2013 Lambo, Toroman e Arnautinin (si chiamavano cos\u00ec i profughi delle regioni macedoni pi\u00f9 vicine all'Albania). Loro avrebbero creato piccole comunit\u00e0 familiari che sarebbero cresciute col tempo e avrebbero dato i nomi delle ancora esistenti borgate della citt\u00e0 \u2013 la borgata di Toroman, la borgata di Lambo e la borgata di Arnautin.\nLa leggenda della \"\u017dupa\".\nSi suppone che le antiche strade che collegavano le citt\u00e0 di Zlatica (in bulgaro \u0417\u043b\u0430\u0442\u0438\u0446\u0430), di Pirdop (in bulgaro \u041f\u0438\u0440\u0434\u043e\u043f) e di Klisura (in bulgaro \u041a\u043b\u0438\u0441\u0443\u0440\u0430) con le citt\u00e0 di Strel\u010da (in bulgaro \u0421\u0442\u0440\u0435\u043b\u0447\u0430) e di Panagjuri\u0161te (in bulgaro \u041f\u0430\u043d\u0430\u0433\u044e\u0440\u0438\u0449\u0435) si incrociassero nel posto dove oggi si trova Kopriv\u0161tica.\nPer le favorevoli condizioni della natura in quel luogo si sarebbe stabilita un'antica famiglia bulgara \u2013 la cosiddetta \u201c\u017eupa\u201d (in bulgaro \u0436\u0443\u043f\u0430). La famiglia avrebbe dato inizio di un centro abitato. Con l'aumento delle persone della \u017eupa sarebbe aumentato anche il numero delle case e si sarebbero create piccole comunit\u00e0. Quasi tutti avevano dei soprannomi \u2013 Tihanek, Kozlek, Duplek, Lomek \u2013 relativi a tratti specifici, a occupazioni o a eventi legati alla persona. Dai soprannomi sarebbero derivati anche i nomi delle nuove borgate, alcuni dei quali sono rimasti come cognomi fino ad oggi.\nA sostegno di questa teoria \u00e8 anche il fatto che una parte della borgata di Lambo ancora oggi si chiama \"la \u017dupa\".\nLa boiarda della montagna di Rila.\nUn'altra leggenda racconta di una giovane donna stabilitasi al posto dove si trova Kopriv\u0161tica oggi perch\u00e9 la localit\u00e0 le sembrava adatta per allevare bestie. Poco dopo il suo arrivo lei sarebbe andata a Edirne (in italiano Adrianopoli) a chiedere al sultano un ferman (decreto) col quale diventava sovrana di Kopriv\u0161tica e il paese otteneva grandi privilegi. In questo decreto per la prima volta Kopriv\u0161tica fu chiamata \"Avrat alan\" che in turco significa \"prato femminile\".\nLa leggenda dice ancora che da l\u00ec non sarebbero potuti passare i turchi con i cavalli ferrati, n\u00e9 le turche avrebbero potuto partorire a Kopriv\u0161tica, e gli abitanti avrebbero potuto portare liberamente le armi.\nIn segno di gratitudine alla boiarda gli abitanti del paese l'avrebbero chiamata la Sultana.\n\u00c8 possibile che le ultime due versioni della creazione di Kopriv\u0161tica siano legate. Negli anni dopo lo stabilimento della jupa i legami di parentela erano molto stretti. Per questo motivo gli abitanti di Kopriv\u0161tica non si sposavano fra di loro, ma cercavano moglie da altre parti. \u00c8 probabile che qualcuno dei membri della \u017eupa con origine nobile abbia preso moglie da un'altra famiglia nobile fuori della citt\u00e0.\nPossesso di una principessa turca.\nQuesta leggenda dice che Kopriv\u0161tica sarebbe stata un waqf (in turco vak\u0131f) della figlia di Solimano I detto \"il Magnifico\", bella principessa, famosa nella storia turca.\nLa storia.\nGli abitanti di Kopriv\u0161tica conservarono il loro benessere anche dopo la caduta della Bulgaria sotto la dominazione ottomana. La ricchezza del paese attir\u00f2 i briganti che saccheggiarono la citt\u00e0 tre volte. Kopriv\u0161tica fu incendiata nel 1793, nel 1804 e nel 1809, ma grazie alla diligenza dei suoi abitanti si \u00e8 conservata fino ai nostri giorni.\nEsisterono diversi decreti sultanali che assicuravano a Kopriv\u0161tica certi diritti e libert\u00e0 ed ebbero buon effetto sul suo sviluppo. Grazie a questi decreti il paese ebbe assoluta autonomia locale realizzata da consiglieri comunali chiamati aasi.\nIn quei tempi si sviluppava molto l'allevamento di bestiame. Si allevavano pi\u00f9 di 120\u00a0000 pecore, 20\u00a0000 bovini, 2\u00a0000 cavalli purosangue e alla capitale sultanale si fornivano formaggi, carne e pelle conciata. Prosperava il commercio di bovini e la produzione di panno e babbucce. Le donne lavoravano colorati tappeti di lana, cinture, variopinte calze.\nOgni anno da Kopriv\u0161tica si esportavano pi\u00f9 di 250\u00a0000 paia di calze che si vendevano ai mercati dell'Impero ottomano insieme con le specialit\u00e0 culinarie della citt\u00e0 \u2013 luganiche, salsicce, pastarm\u00e0. I commercianti viaggiavano per tutto l'impero ottomano \u2013 Egitto, Siria \u2013 e al ritorno portavano seta, frutta meridionale e molte altre merci. Cos\u00ec alla fine del Novecento l'economia del paese si svilupp\u00f2 molto e la popolazione raggiunse 12\u00a0000 abitanti.\nKopriv\u0161tica fu nominata citt\u00e0 per la prima volta nel 1873. In quel tempo c'erano gi\u00e0 alcune farmacie e tre medici, laureati a Vienna e Atene. Per mettere in rilievo la sua prosperit\u00e0 gli abitanti ricchi costruivano case sempre pi\u00f9 belle. Cos\u00ec apparvero i primi modelli dell'architettura del Risorgimento di Kopriv\u0161tica.\nNel 1810 fu inaugurata la prima scuola elementare in un convento. Nel 1846 Najden Gerov fond\u00f2 la prima scuola di classi nella Bulgaria. Nel 1850 apr\u00ec le sue porte anche la scuola femminile. Nel 1869 Vasil Levski form\u00f2 il comitato di rivoluzione.\nKopriv\u0161tica \u00e8 citt\u00e0 natale di molti dei precursori e dei dirigenti spirituali del risorgimento bulgaro. Il 20 aprile 1876 qui fu sparato il primo piombo contro il nemico ottomano segnando l'inizio dell'Insurrezione di aprile (in bulgaro \u0410\u043f\u0440\u0438\u043b\u0441\u043a\u043e \u0432\u044a\u0441\u0442\u0430\u043d\u0438\u0435, \"Aprilsko v\u0103stanie\") che port\u00f2 alla liberazione della Bulgaria.\nArchitettura.\nKopriv\u0161tica \u00e8 ricca di monumenti di architettura del Risorgimento bulgaro (XVIII-XIX secolo). Nella citt\u00e0, che conserva il suo aspetto originale, sono presenti numerose antiche case in pietra e legno con grandi balconi, fontane di pietra, ponti ad archi, vie acciottolate, alti muri in pietra e chiese. I monumenti storico-architettonici dell'epoca del Risorgimento Bulgaro sono 388, 15 dei quali sono di importanza nazionale.\nMusei.\nCasa-museo di Oslekov.\nLa Casa-museo di Oslekov ospita un museo etnografico.\nLa casa di Oslekov (in bulgaro \u041e\u0441\u043b\u0435\u043a\u043e\u0432\u0430 \u043a\u044a\u0449\u0430, \"Oslekova k\u0103\u0161ta\") fu costruita nel 1856 per Nen\u010do Nikolov Oslekov da un capo mastro della citt\u00e0 di Samokov e segue lo stile dell'architettura di Plovdiv. Si trova in uno stretto cortile ed \u00e8 composta da un'alta cantina, un pianterreno e un piano.\nLa casa \u00e8 asimmetrica ed attrae con le sue pitture murali ed il magnifico intaglio in legno. Ci sono tre colonne di cedro del Libano su cui poggia il secondo piano. Le stanze sono tinteggiate in diversi colori. Tra gli oggetti possono essere ammirati gioielli femminili, collezioni di calze lavorate a maglia e pizzi lavorati.\nLa casa di Oslekov \u00e8 di importante rilievo anche dal punto di vista storico. Nen\u010do Oslekov fu un commerciante. Prima di occuparsi del commercio in tessuti riscuoteva le tasse del bestiame chiamate \"beglica\". In quel periodo i suoi beni e la sua condizione sociale miglioravano ma nonostante questo decise di prendere parte alle lotte di liberazione nazionale. Nel salone della sua casa furono prodotti gli abiti dei ribelli. Dopo la disfatta dell'Insurrezione di aprile Oslekov fu catturato e impiccato a Plovdiv il 27 giugno 1876.\nCasa-museo di Ljutov.\nLa Casa-museo di Ljutov (in bulgaro \u041b\u044e\u0442\u043e\u0432\u0430 \u043a\u044a\u0449\u0430, \"Ljutova k\u0103\u0161ta\") fu costruita da capimastri di Plovdiv nel 1854 per Stefan Topalov. La casa rappresenta l'ultima fase dello sviluppo dell'architettura del risorgimento di Kopriv\u0161tica. Fa ammirare per la sua ricca architettura interiore ed inferiore, e la gronda sulla quale \u00e8 scritta la data della sua costruzione. I soffitti sono composti da geometrici ornamenti in legno. La decorazione pittorica contiene ceste di fiori, paesaggi di Costantinopoli, Venezia, Cairo ed Alessandria. In mezzo al salone centrale c'\u00e8 una fontana originale che rinfrescava la casa con acqua di rosa. Nella parte iniziale ci fu uno strato di pittura pi\u00f9 antico, rimasto probabilmente dall'epoca della costruzione della casa; dopo c'\u00e8 un altro strato, visibile ancora oggi.\nNel 1906 la casa fu comprata dal mercante Petko Ljutov (in bulgaro \u041f\u0435\u0442\u043a\u043e \u041b\u044e\u0442\u043e\u0432) dal quale deriva il nome attuale.\nNel pianterreno c'\u00e8 una costante mostra di tappeti e una collezione di feltri moderni \u2013 passatoi di lana che si usavano anche per dormire e si facevano in casa attraverso vari modi di .\nCasa-museo di Kable\u0161kov.\nLa casa fu costruita nel 1845 da Gen\u010do Mladenov e segue l'architettura delle case della citt\u00e0 di Plovdiv. \u00c8 casa natale del rivoluzionario Todor Kable\u0161kov.\nTutto l'edificio \u00e8 simmetrico, organizzato intorno al grande salone rotondo disposto al centro della casa. Ci sono tre facciate simmetriche con logge semicircolari. Il capo mastro \u00e8 anche autore di tutto l'arredamento interiore: le scale, i soffitti, gli armadietti, le porte, i colori. \u00c8 molto particolare il grande sole in legno che sta nell'ampio salone al secondo piano.\nIl primo piano rispecchia l'autentico ambiente di vita della famiglia di Ljul\u010do Kable\u0161kov. Qui si trovano le stanze delle donne, la cucina, il soggiorno, la stanza di Todor Kable\u0161kov. Il secondo piano \u00e8 diviso in due parti. La prima parte rappresenta la vita e l'attivit\u00e0 rivoluzionaria di Kable\u0161kov e la seconda la preparazione, lo svolgimento e lo scoppio dell'Insurrezione di aprile. Nel museo si trovano i libri di Kable\u0161kov, i suoi due fucili, le armi dei rivoluzionari.\nCasa-museo di Dim\u010do Debeljanov.\nFu costruita nel 1830 ed \u00e8 casa natale del poeta Dim\u010do Debeljanov. Ha due piani e una grande veranda (in bulgaro: \u0447\u0435\u0440\u0434\u0430\u043a, \"\u010derdak\").\nLa casa corrisponde alla seconda fase di costruzione nella citt\u00e0, il cosiddetto tipo di case \u201cdella corporazione artigiana\u201d, e si distingue dal basso soffitto del primo piano. Ha conservato la sua autenticit\u00e0. Tra gli oggetti esposti si possono vedere la culla del poeta, la piccola valigia con la quale ha portato i suoi libri al fronte della prima guerra mondiale, manoscritti, foto, diverse edizioni delle sue opere.\nCasa-museo di Georgi Benkovski.\nLa casa fu costruita nel 1831 da capo mastri locali seguendo il tipo di case \u201cdella corporazione artigiana\u201d - due piani e una grande veranda. Qui \u00e8 nato il capo dell'Insurrezione di aprile, il rivoluzionario Georgi Benkovski.\nTra gli oggetti pi\u00f9 interessanti \u00e8 anche il fucile originale del voivoda con il quale combatt\u00e9 contro gli ottomani durante l'Insurrezione di aprile.\nCasa-museo di Ljuben Karavelov.\nLa casa si trova vicino al fiume Topolnica. \u00c8 composta da tre edifici, costruiti in 25 anni. Qui sono nate e cresciute due delle persone pi\u00f9 celebri della vita culturale e politica della Bulgaria prima e dopo la Liberazione: Ljuben Karavelov \u2013 pubblicista, rivoluzionario e scrittore, e suo fratello Petko Karavelov \u2013 primo ministro, ministro delle finanze, uno dei padri della Bulgaria moderna.\nLa casa \u00e8 monumento nazionale dell'architettura e fu costruita da capo mastri locali in tre fasi. Le pi\u00f9 antiche sono la \u201ccasa invernale\u201d, costruita nel 1810 e \u201cl'edificio economico\u201d del 1820. La pi\u00f9 nuova \u00e8 la \u201ccasa estiva\u201d costruita nel 1835 ed \u00e8 interessante per la facciata leggermente sporgente sopra la via. Gli oggetti esposti rappresentano la vita e l'opera di Petko Karavelov.\nNel cortile si trova il vecchio pero, piantato dallo scrittore nel 1854 e dichiarato monumento della natura. Tra i campioni del museo il posto centrale \u00e8 occupato dalla macchina da scrivere di Ljuben Karavelov con cui scriveva la rivista \u201cConoscenza\u201d (in bulgaro \u0417\u043d\u0430\u043d\u0438\u0435, \"Znanie\") e il giornale \u201cBandiera\u201d (in bulgaro \u0417\u043d\u0430\u043c\u0435, \"Zname\"). Dopo la liberazione con la stessa macchina da scrivere fu scritta anche la prima costituzione della Bulgaria.\nMonumenti e luoghi d'interesse.\nMausoleo di Aprilci.\nIl mausoleo di Aprilci \u00e8 il simbolo della citt\u00e0 ed \u00e8 dedicato alle vittime dell'Insurrezione di aprile. Si trova al centro della citt\u00e0, in piazza \u201c20 aprile\u201d. Fu costruito nel periodo 1926 \u2013 1928 da tagliapietre locali. La costruzione fu finanziata dal benefattore della citt\u00e0 Nen\u010do Paleev.\nIl mausoleo \u00e8 un monumento piramidale a cupola, di due piani. Al primo piano si trova l'ossario e al secondo piano c'\u00e8 una piccola cappella sopra la quale sta una lastra incassata nel muro dove \u00e8 scritto \u201cPer l'insurrezione di aprile 1876 dalla quale \u00e8 spuntata l'alba della libert\u00e0 bulgara. Costruito da Nen\u010do Paleev \u2013 1926\u201d.\nMonumento a Georgi Benkovski.\n\u00c8 il monumento pi\u00f9 alto nella citt\u00e0. La scultura di 11 metri rappresenta Benkovski su un cavallo al galoppo sotto il quale ci sono cinque morene \u2013 simbolo dei secoli di giogo. Alla base sono incavate le parole di Benkovski: \u201cAlzatevi, schiavi! Io non voglio il giogo!\u201d. Sembra che la scultura esca dalla roccia.\nMonumento di Todor Kable\u0161kov.\nIl monumento all'organizzatore e capo dell'Insurrezione di aprile a Kopriv\u0161tica si trova vicino alla sua casa natale, oggi museo. La scultura \u00e8 alta 2,9 metri.\nMonumento al \"primo fucile\".\nFu creato nel 1928 ed \u00e8 un blocco di granito rettangolare. In mezzo al blocco \u00e8 inserito un bronzo con bassorilievo che rappresenta un insorto di Kopriv\u0161tica con un fucile in mano, sullo sfondo di una campana barcollante. Sui due lati del bassorilievo \u00e8 incavato il testo: \u201cVoi, i sette: Georgi Tihanek, Velio l'Orfano, Georgi il Tagliapietre, Velio Mir\u010dev, Nedeljo Tihanek, Ivan Furnad\u017eiata, Ilja Nen\u010dov \u2013 voi avete sparato qui, in questo posto, il primo piombo contro l'oppressore cinquesecolare e avete portato la corona della gloria combattiva per la liberazione. La patria vi esalter\u00e0 per sempre\u201d.\nIl monumento si trova nel posto dove il primo sparo diede l'inizio dell'Insurrezione di aprile, lo sparo col quale Georgi Tihanek uccise lo zaptie Kara Hiusein il 20 aprile 1876.\nMonumento alla Madre.\nUno dei monumenti pi\u00f9 belli nella Bulgaria, il monumento alla Madre fu creato nel 1934, tre anni dopo il trasferimento dei resti mortali del poeta Dim\u010do Debeljanov. \u00c8 fatto di pietra della citt\u00e0 di Aitos e rappresenta una donna anziana (la madre del poeta) sedutasi sulla soglia del portone, immersa in profondo dolore, che sta aspettando il ritorno di suo figlio. Sulla porta sono incavate le strofe del poeta: \u201c... e in calmo rapimento aspetta lei che venga suo figlio...\u201d\nNel 1969 una copia del monumento fu messa sulla sua tomba, nel cortile della chiesa Santa Madonna, e l'originale si trova nel cortile della casa natale del poeta.\nArchitetture religiose.\nNotevoli monumenti dell'architettura sono anche le due chiese di Kopriv\u0161tica\u2013 San Nicola e L'assunzione.\nChiesa di San Nicola.\nIl tempio fu costruito nel periodo 1842-1844 grazie alle generose donazioni delle corporazioni di artigiani e delle ricche famiglie di Kopriv\u0161tica. Gli angoli sono murati di pietre sgrossate per ottenere maggiore stabilit\u00e0 costruttiva. Le mura sono fatte in blocchi di pietra grigia con pezzi brillanti. L'iconostasi della chiesa \u00e8 composta di cornici in legno dentro le quali sono poste le icone. Il pavimento \u00e8 coperto di lastre di pietra bianca, ordinate dall'isola di Marmara.\nChiesa dell'Assunzione.\nLa chiesa fu costruita nel 1817 al posto di un antico tempio, incendiato e distrutto dai briganti ottomani. Una leggenda dice che la chiesa sarebbe stata costruita in 11 giorni. \u00c8 bassa e colorata come una casa per non attirare l'attenzione. L'iconostasi fu ultimata nel 1821 e contiene scene bibliche, motivi vegetali, uccelli ed animali. Le icone furono dipinte da Zaharij Zograf, uno dei pi\u00f9 famosi pittori bulgari. Nel cortile della chiesa si trovano le tombe di alcuni celebri abitanti di Kopriv\u0161tica \u2013 Todor Kable\u0161kov, Dim\u010do Debeljanov, Nen\u010do Palaveev.\nPonti ad archi.\nParticolarmente interessanti per la loro unica architettura sono i numerosi ponti ad archi. \u00c8 dominante l'arco dei parapetti e degli archi dei ponti. Sulla pietra dei parapetti sono scritti l'anno della creazione e il nome del creatore.\nI ponti pi\u00f9 famosi sono:\nCultura.\nDal 1965 ogni cinque anni a Kopriv\u0161tica si svolge la festa di folclore, visitata da molti turisti da tutte le parti della Bulgaria e dall'estero.\nUn altro avvenimento culturale \u00e8 la ricostruzione dell'Insurrezione di aprile che si presenta il 1\u00ba maggio di ogni anno.\nTurismo.\nIl turismo \u00e8 il settore principale dell'economia di Kopriv\u0161tica.\nKopriv\u0161tica ha una lunga storia e un ricco patrimonio culturale. I servizi turistici sono rappresentati dalle sei case-musei, le due chiese, una galleria d'arte, negozi di souvenir, numerosi piccoli alberghi di famiglia e ristoranti in stile folcloristico, un centro ecologico per bambini, \u201csentiero della salute\u201d (itinerario ecologico leggero), undici itinerari pedonali, un moderno centro con diverse sale di conferenza ed eventi di attrazione del calendario culturale, organizzati per i visitatori della citt\u00e0.\nIl centro turistico.\nIl centro turistico \u201cBogdan\u201d \u00e8 creato nel 2006 e si trova lungo il corso principale della citt\u00e0, di fronte al centro amministrativo. Qui i turisti possono trovare le informazioni necessarie per il loro soggiorno.\nItinerari nei dintorni di Kopriv\u0161tica.\nIntorno alla citt\u00e0 ci sono prati e boschi di conifere e faggete, attraversati da numerosi sentieri. Spesso gli itinerari portano alle strade carreggiabili, che qui sono parecchie, e per questo sono adatte al turismo in bicicletta.\nSentiero della salute.\nL'itinerario comincia dal pendio che si trova all'inizio dei prati in localit\u00e0 \u201cVojvodenec\u201d (in bulgaro \u0412\u043e\u0439\u0432\u043e\u0434\u0435\u043d\u0435\u0446), dove si svolge la festa nazionale di folclore. \u00c8 molto leggero e ben marcato. Lungo l'itinerario ci sono molti impianti sportivi\u00a0\u2013 sbarre, anelli, ecc. Cos\u00ec il percorso pu\u00f2 essere usato non solo per passeggiate, ma anche per lo sport. Dal lato destro del sentiero \u00e8 il bosco e a sinistra ci sono vasti prati. Il terreno \u00e8 piano, ci sono cartelli che indicano la strada e i possibili esercizi sportivi.\nSe l'itinerario si usa per passeggiare, senza l'attivit\u00e0 sportiva, il passaggio dura poco pi\u00f9 di un'ora se si cammina tranquillamente.\nTumuli traci.\nLa prima parte dell'itinerario \u00e8 salita, mentre la seconda parte \u00e8 discesa attraverso una pineta.\nComincia dalla fine della citt\u00e0, dall'uscita per Plovdiv. La strada attraversa una zona di alberghi e una cascina e porta ai piedi di un pendio ripido. Ci sono cartelli e marcature colorate. Si continua sul pendio attraversando una pineta dopo la quale sulla sinistra si vede la cappella del Santo Salvatore. Dopo un'altra salita si arriva a un grande prato da dove si vede Kopriv\u0161tica. Da qui ci sono due sentieri che portano ai tumuli traci, che si trovano in una pineta e sono segnati con una lastra di pietra. Il sentiero di ritorno \u00e8 leggero e porta all'altra estremit\u00e0 di Kopriv\u0161tica.\nSe si cammina con calma il passaggio dura circa un'ora e mezza.\nItinerari vicino a Kopriv\u0161tica.\nA distanza di 20\u201330\u00a0km da Kopriv\u0161tica ci sono diversi e interessanti posti da visitare, alcuni dei quali sono:"}
{"id": "2112462", "revid": "767487", "url": "https://it.wikipedia.org/wiki?curid=2112462", "title": "Philogelos", "text": "Philogelos (, \"amante del riso\") \u00e8 una raccolta di brevi raccontini, facezie e motti di spirito; il numero di tali storielle varia a seconda delle edizioni (vedi \"infra\").\nDescrizione.\nLe storielle hanno per protagonisti personaggi \"tipici\": l'intellettuale pedante e sciocco (in greco \"\u03c3\u03c7\u03bf\u03bb\u03b1\u03c3\u03c4\u03b9\u03ba\u03cc\u03c2\" = \"laureato\" o anche \"professore\"), l'avaro, il buontempone, lo scorbutico intrattabile, l'inetto, il vile, il pigro, l'invidioso, l'affamato, quello con l'alito cattivo, il misogino, gli abitanti di particolari citt\u00e0 note per la stupidit\u00e0 dei cittadini: Abdera, Sidone e Cuma.\nEsse sono raggruppate per categorie, soprattutto in base al \"tipo\" dei protagonisti.\nL'edizione pi\u00f9 completa riporta 265 storie, generalmente di quattro o cinque righe.\nStoria dell'opera.\nL'opera \u00e8 stata tradizionalmente attribuita a due autori distinti: Ierocle (filosofo alessandrino del V secolo d.C.) e Filagrio (un grammatico o un sofista della tarda antichit\u00e0).\nAlcuni studiosi moderni hanno vanamente tentato di attribuire le storie o gruppi di esse all'uno o all'altro dei supposti autori.\nNumerosi indizi lessicali, sociali e culturali collocherebbero l'opera tra il V e il VI secolo d.C. anche se la presenza di chiari latinismi e costrutti grammaticali molto tardi propenderebbero per una datazione molto pi\u00f9 tarda (tra il IX e il X secolo d.C.). Il testo pervenutoci potrebbe quindi essere la risultante di un secolare processo di stratificazione iniziato anticamente e conclusosi solo in epoca tarda."}
{"id": "2112472", "revid": "339392", "url": "https://it.wikipedia.org/wiki?curid=2112472", "title": "Centro Italia", "text": ""}
{"id": "2112475", "revid": "125180168", "url": "https://it.wikipedia.org/wiki?curid=2112475", "title": "Era de maggio", "text": "Era de maggio \u00e8 una canzone in lingua napoletana, basata sui versi di una poesia del 1885 di Salvatore Di Giacomo e messa in musica da Mario Pasquale Costa.\nI versi sono quelli di una canzone d'amore. Nella prima parte viene narrato l'addio, durante il mese di maggio, tra due amanti, i quali si ripromettono di ritrovarsi negli stessi luoghi, ancora a maggio, per rinnovare il loro amore. La seconda parte della canzone \u00e8 incentrata sul nuovo incontro tra i due.\nEsecuzioni.\nSegue un elenco parziale, in ordine alfabetico, degli artisti che hanno cantato \"Era de maggio\": "}
{"id": "2112485", "revid": "1745361", "url": "https://it.wikipedia.org/wiki?curid=2112485", "title": "Nord-Est", "text": ""}
{"id": "2112492", "revid": "1318658", "url": "https://it.wikipedia.org/wiki?curid=2112492", "title": "Ga\u00eet\u00e9 (metropolitana di Parigi)", "text": "Ga\u00eet\u00e9 \u00e8 una stazione della linea 13 della metropolitana di Parigi ed \u00e8 ubicata nel XIV \"arrondissement\" di Parigi.\nLa stazione.\nLa stazione \u00e8 stata inaugurata nel 1937.\nIl nome \u00e8 mutuato dalla \"rue de la Ga\u00eet\u00e9\" che era una strada sterrata nel 1730. Il toponimo proviene dal fatto che vi si erano concentrati ristoranti e teatri facendo cos\u00ec di questa strada il centro della vita mondana del tempo."}
{"id": "2112497", "revid": "1719392", "url": "https://it.wikipedia.org/wiki?curid=2112497", "title": "2C-B", "text": "La 2C-B (o 4-bromo-2,5-dimetossi-feniletilamina) \u00e8 una sostanza psicoattiva appartenente alla famiglia delle feniletilammine 2C, con effetti di tipo prevalentemente psichedelico o entactogeno (a seconda dei dosaggi). Negli anni '80 venne commercializzata come farmaco afrodisiaco ed utilizzata in ambito psichiatrico come adiuvante della terapia psicologica. Attualmente \u00e8 quasi ovunque una sostanza controllata e vietata a causa dei suoi effetti psicoattivi. La 2C-B si ritrova sotto forma di compresse e, a volte, in polvere con una purezza generalmente elevata che viene solitamente assunta per via orale e talvolta inalata (sniffata).\nVenne descritta per la prima volta nel libro \"PiHKAL (Phenethylamines I Have Known And Loved)\" dello studioso Alexander Shulgin, che la sintetizz\u00f2 nel 1974.\nStoria.\nLa 2C-B fu sintetizzata dalla 2,5-dimetossibenzaldeide da Alexander Shulgin nel 1974. Nei primi momenti venne utilizzata nelle comunit\u00e0 psichiatriche come adiuvante della terapia psicologica perch\u00e9 a bassi dosaggi non presenta effetti psichedelici ma incrementa la capacit\u00e0 di autoanalisi emotiva, l'introspezione e permette di instaurare un migliore rapporto paziente-terapeuta. \u00c8 considerata uno dei migliori farmaci per questo scopo, per via della sua breve durata e la relativa assenza di effetti collaterali (attualmente l'MDMA \u00e8 in sperimentazione per gli stessi scopi, specie come adiuvante della terapia psicologica nel trattamento del disturbo post traumatico da stress). Diventando in breve popolare tra le comunit\u00e0 mediche, lasci\u00f2 l'ambito clinico diventando presto una popolare sostanza ricreativa utilizzata come sostituto dell'ecstasy o come psichedelico (a dosi pi\u00f9 alte di quelle terapeutiche). Si \u00e8 recentemente rilevato che alcune pasticche vendute come ecstasy erano in realt\u00e0 adulterate con 2C-B (in media 5 mg) per mimarne o potenziarne gli effetti. \nLa 2C-B venne anche commercializzata come afrodisiaco sotto il nome di \"Erox\", fabbricato dalla casa farmaceutica tedesca Drittewelle negli anni '70 e '80. Per diversi anni, fu venduta nei Paesi Bassi sotto il nome di \"Nexus\" sotto forma di pasticche predosate, fino a quando non venne aggiunta nella I Lista della cosiddetta Opium Law, diventando di fatto illegale. Non avendo mai causato incidenti, divennero in breve popolari i suoi analoghi come la 2C-I, la 2C-T-2 e la 2C-T-7, che in quel momento non erano illegali nei Paesi Bassi. In breve per\u00f2 anche queste nuove sostanze vennero presto aggiunte alle liste delle sostanze controllate, dopo un breve periodo di vendite. Dal 2 luglio 1995 sono considerati del tutto illegali.\nDa qualche decennio viene utilizzata da alcune trib\u00f9 sciamaniche del Sudafrica in sostituzione delle tradizionali erbe magiche, che per diverse cause scarseggiano e sono difficili da reperire, nel corso dei riti religiosi.\nViene utilizzata nella scena rave, comunemente confusa ed eventualmente venduta, come ecstasy (MDMA), data la sua similarit\u00e0 di effetti, talvolta pi\u00f9 distorsivi e prolungati, specie ai dosaggi pi\u00f9 elevati (alcune pastiglie vendute come ecstasy si \u00e8 scoperto in realt\u00e0 contenere 2C).\nFarmacologia.\nMeccanismo d'azione.\nIl meccanismo d'azione di questa sostanza non \u00e8 ancora stato del tutto delucidato. A differenza di molti altri allucinogeni, non \u00e8 un potente agonista del recettore 5HT2A, su cui sembra agire in realt\u00e0 come un agonista parziale a bassa efficacia. Ci\u00f2 suggerisce che gli effetti possano essere dovuti dall'attivazione della pathway metabolica della fosfolipasi D accoppiata a tale recettore o mediati dall'altro target su cui agisce che \u00e8 il recettore serotoninergico 5HT2C. Inoltre ricerche su ratti suggeriscono che incrementa i livelli di dopamina nel cervello.\nMetabolismo.\nIl metabolismo di tale composto appare avvenire essenzialmente per deamminazione ossidativa per azione degli enzimi MAO-A e MAO-B, seguita da metabolismi minori di demetilazione. Il metabolismo tra diverse specie sembra essere simile, tuttavia sono state osservate, negli umani, differenze individuali nella tossicit\u00e0 epatica del composto. \nLa coingestione di inibitori delle MAO pu\u00f2 causare un aumento della tossicit\u00e0, dei livelli plasmatici e dell'emivita del composto per inibizione dei suoi metabolismi degradativi.\nTossicit\u00e0.\nNel settembre 1998, il Journal of Analytical Toxicology riporta che esistono pochissimi dati riguardo alla farmacologia, al metabolismo e alla tossicit\u00e0 della 2C-B. In generale la tossicit\u00e0 e meccanismo d'azione delle feniletilammine \u00e8 molto eterogeneo e poco studiato, pur essendo delle diffuse sostanze d'abuso. Un case-report descrive il caso di uno psicologo che assunse accidentalmente 100 mg della sostanza senza riportare danni. Sono descritti in letteratura diversi casi di morte o ricovero dovuti a reazioni avverse a seguito dell'assunzione di feniletilammine della classe 2C, anche se spesso \u00e8 stata rilevata co-assunzione di altre sostanze, non \u00e8 stato possibile identificare con certezza la sostanza assunta o \u00e8 stato rilevato un dosaggio eccessivo.\nInterazioni.\nLa coassunzione con alcol genera effetti simili a quelli di un'ubriacatura. Gli inibitori delle MAO-B come la selegilina sembrano aumentare esponenzialmente gli effetti della sostanza, probabilmente per inibizione delle vie metaboliche degradative, per cui deve essere evitata la coassunzione di tali farmaci come gli inibitori delle MAO (utilizzato come antidepressivi), gli inibitori delle MAO-B (utilizzati nella terapia del parkinson)\nEffetti.\nLa dose comune per uso ricreativo di tipo psichedelico si aggira tra i 15 e i 25\u00a0mg, dove genera effetti essenzialmente nel campo visivo che vengono descritti come pi\u00f9 facilmente gestibili di quelli generati da altri psichedelici; dosaggi minori mancano in genere di questa componente apparendo accomunabili ad una bassa dose di MDMA senza per\u00f2 condividerne gli sgradevoli effetti di \"hangover\". Gli effetti della 2C-B includono:\nIn alcuni esperimenti condotti su animali, la somministrazione di basse dosi del composto \u00e8 risultata simile a bassi dosaggi di amfetamine (quindi stimolanti), rispetto alle quali per\u00f2 sembra agire con un meccanismo d'azione diverso.\n\"I seguenti effetti sono presenti nei soggetti che hanno assunto forti dosi di 2C-B\"\nGli effetti indesiderati possono includere diarrea, nausea, tremori e spasmi muscolari, mal di testa e bad trip specie a dosaggi molto alti accompagnati da ansia e panico; dosi maggiori di 30/40\u00a0mg generano forti allucinazioni che inducono tachicardia, ipertensione e ipertermia; alcuni soggetti riportano lieve irritabilit\u00e0 dopo l'uso. Questi effetti sono tuttavia generalmente lievi ed il 2C-B \u00e8 meglio tollerato di altri stupefacenti come l'ecstasy, di cui non possiede i pesanti effetti di down. Se combinato con l'alcol da effetti simili a quelli di una sbornia."}
{"id": "2112499", "revid": "56818", "url": "https://it.wikipedia.org/wiki?curid=2112499", "title": "Fascia renale", "text": ""}
