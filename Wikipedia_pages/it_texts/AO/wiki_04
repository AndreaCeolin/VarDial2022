{"id": "1992064", "revid": "767487", "url": "https://it.wikipedia.org/wiki?curid=1992064", "title": "Chris Potter (sassofonista)", "text": "Biografia.\nNato a Chicago (Illinois), Potter ha passato gran parte della sua infanzia a Columbia, nella Carolina del Sud dove sua madre insegnava psicologia alla South Carolina University.\nManifest\u00f2 un precoce interesse verso la musica e divenne presto un vero e proprio bambino prodigio, padroneggiando diversi strumenti tra cui la chitarra e il pianoforte, fino a giungere, verso i dieci anni d'et\u00e0, al sax, contralto prima, tenore poi.\nChris Potter inizi\u00f2 la sua esperienza in ambito jazz professionale all'et\u00e0 di soli 13 anni, conquistando subito un certo devoto seguito a livello locale. All'et\u00e0 di 18 anni s\u00ec trasfer\u00ec a New York per frequentare il college, prima alla New School University, quindi alla Manhattan School Of Music, dove ebbe come insegnante il pianista Kenny Werner, col quale stabil\u00ec una duratura amicizia, culminata con la registrazione, nel 1994, di un album in duo.\nNello stesso periodo entr\u00f2 nuovamente in contatto con il grande trombettista Red Rodney, con cui aveva gi\u00e0 suonato durante un festival jazz a Columbia. Quelli passati tra le file della band di Rodney furono quattro anni importanti per Chris Potter, che gli permisero di affinare le sue abilit\u00e0 a fianco di un gigante del bebop, fino a poco tempo prima della scomparsa dello stesso Rodney, nel 1994.\nDopo la laurea presso la Manhattan School Of Music, nel 1993, Potter inizi\u00f2 una lunga serie di collaborazioni per musicisti del calibro di (oltre ai gi\u00e0 citati Kenny Werner e Red Rodney): Patricia Barber, Marian McPartland, Mingus Big Band, Paul Motian, Ray Brown, Jim Hall, James Moody, Dave Douglas, Joe Lovano, Wayne Krantz, Mike Mainieri, Steve Swallow, Steely Dan, Dave Holland, Joanne Brackeen, e altri, oltre che incidere album a suo nome.\nNel 1998 il suo CD \"Vertigo\" (etichetta Concord Jazz) venne inserito tra i 10 migliori dischi jazz dell'anno sia dalla rivista Jazziz Magazine che dal New York Times. Venne candidato per un \"Grammy Award for Best Jazz Instrumental Solo\" (premio Grammy come miglior assolo jazz strumentale) per la sua performance nel disco \"Pink Elephant Magic\" di Joanne Brackeen. Nel 2000, \u00e8 stato il pi\u00f9 giovane artista a ricevere il Premio Jazzpar, uno dei pi\u00f9 prestigiosi riconoscimenti mondiali in ambito jazz, conferito in Danimarca da una giuria internazionale di esperti del settore.\nChris Potter viene considerato, grazie alle sue eccellenti abilit\u00e0 tecniche, alla versatilit\u00e0 con cui affronta diverse situazioni musicali, e al suo temperamento sperimentale e innovativo, come uno dei migliori sassofonisti jazz viventi. Attualmente calca le scene jazz mondiali principalmente con la sua band chiamata \"Underground\" (titolo del corrispondente progetto discografico, pubblicato nel 2006), ma anche come \"side man\" per artisti come Pat Metheny con il quartetto Unity Band, Dave Holland Herbie Hancock e altri.\nSetup.\nPotter suona prevalentemente il sax tenore e soprano. Possiede diversi strumenti: al tenore un Selmer Super Balanced Action matricola 54### (modello transitional) appartenuto a Michael Brecker ed un Selmer Mark VI matricola 96xxx, con imboccatura Otto link Florida STM Double Ring e Florida No USA, ance Rico/D'Addario 3 Medium unfiled.\nSuona poi un sax soprano Selmer Mark VI con imboccature artigianali di Johannes Gerber, un sax contralto Selmer Mark VI con becco Brilhart Tonalin (o Aaron Drake \"Charlie Parker\", come nelle recenti apparazioni con l'Axis Saxophone Quartet), e un vecchio clarinetto basso, sempre Selmer, degli anni '20, con becco Bundy. \nAttualmente risiede a New York, con sua moglie e suo figlio."}
{"id": "1992068", "revid": "1305772", "url": "https://it.wikipedia.org/wiki?curid=1992068", "title": "Un caso pietoso", "text": "Un caso pietoso (\"A Painful Case\"), pubblicato in alcune edizioni come Un increscioso incidente, \u00e8 un racconto breve scritto da James Joyce e pubblicato nel 1914. \u00c8 l'undicesimo racconto della collezione intitolata \"Gente di Dublino\".\nTrama.\nJames Duffy \u00e8 un bancario di mezza et\u00e0, fissato per l'ordine e la pulizia, che vive da solo nei sobborghi di Chapelizod. La sua vita \u00e8 caratterizzata da una routine che segue meticolosamente e da scarsissimi contatti sociali. Appassionato di concerti di musica classica, ad uno di questi conosce Emily Sinico, una donna sposata e con una figlia. Il signor Duffy, che solitamente rimane deluso dalle altre persone, scopre invece che si tratta di una donna intelligente e sensibile. Grazie alla completa indifferenza di Mr. Sinico riguardo a sua moglie, i due cominciano ad incontrarsi, parlando di musica e dei loro interessi culturali. Mr. Duffy crede di aver incontrato una persona che potrebbe riscattarlo dalla solitudine e dell'angoscia dell'esistenza, e decide di aprirsi e di parlare con lei di argomenti personali. Tuttavia, una sera la signora Sinico rivela a Duffy la sua infatuazione romantica per lui: da quel momento lui rifiuta di vederla, sostenendo che qualsiasi legame affettivo sia solamente fonte di dolore. Trascorrono quattro anni e la vita di Mr. Duffy \u00e8 tornata alla solita routine. Una sera, mentre sta cenando in una locanda, legge sul giornale che Mrs. Sinico \u00e8 morta travolta da un treno, forse suicida. Dopo la rottura della loro relazione, infatti, lei si era data all'alcol, degradandosi sempre di pi\u00f9. Mr. Duffy inizialmente \u00e8 disgustato dalla notizia, perch\u00e9 significa che lui aveva consegnato i suoi segreti a una donna di cos\u00ec basso profilo morale; ma in seguito si rende conto di aver abbandonato Mrs. Sinico al suo tragico destino. Passeggiando per il parco, inizia a comprendere come la rigidit\u00e0 della sua vita non solo abbia portato alla rovina un'altra persona, ma lo ha anche condannato ad una \"paralisi\" esistenziale. Immerso nel silenzio della notte, comprende finalmente di essere solo."}
{"id": "1992069", "revid": "709565", "url": "https://it.wikipedia.org/wiki?curid=1992069", "title": "Discografia degli Ensiferum", "text": "Questa voce contiene l'elenco della discografia della band folk viking metal Ensiferum"}
{"id": "1992070", "revid": "1605525", "url": "https://it.wikipedia.org/wiki?curid=1992070", "title": "La grazia (James Joyce)", "text": "La grazia (\"Grace\") \u00e8 un racconto breve scritto da James Joyce e pubblicato nel 1914. \u00c8 il quattordicesimo racconto della collezione intitolata \"Gente di Dublino\".\nTrama.\nLa storia inizia con un uomo che, dopo aver bevuto pesantemente, \u00e8 caduto gi\u00f9 per le scale di un pub ed ha perso i sensi. Un suo amico, il signor Power, lo trova l\u00ec, gli rivela di chiamarsi Tom Kernan e lo riporta a casa da sua moglie. Kernan \u00e8 un venditore che un tempo possedeva un fascino e bei modi, poi \u00e8 caduto nell'alcolismo. Una ferita alla lingua causata dalla caduta costringe Kernan a letto. Due giorni dopo, viene visitato dai suoi amici Power, M'Coy e Cunningham. Gli amici hanno architettato un piano per far assistere Kernan ad un ritiro spirituale con loro. I quattro discutono per un po' di alcune questioni e poi parlano di religione. Gli amici parlano di un ritiro confessionale in una chiesa di gesuiti, poi invitano anche Kernan, al quale l'idea non va subito a genio. La conversazione dimostra una conoscenza superficiale della fede, e gli amici fanno molti errori comici sulla storia della Chiesa. La scena si sposta alla Chiesa dei gesuiti in Gardiner Street, dove tutti stanno ascoltando il sermone di un prete. Oltrech\u00e9 superficialit\u00e0, il prete rivela nel suo discorso il lassismo morale tipico d'ogni gesuita: nella sua predicazione dal pulpito egli ribadisce, infatti, la possibilit\u00e0 di salvazione anche per i peccatori. La fede subisce quindi una svalutazione totale nel discorso del gesuita, ridotta a merce \"popolare\", accessibile a tutti. Come la salvazione, cos\u00ec pure la Grazia viene degradata, dimodoch\u00e9 anche l'alcolizzato pi\u00f9 accanito pu\u00f2 dire di credere."}
{"id": "1992074", "revid": "1605525", "url": "https://it.wikipedia.org/wiki?curid=1992074", "title": "Il giorno dell'edera", "text": "Il giorno dell'edera (\"Ivy Day in the Committee Room\") \u00e8 un racconto breve scritto da James Joyce e pubblicato nel 1914. \u00c8 il dodicesimo racconto della collezione intitolata \"Gente di Dublino\".\nTrama.\nIn uno stabile diroccato ed abbandonato, durante un incessante e battente diluvio, gli incaricati di raccogliere i voti dell'elettorato a favore del candidato nazionalista Richard Tierney per le elezioni comunali si stanno riparando il pi\u00f9 possibile dal freddo, in attesa di tornare a lavorare. Hanno organizzato un fal\u00f2 con del cartone e inizialmente sono solo in due, Mat O'Connor e Jack. I due discutono quando ad uno ad uno entrano dalla porta tutti gli altri collaboratori. Il gruppo \u00e8 tutto riunito l\u00ec, sia quelli di un partito che quelli dell'altro, e si scambiano informazioni su come vanno gli affari mentre sorseggiano della birra alla luce della fiamma.\nParlano di tutte le persone a cui sono riusciti a strappare la promessa del voto e dell'imminente arrivo in Irlanda del re inglese Edoardo VII. Alcuni considerano l'evento di per s\u00e9 innocuo, mentre altri sono convinti che il suo arrivo potrebbe causare non pochi problemi in citt\u00e0 per via delle manifestazioni nazionalistiche. Il racconto si conclude con la recitazione da parte di Hynes, uno degli incaricati, di una poesia in onore del patriota irlandese Charles Stewart Parnell, morto per gli ideali di libert\u00e0 in cui credeva."}
{"id": "1992079", "revid": "111970147", "url": "https://it.wikipedia.org/wiki?curid=1992079", "title": "Magistrato (Repubblica di Venezia)", "text": "Nell'antica Repubblica di Venezia il termine Magistrato oltre a designare con il generico significato gli uffici pubblici ed i loro titolari, designava nello specifico alcune magistrature dello Stato di particolare importanza.\nElenco e caratteristiche dei Magistrati.\nGli uffici designati come \"Magistrato\" costituivano generalmente le principali branche dell'amministrazione statale e spesso operavano come un insieme coordinato di magistrature minori, che in tal modo potevano essere indicate con un nome collettivo. I magistrati, interamente formati da patrizi, si potevano quindi comporre di collegi di senatori, di funzionari di alto rango portanti il titolo di \"Savi\", o di altri funzionari con i generici titoli di \"Sopraprovveditori\", \"Provveditori\" o \"Deputati\" o con altre pi\u00f9 particolari denominazioni.\nPer l'uso invalso all'interno del sistema di governo della Repubblica di far ricoprire pi\u00f9 incarichi contemporaneamente ad un medesimo patrizio, all'interno dell'organizzazione statale, vigeva tra le magistrature una particolare gerarchia che consentisse di determinare in caso un patrizio si fosse trovato a dover partecipare nello stesso momento ai lavori di pi\u00f9 uffici, quale dovesse avere la priorit\u00e0. Si diceva pertanto \"magistrato che leva\" la magistratura che avesse avuto il potere di richiamare (\"levare\", cio\u00e8 \"togliere\") un patrizio da un altro ufficio per trasferirlo al proprio, mentre il \"magistrato che leva de leva\" era invece una magistratura ancora superiore che avesse potuto richiamare un patrizio da una \"magistratura de leva\".\nMagistrati amministrativi.\nNel corso del tempo vennero creati i seguenti organi di amministrazione:\nAltri Magistrati.\nCi si riferiva talvolta con il nome di Magistrato anche ad alcuni uffici giudiziari con funzione di tribunali:"}
{"id": "1992094", "revid": "1904508", "url": "https://it.wikipedia.org/wiki?curid=1992094", "title": "Luisa Maria del Belgio", "text": "Biografia.\nInfanzia.\nLuisa Maria fu la figlia primogenita del re dei belgi Leopoldo II e della regina Maria Enrichetta d'Asburgo-Lorena.\nI suoi nonni paterni erano il re Leopoldo I del Belgio e la regina Luisa, nata principessa d'Orl\u00e9ans; quelli materni erano il conte palatino d'Ungheria Giuseppe Antonio Giovanni d'Asburgo-Lorena e la duchessa Maria Dorotea di W\u00fcrttemberg.\nLa sua nascita fu seguita nel 1859 da quella del fratello Leopoldo, principe ereditario, nel 1864 da quella della sorella Stefania, futura arciduchessa d'Austria come consorte dell'arciduca Rodolfo d'Asburgo-Lorena e, nel 1872, da quella dell'ultima sorella, Clementina, che spos\u00f2 il principe Napoleone Vittorio Bonaparte.\nDopo la morte del piccolo duca di Brabante Leopoldo, avvenuta nel 1869 quando il ragazzo aveva dieci anni, la madre di Luisa Maria, la regina Maria Enrichetta, si ritir\u00f2 dalla corte per vivere nella citt\u00e0 termale di Spa, abbandonando il suo ruolo ufficiale.\nMatrimonio.\nGi\u00e0 all'et\u00e0 di 16 anni la mano della principessa era molto ambita; tra i suoi pretendenti vi erano Federico di Hohenzollern-Sigmaringen e Filippo di Sassonia-Coburgo-Kohary, figlio del principe Augusto di Sassonia-Coburgo-Kohary e della principessa Clementina d'Orl\u00e9ans.\nIl re, che non voleva un avvicinamento con la Prussia cos\u00ec presto dopo la guerra franco-prussiana, acconsent\u00ec al matrimonio tra sua figlia e Filippo di Sassonia-Coburgo-Kohary. I Sassonia-Coburgo Kohary erano anche molto ricchi grazie al matrimonio, nel 1816, tra il principe Ferdinando di Sassonia-Coburgo con Antonia Kohary, un'ereditiera ungherese. La regina stessa approv\u00f2 il matrimonio, in quanto la famiglia di Filippo viveva in Ungheria, suo paese di origine.\nLa coppia si spos\u00f2 il 4 febbraio 1875 a Bruxelles.\nEbbero due figli:\nNon fu un matrimonio felice: Filippo si dice fosse autoritario e Luisa Maria rispose al suo autoritarismo con uno stile di vita sontuoso che fece molto scalpore. Nel 1880 Maria Luisa sugger\u00ec il matrimonio tra la sorella Stefania e il principe ereditario Rodolfo d'Austria.\nScandalo e divorzio.\nNel 1895 Luisa Maria si innamor\u00f2 del marchese Geza Mattachich (1868-1923), figliastro di Oskar Keglevich, marchese di Buzin. Mattachich era tenente nel reggimento croato dell'esercito austriaco. Si incontrarono per la prima volta al Prater di Vienna.\nNel gennaio 1897 scandalizz\u00f2 la Corte di Vienna, lasciando definitivamente il marito, il principe Filippo, per Mattachich e prendendo la figlia con s\u00e9. Mattachich fu accusato di falsificazione, quando falsific\u00f2 la firma della cognata Stefania per acquistare dei gioielli. Nel 1898, il principe Filippo e Mattachich si sfidarono in un duello a Vienna, prima con le armi poi con le spade. Mattachich fu arrestato a Zagabria e incarcerato per quattro anni per falsificazione.\nIl matrimonio termin\u00f2 con un divorzio il 15 gennaio 1906.\nUltimi anni.\nDopo il divorzio, le spese stravaganti di Luisa Maria provocarono un aumento dei debiti della famiglia. Nel 1898 il principe Filippo dichiar\u00f2 la moglie pazza e convinse l'imperatore Francesco Giuseppe a rinchiuderla in un ospedale psichiatrico, mentre il marchese Mattachich si trovava in prigione. Una volta scarcerato, Mattachich la aiut\u00f2 a fuggire. I due vissero insieme a Parigi sino alla morte di lui."}
{"id": "1992098", "revid": "486946", "url": "https://it.wikipedia.org/wiki?curid=1992098", "title": "Centro Esperantista Romano &quot;Luigi e Carolina Minnaja&quot;", "text": ""}
{"id": "1992102", "revid": "599013", "url": "https://it.wikipedia.org/wiki?curid=1992102", "title": "Ludovico Federico di Wurttemberg", "text": ""}
{"id": "1992104", "revid": "1000783", "url": "https://it.wikipedia.org/wiki?curid=1992104", "title": "Giulio Federico di Wurttemberg", "text": ""}
{"id": "1992117", "revid": "767487", "url": "https://it.wikipedia.org/wiki?curid=1992117", "title": "Lost Without U", "text": "Lost Without U \u00e8 una ballata R&amp;B del cantautore Robin Thicke, secondo singolo estratto dal suo album \"The Evolution of Robin Thicke\".\nIl brano, dedicato alla moglie di Thicke, \u00e8 entrato direttamente alla n\u00b014 della classifica di \"Billboard Hot 100\", dimostrandosi uno dei maggiori successi del cantante. Nel febbraio 2007 \"Lost Without U\" ha raggiunto la posizione n\u00b01 della \"Billborad Hot R&amp;B/Hip-Hop Songs\", diventando il primo singolo numero uno per Robin Thicke, che diviene il primo cantante bianco a raggiungere la vetta della classifica. L'ultimo artista bianco a raggiungere la vetta della classifica fu George Michael con \"One More Try\", nel 1988.\nVideoclip.\nIl videoclip realizzato per il brano, vede la partecipazione della moglie di Thicke, Paula Patton ed \u00e8 dedicato al suo migliore amico Herve Romain. Il video mostra il cantante esiguire la canzone in varie location, in un elegante appartamento in cui seduto su una sedia suona la chitarra acustica, e semplicemente illuminato da un occhio di bue con indosso una t-shirt nera. Il video mostra il cantante ricordare i momenti intimi e felici con la sua amata, e tornando alla realt\u00e0 si ritrova nei luoghi che li hanno visti felici, sperando che un giorno il suo amore possa ritornare."}
{"id": "1992118", "revid": "1543377", "url": "https://it.wikipedia.org/wiki?curid=1992118", "title": "Luciano Marigo", "text": "Biografia.\nNato a Schio nel 1931, si laure\u00f2 all'Universit\u00e0 di Genova in Lettere, con una tesi su Clemente Rebora.\nIl suo libro \"Due giorni con Chiara\", ambientato sulle strade della Vicenza alla fine degli anni 70 gli permise di vincere il \"Premio Selezione Campiello\" : concorse anche al Premio Strega .\nMor\u00ec sul finire del 2017 per un infarto.\nAttivit\u00e0 giornalistica.\nScrisse racconti e saggi critici per: Avvenire, Il giornale di Vicenza, Il Sabato, Aevum, Sigma"}
{"id": "1992119", "revid": "1543377", "url": "https://it.wikipedia.org/wiki?curid=1992119", "title": "Simeis 147", "text": "Simeis 147 (nota anche come Sh2-240 o \"Nebulosa Spaghetti\") \u00e8 un celebre resto di supernova visibile nella costellazione del Toro, al confine con l'Auriga.\nLa nebulosa si presenta sotto forma di delicatissimi filamenti, pi\u00f9 densi nel lato sud-orientale e molto pi\u00f9 rarefatta in quello occidentale; sono stati creati da un'antica supernova esplosa a circa 1470\u00a0parsec (4800 anni luce) dal Sole, sul Braccio di Perseo. Se le misure di distanza sono corrette, l'oggetto avrebbe una dimensione reale di ben 160 anni luce. La supernova sarebbe esplosa circa 40.000 anni fa, lasciando verso l'angolo meridionale dell'oggetto una pulsar; la stella che ha originato quest'oggetto probabilmente era una membro dell'associazione Auriga OB1 ed era quindi legata all'ammasso aperto M36, dal quale sarebbe sfuggito prima di terminare il suo ciclo vitale.\nStime precedenti sulla sua distanza avevano fornito un valore di 800\u00a0parsec (circa 2600 anni luce), collocandolo cos\u00ec all'interno del Braccio di Orione.\nQuest'oggetto costituisce una vera sfida per gli astrofili: essendo una delle nebulose pi\u00f9 deboli del cielo, in un piccolo telescopio non si vede affatto, mentre pu\u00f2 iniziare ad intravedersi qualche sua parte in uno strumento di diametro molto grande. Le foto a lunga posa o il CCD possono invece rivelare quasi tutte le sue caratteristiche. La sua posizione in cielo \u00e8 invece molto facile da individuare, trovandosi infatti circa quattro gradi a sud-est della stella , o anche cinque gradi a nord della ."}
{"id": "1992120", "revid": "1996533", "url": "https://it.wikipedia.org/wiki?curid=1992120", "title": "Custodia di Terra Santa", "text": "La Custodia di Terra Santa (in latino: \"Custodia Terr\u00e6 Sanct\u00e6\") \u00e8 una provincia dell'ordine dei Frati Minori; essa comprende Israele, Palestina, Siria, Giordania, Libano, Cipro e Rodi, e inoltre alcuni conventi in Egitto, Italia, Stati Uniti d'America e Argentina. Ha sede presso il convento di San Salvatore a Gerusalemme. Il 168\u00ba Custode di Terra Santa \u00e8, dal 20 maggio 2016, padre Francesco Patton. Per motivi storici e pastorali, il Custode \u00e8 membro di diritto dell'Assemblea degli ordinari cattolici della Terra Santa.\nAl 2016 offrono il proprio servizio 259 religiosi provenienti da 40 Paesi.\nStoria.\nOrigini.\nL'origine della Custodia di Terra Santa risale al 1217, quando nel Capitolo generale di Pentecoste convocato dallo stesso san Francesco d'Assisi, l'ordine francescano da lui fondato fu suddiviso in province, tra cui appunto quella di Terra Santa: chiamata inizialmente \"Provincia d'Oltremare\" o \"di Siria\", essa si estendeva a tutte le regioni che gravitavano attorno al bacino del Mediterraneo, dall'Egitto fino alla Grecia ed oltre.\nIl primo gruppo di frati part\u00ec a seguito del Capitolo generale, sotto la guida di frate Elia da Cortona. Nel 1219 san Francesco stesso si imbarc\u00f2 da Ancona per visitare la provincia di Terra Santa. Il frate di Assisi prese parte alla Quinta crociata; lo sbarco in Egitto sul fronte della guerra per la conquista di Damietta, lo indusse ad ottenere il permesso dal delegato pontificio di incontrare, a suo rischio e pericolo, il sultano ayyubide al-Malik al-Kamil. L'incontro costituisce ancora oggi una della pagine pi\u00f9 importanti della storia dell'ordine francescano .\nNel 1220 Francesco fu per un breve periodo di tempo ad Acri, allora in mano cristiana. Non \u00e8 certo, per\u00f2, che egli abbia visitato i luoghi santi di Gerusalemme, che fu liberata solo per un breve periodo di tempo nel 1229, tre anni dopo la morte del santo. In quell'anno, grazie ad una tregua nella guerra tra musulmani e cristiani, i frati minori poterono stabilirsi presso la V Stazione della Via Dolorosa.\nNel 1291 Acri cadde sotto il dominio islamico, per restarvi fino alla conquista dei britannici, sette secoli dopo. I francescani furono costretti a ripiegare a Cipro, dove era la sede della provincia di Oriente, ma non persero mai i legami con Gerusalemme e i santuari palestinesi.\n, papa Giovanni XXII autorizz\u00f2 l'ordine francescano ad inviare ogni anno due suoi frati. I frati minori continuarono cos\u00ec ad essere presenti e ad esercitare ogni possibile forma di apostolato.\nRoberto d'Angi\u00f2 ed il definitivo ritorno.\nNel 1333 i frati riscattarono il Cenacolo, il luogo ove per la tradizione si svolse l'Ultima Cena, e presso di esso fondarono un convento. I musulmani, nello stesso anno, riconobbero i frati come officianti abituali della basilica del Santo Sepolcro.\nUn ruolo fondamentale fu esercitato dal re di Napoli Roberto d'Angi\u00f2, terziario francescano come la moglie Sancha d'Aragona, il quale concesse la somma richiesta dal Sultano di Egitto, attraverso la mediazione di frate Ruggero Garini, per assicurare ai francescani il diritto di vivere e svolgere le celebrazioni al Santo Sepolcro e di stabilirsi presso il Santo Cenacolo, come rappresentanti della Chiesa di Roma. I sovrani angioini ottennero anche di far erigere un convento sul monte Sion per dodici frati.\nPapa Clemente VI, con la bolla \"Gratias Agimus\" e \"Nuper Carissimae\" nel 1342, approv\u00f2 l'operato dei Reali di Napoli, riconoscendo ai frati il diritto di rappresentare la Chiesa di Roma, sancendo la Costituzione giuridica della \u201cCustodia di Terra Santa\u201d:\nNel 1391 furono uccisi Nicola Taveli\u0107 e altri tre francescani; canonizzati da Paolo VI sono considerati i Protomartiri della Custodia di Terra Santa.\nSiti supervisionati.\nI santuari affidati alla Custodia sono 82, tra cui:\nTra le principali attivit\u00e0 vi \u00e8 il coordinare e indirizzare l'accoglienza dei pellegrini che giungono in Terra Santa per visitare i luoghi sacri in cui vissero Ges\u00f9 e gli apostoli, oltre ad animare la vita dei frati.\nAltre attivit\u00e0.\nLe strutture della custodia includono lo Studium Biblicum Franciscanum di Gerusalemme (istituto accademico di scienze bibliche e archeologia), una casa editrice e il Christian Information Center di Gerusalemme.\nLa Custodia \u00e8 anche responsabile del conferimento della Croce per i pellegrini di Gerusalemme ai visitatori dei Luoghi Santi. Alla fine di ogni anno informa la Congregazione per l'evangelizzazione dei popoli dell'ammontare delle donazioni che ha ricevuto dai portatori della croce pellegrina.\nLe scuole Terra Sancta in Israele e Palestina e una in Giordania, Libano e Cipro sono una parte importante del lavoro della custodia. Tali scuole sono presenti a Nazareth (college), Betlemme (college per ragazzi, scuola secondaria per ragazze), Gerusalemme (scuola superiore per ragazzi, scuola secondaria per ragazze), Gerico, Jaffa (scuole separate per ragazzi e ragazze) e Ramla. Queste scuole sono aperte a bambini di tutte le religioni e classi sociali. In alcune scuole, ad esempio, ebrei israeliani, cristiani e musulmani siedono fianco a fianco in una classe. Il finanziamento \u00e8 fornito principalmente dalla custodia e da donazioni, in alcuni casi anche con contributi statali o comunali. Laddove queste borse di studio sono inadeguate, vengono aumentate anche le tasse scolastiche, ma da queste sono esentate le persone socialmente svantaggiate e quindi per gran parte degli alunni dei territori palestinesi.\nIstituti importanti sono il Collegio di Terra Santa a Nicosia (Cipro) e l'Istituto Magnificat a Gerusalemme.\nPer alleviare in particolare la situazione dei cristiani palestinesi tra i fronti, la Custodia sta costruendo alloggi sociali per famiglie numerose a Betfage, sul monte degli Ulivi.\nSoccorso della Custodia di Terra Santa.\nL'Associazione di Terra Santa - Comunit\u00e0 di Terra Santa \u00e8 un'organizzazione umanitaria fondata dalla Custodia di Terra Santa. \u00c8 responsabile delle pubbliche relazioni, della raccolta fondi e del sostegno ai progetti per la Terra Santa e i cristiani in Medio Oriente. I finanziamenti sono indirizzati in particolare:\nSostiene progetti in Palestina, Israele, Siria, Libano, Giordania, Egitto, Cipro e Rodi. L'organizzazione umanitaria offre anche l'opportunit\u00e0 di fare volontariato in Terra Santa o di sostenere la Terra Santa come parte di una cooperazione.\nL'Organizzazione per l'Aiuto della Custodia di Terra Santa \u00e8 un'organizzazione non governativa, senza scopo di lucro, finanziata da donazioni. Ha la forma giuridica di associazione e ha sede legale a Roma e sede operativa a Gerusalemme. Il presidente dell'associazione \u00e8 il custode di Terra Santa.\nCronotassi dei custodi.\nQui di seguito l'elenco dei padri custodi dalle origini, a partire da san Francesco d'Assisi. Francesco nel 1219 inaugura e fonda - in Cipro, Siria, Palestina ed Egitto - la Missione e Provincia di Terra Santa.\nXIII secolo\nXIV secolo\nsecolo XV\nsecolo XVI\nsecolo XVII\nsecolo XVIII\nsecolo XIX\nsecolo XX\nsecolo XXI"}
{"id": "1992132", "revid": "2225615", "url": "https://it.wikipedia.org/wiki?curid=1992132", "title": "Monte San Martino (Prealpi Bergamasche)", "text": "Il Monte San Martino (1.090\u00a0) \u00e8 una montagna del Gruppo delle Grigne nelle Alpi Orobie. Pu\u00f2 essere detto la montagna di Lecco. Esso infatti si erge proprio al di sopra del capoluogo lariano raggiungendo i 1.090\u00a0metri di quota con una parete verticale che si innalza sopra la citt\u00e0. La maestosit\u00e0 della montagna si deve proprio al fatto che essa si erge quasi verticalmente a partire dai 200\u00a0metri di quota, ovvero dal livello del lago.\nDescrizione.\nIl monte San Martino \u00e8 anche soprannominato il \"monte Marcio\" dagli abitanti del luogo in quanto sono stati registrati svariati episodi franosi di crollo; inoltre le sue pareti verticali risultano particolarmente insidiose per i rocciatori che difatti ogni tanto vi perdono la vita cadendo durante la scalata. A nord della montagna si trova il monte Coltignone, dietro il quale sono posti i Piani Resinelli, mentre quasi sulla cima, rivolta verso Lecco, si trova la chiesetta della Madonna del Carmine, nonch\u00e9, pi\u00f9 discosta, la chiesa medioevale di San Martino. si pu\u00f2 raggiungere il rifugio tramite un complesso sistema di teleferiche.\nI monti Resegone e San Martino vengono citati ne \"I promessi sposi\" di Alessandro Manzoni: \nEscursioni.\nIl percorso pi\u00f9 semplice per raggiungere il Crocione del monte San Martino \u00e8 il sentiero 52 che parte da Lecco in via Quarto. Si tratta di un itinerario lungo 5,5 chilometri con un dislivello di 800 metri. Prima di arrivare in vetta si raggiunger\u00e0 la Cappella del San Martino da cui parte un percorso alternativo denominato Sentiero Silvia consigliato solo ad escursionisti esperti. Durante la discesa \u00e8 possibile passare dal rifugio Piazza che si affaccia, grazie una terrazza naturale, sul lago di Como."}
{"id": "1992135", "revid": "814681", "url": "https://it.wikipedia.org/wiki?curid=1992135", "title": "Coltiglione", "text": ""}
{"id": "1992143", "revid": "88786", "url": "https://it.wikipedia.org/wiki?curid=1992143", "title": "Federico Zuccari (astronomo)", "text": "Biografia.\nNacque ad Isola del Liri, allora in provincia di Terra di Lavoro, da famiglia benestante, dalla quale discender\u00e0 un altro celebre astronomo, cio\u00e8 Ernesto Capocci, figlio di Marta Zuccari, sua sorella.\nStudi\u00f2 a Napoli prima e a Roma poi. Nel 1809, tornato nella citt\u00e0 partenopea, insegn\u00f2 geografia matematica al Collegio Militare della Nunziatella. Tuttavia, dovette lasciare presto l'insegnamento per recarsi, su richiesta del gabinetto di Murat, che l'aveva prescelto come futuro direttore dell'Osservatorio di San Gaudioso, a specializzarsi in astronomia, presso la Specola di Brera, sotto la guida di Barnaba Oriani.\nRientr\u00f2 da Milano nel 1812, ebbe la cattedra di astronomia all'Universit\u00e0 di Napoli e and\u00f2 a dirigere, come previsto, la Specola di San Gaudioso, dotandola delle pi\u00f9 moderne strumentazioni. Zuccari si accorse, per\u00f2, che il sito astronomico non era adeguato alle osservazioni, per cui progett\u00f2 e fece approvare dal Governo la realizzazione di un nuovo Osservatorio, quello di Capodimonte, i cui lavori furono diretti dall'architetto Stefano Gasse. Sempre nel 1812, ravvisando la necessit\u00e0 di libri specialistici, ottenne da Giuseppe Zurlo un apposito fondo per l'istituzione della biblioteca astronomica, che lo stesso scienziato isolano cur\u00f2.\nZuccari fu socio della Reale Accademia delle Scienze e Belle Lettere di Napoli, cos\u00ec come della prestigiosa Accademia Pontaniana. Poco prima che la morte lo cogliesse prematuramente, nel 1817, aveva annunciato l'imminente uscita di alcuni suoi scritti, rimasti dunque inediti, fra i quali le osservazioni astronomiche fatte nella Specola di S. Gaudioso, le memorie astronomiche e la descrizione dell'Osservatorio di Capodimonte e dei suoi strumenti.\nFu tumulato nella Chiesa di San Domenico nel quartiere Barra di Napoli."}
{"id": "1992144", "revid": "1522738", "url": "https://it.wikipedia.org/wiki?curid=1992144", "title": "Vittoria Vetra", "text": "Vittoria Vetra \u00e8 un personaggio immaginario nato dalla penna dello scrittore statunitense Dan Brown, coprotagonista del romanzo \"Angeli e demoni\", del 2000.\nIl personaggio di Vittoria Vetra \u00e8 interpretato dall'attrice Ayelet Zurer nella trasposizione cinematografica tratta dall'omonimo romanzo nel 2009.\nIl personaggio.\nFiglia adottiva dello scienziato/sacerdote Leonardo Vetra, ha avuto un'infanzia difficile, \u00e8 stata cresciuta in un convento di suore nei pressi di Siena, dove nessuno poteva darle tutte le risposte alle sue domande sugli eventi naturali e sul normale scorrimento delle cose, che indicavano un'intelligenza notevole e una futura inclinazione alla scienza. Vive nel convento fino alla giovane et\u00e0 di 9 anni, quando viene adottata e portata in Svizzera dal suo padre adottivo, Leonardo. L\u00e0 conduce una vita serena studiando e successivamente da brillante scienziata al CERN (centro europeo per la ricerca nucleare) fino al terribile giorno della morte, per omicidio, di suo padre. Da quel momento, richiamata al CERN dal direttore Maximilian Kholer, conosce l'orrore. Le prove e gli enigmi da affrontare da quel momento in poi metteranno a dura prova lei e Robert Langdon, studioso di storia dell'arte all'universit\u00e0 di Harvard.\nCaratteristiche caratteriali e fisiche.\nVittoria \u00e8 complessivamente una donna carismatica, lunghi capelli castano scuro, un corpo perfetto, sodo e longilineo, grazie alle sue costanti ricerche a contatto con la natura, che la tengono continuamente in allenamento. I suoi occhi sereni permettono di vedere nella sua anima, che riesce a mantenere rilassata anche nelle situazioni di forte pericolo, grazie alla costante pratica di discipline Yoga. Pur sapendosi contenere ha un carattere sveglio, attento e molto sicuro di s\u00e9, che le d\u00e0 la grande grinta che stupisce molti. L'unica cosa che la turba \u00e8 il fatto di non riuscir a conciliare ragione e fede, l'obiettivo che si propose e che riusc\u00ec a raggiungere suo padre."}
{"id": "1992148", "revid": "830939", "url": "https://it.wikipedia.org/wiki?curid=1992148", "title": "Goti di Crimea", "text": "I Goti di Crimea furono quelle trib\u00f9 gotiche che non migrarono, rimanendo ad abitare le terre attorno al mar Nero. soprattutto la penisola di Crimea. Furono i Goti meno potenti, i meno conosciuti, e paradossalmente coloro che vissero pi\u00f9 a lungo.\nStoria.\nDurante il periodo delle invasioni barbariche la Crimea sub\u00ec prima l'invasione dei Goti nel 250, che si insediarono nella regione a nord delle montagne, lasciando sussistere a sud il regno del Bosforo.\nSecondo Herwig Wolfram, da quanto dice Giordane, gli Ostrogoti avevano un regno potente a nord del mar Nero nel IV secolo, che gli Unni sconfissero durante il regno di Ermanarico (o Ermanrico; \"re dei nobili\") nella loro migrazione dalle steppe russe. Dopo la sconfitta gli Ostrogoti divennero vassalli degli Unni fino alla morte di Attila, quando si ribellarono riguadagnando l'indipendenza. Come gli Unni, i Goti di Crimea non riuscirono pi\u00f9 a raggiungere la gloria passata.\nSecondo Peter Heather e Michael Kulikowski gli Ostrogoti non esistettero fino al V secolo, quando nacquero dalla fusione di gruppi Goti e non-Goti. Altri gruppi di Goti potrebbero essere stati presenti in Crimea.\nA cavallo tra il V ed il VI secolo i Goti di Crimea dovettero affrontare le orde di Unni che avevano ripreso la migrazione verso est, dopo aver perso il controllo del loro impero in Europa. Nel V secolo Teodorico il Grande tent\u00f2 di reclutare i Goti di Crimea per la propria campagna in Italia, ma in pochi mostrarono interesse nell'operazione.\nAll'inizio erano cristiani ariani come molti altri popoli gotici, per poi integrarsi nella chiesa romana trinitaria attorno al 500. Seguendo la divisione della Chiesa, questi popoli rimasero leali a Costantinopoli come parte della Chiesa cristiana ortodossa. Nell'VIII secolo Giovanni di Gothia, vescovo ortodosso, guid\u00f2 una rivolta poi fallita contro il dominio dei Cazari.\nMolti Goti di Crimea parlavano greco, e molti cittadini bizantini non-Goti erano insediati nella regione che il governo di Costantinopoli chiamava \"Gothia\". Un principato gotico costruito attorno alla fortezza di \"Doros\" (odierna Mangup), il Principato di Teodoro, continu\u00f2 ad esistere attraverso numerosi vassallaggi nei confronti di bizantini, Cazari, Kipchaki, Mongoli, Genovesi ed altri imperi fino al 1475, quando venne infine incorporato nel Khanato di Crimea e nell'Impero ottomano.\nGli stessi Goti di Crimea vennero assorbiti dai Greci nell'VIII secolo. Molte iscrizioni risalenti all'inizio del IX secolo ritrovate nella zona usano il termine \"Goto\" solo come nome proprio, non come etnonimo. Durante il medioevo si diffusero in Europa leggende sull'esistenza di uno stato goto in Crimea. Nel XVI secolo Ogier Ghiselin de Busbecq disse di aver avuto una conversazione con due Goti di Costantinopoli. Tra le sue opere figura un dizionario Gotico-Latino con alcune parole simili all'antica lingua gotica. Non esistono altre fonti riguardo all'esistenza dei Goti di Crimea o circa la sopravvivenza della loro lingua. Apparentemente, il nome medievale germanico femminile Krimhilda \u00e8 di origine gotica, essendo letteralmente traducibile in \"Hilda di Crimea\"."}
{"id": "1992150", "revid": "1543377", "url": "https://it.wikipedia.org/wiki?curid=1992150", "title": "Isola del Pioniere", "text": "L'Isola del Pioniere, (in russo: \u043e\u0301\u0441\u0442\u0440\u043e\u0432 \u041f\u0438\u043e\u043d\u0435\u0301\u0440, \"ostrov Pioner\") \u00e8 un'isola che fa parte dell'arcipelago della Severnaya Zemlya nella zona russa dell'Oceano Artico ed \u00e8 bagnata dal mare di Kara. Amministrativamente fa parte del Tajmyrskij rajon del Territorio di Krasnojarsk, nel Distretto Federale Siberiano.\nL'isola \u00e8 stata scoperta nel giugno del 1932 dalla spedizione di Georgij U\u0161akov sul rompighiaccio a vapore \"Georgij Sedov\"., che fa parte della spedizione di Otto Schmidt,\nGeografia.\nHa un'area di 1.527\u00a0km\u00b2, fatto che la rende la 252\u00aa isola del mondo per estensione. Ha una lunghezza di 58\u00a0km e una larghezza di 25\u00a0km, nella parte centrale, e fino a 40\u00a0km a est. Nella parte meridionale una penisola che si protende a ovest e l'isola Krupskoj formano il golfo di Kalinin (\u0437\u0430\u043b\u0438\u0432 \u041a\u0430\u043b\u0438\u043d\u0438\u043d\u0430).\nL'isola del Pioniere si trova a sud-ovest dell'isola Komsomolec, da cui \u00e8 separata dallo stretto Junyj (\u043f\u0440\u043e\u043b\u0438\u0432 \u042e\u043d\u044b), e a nord-ovest dell'isola della Rivoluzione d'Ottobre, da cui la separa lo stretto dell'Armata Rossa.\nLa costa dell'isola \u00e8 prevalentemente pianeggiante con qualche bassa scogliera. I fiumi pi\u00f9 importanti dell'isola sono, da est a sud: Ilistaja (\u0418\u043b\u0438\u0441\u0442\u0430\u044f), Klykovaja (\u041a\u043b\u044b\u043a\u043e\u0432\u0430\u044f), Vernaja (\u0412\u0435\u0440\u043d\u0430\u044f), Skoraja (\u0421\u043a\u043e\u0440\u0430\u044f), Sbitaja (\u0421\u0431\u0438\u0442\u0430\u044f); a ovest: Bujanka (\u0411\u0443\u044f\u043d\u043a\u0430), Strujka (\u0421\u0442\u0440\u0443\u0439\u043a\u0430), Pionerka (\u041f\u0438\u043e\u043d\u0435\u0440\u043a\u0430, lungo 30\u00a0km), Govorlivaja (\u0413\u043e\u0432\u043e\u0440\u043b\u0438\u0432\u0430\u044f) e Kolen\u010dataja (\u041a\u043e\u043b\u0435\u043d\u0447\u0430\u0442\u0430\u044f, lungo 25\u00a0km); a nord-ovest il Krugovaja (\u041a\u0440\u0443\u0433\u043e\u0432\u0430\u044f).\nGeologia, clima, flora e fauna.\nL'isola ospita il ghiacciaio Pioniere, di forma circolare con un diametro di circa 15\u00a0km, si trova sul punto pi\u00f9 alto dell'isola, 385\u00a0m s.l.m., il resto dell'isola ha un'altezza media di 40\u201390\u00a0m. L'isola non \u00e8 ricca di vegetazione, con solo il 10% libero dai ghiacci la zona \u00e8 caratterizzata dalla tundra artica e dal deserto polare. La vegetazione \u00e8 costituita principalmente da muschi e licheni. Altri dati geologici e biologici:.\nRichiesta di cambiamento del nome.\nEsiste una richiesta formale per rinominare l'isola come Svjataja Tat'jana (Santa Tatiana). Tuttavia, dopo l'unificazione della regione Krasnojarsk e l'abolizione della regione Tajmyr, il potere legislativo non ha sostenuto questa iniziativa.\nDisambigua.\nQuest'isola non dovrebbe essere confusa con la Pioneer Island del Canada (Latitudine: 76\u00b0 57' 0 N, Longitudine: 96\u00b0 49' 60 W). Non deve neanche essere confusa con la \"Pioneer Island\" della commedia televisiva Tom Goes to the Mayor."}
{"id": "1992155", "revid": "287204", "url": "https://it.wikipedia.org/wiki?curid=1992155", "title": "Spedizione di soccorso", "text": "Spedizione di soccorso \u00e8 un'antologia di racconti di fantascienza dello scrittore britannico Arthur C. Clarke, pubblicata dalla Mondadori nell'agosto 1978 nel numero 17 della collana Classici Fantascienza. La copertina \u00e8 disegnata da Karel Thole.\nI racconti originali sono stati scritti negli anni 1951, 1956, 1960, 1962, 1964."}
{"id": "1992156", "revid": "1318658", "url": "https://it.wikipedia.org/wiki?curid=1992156", "title": "John D. MacDonald", "text": " \nFu un prolifico scrittore di romanzi gialli e di suspense, molti dei quali ambientati in Florida, la sua casa d'adozione; ha scritto inoltre alcune opere di fantascienza e di saggistica. Le opere pi\u00f9 popolari dello scrittore appartengono alla serie di Travis McGee e il romanzo singolo pi\u00f9 conosciuto \u00e8 \"Il promontorio della paura\" (\"The Executioners\") (1958), da cui sono stati tratti i film \"Il promontorio della paura\" (1962), con Gregory Peck e Robert Mitchum, e \"Cape Fear - Il promontorio della paura\" (1991), diretto da Martin Scorsese, con Nick Nolte e Robert De Niro.\nNel 1972, MacDonald \u00e8 stato nominato Gran Maestro del Mystery Writers of America e ha vinto l'American Book Award nel 1980. Stephen King lo defin\u00ec \u00abil grande intrattenitore della nostra epoca e un fantastico narratore\u00bb. \nBiografia.\nNato a Sharon nella Contea di Mercer in Pennsylvania, MacDonald si iscrisse alla Wharton School dell'Universit\u00e0 della Pennsylvania e si laure\u00f2 con lode, ma ottenne solo un umile posto di lavoro nella citt\u00e0 di New York. Mentre frequentava la Syracuse University incontr\u00f2 Dorothy Prentiss, che spos\u00f2 nel 1937. MacDonald fu poi in grado di fare buon uso della sua formazione in economia e commercio incorporando imprese ed elaborando truffe in un buon numero dei suoi romanzi.\nNel 1940 MacDonald entr\u00f2 nell'esercito negli Ordnance Corps, in Estremo Oriente durante la seconda guerra mondiale. Mentre ancora in campo militare, la sua carriera letteraria prese inizio quando accidentalmente scrisse un breve racconto nel 1945 e lo invi\u00f2 a casa per il divertimento di sua moglie. Lei lo present\u00f2 alla rivista \"Story\", senza che il marito lo sapesse, e venne accettato. Nei primi quattro mesi dopo il suo ritorno dalla guerra, si concentr\u00f2 completamente nella scrittura di racconti brevi, generando circa 800.000 parole e ideando 20 romanzi nel corso di diverse settimane, sette giorni su sette, quattordici ore al giorno. La rivista \"Dime Detective\" accett\u00f2 alcuni racconti a pagamento. Inizi\u00f2 da quel momento un fenomeno che port\u00f2 lo scrittore sulla cresta dell'onda. I suoi romanzi vendettero diversi milioni di copie e MacDonald fin\u00ec col diventare uno scrittore di professione. Fra e sue opere pi\u00f9 premiate e vendute si ricordano \"Astounding\" (1948), \"The Brass Cupcake\" (1950), \"Wine of the Dreamers\" (1951) e \"Ballroom of the Skies\" (1952)."}
{"id": "1992157", "revid": "3831", "url": "https://it.wikipedia.org/wiki?curid=1992157", "title": "Tempio di Diana Aventina", "text": ""}
{"id": "1992158", "revid": "228587", "url": "https://it.wikipedia.org/wiki?curid=1992158", "title": "Bob Montana", "text": "Biografia.\nDopo aver frequentato il Phoenix Art Institute, l'Art Students' League e il Boston Museum School of Fine Arts, Montana inizia a lavorare nel campo dei fumetti come assistente di Bob Wood nel 1940, realizzando storie per \"Target Comics\" della Novelty.\nL'anno successivo realizza \"Black Hood\", \"Fox\", \"Steel Sterling\", per la MLJ Comics, e in seguito serie di supereroi fino al 1945.\nGi\u00e0 nel dicembre 1941, per\u00f2, era apparso il personaggio che gli avrebbe procurato fama, denaro e onore, \"Archie\".\nEsile storia umoristica ispirata a un programma radiofonico e incentrata su un gruppo di studenti, la serie avrebbe raggiunto un successo impensabile, pubblicata contemporaneamente in decine di albi, trasposta in uno spettacolo radiofonico e in uno televisivo, utilizzata come immagine per molte pubblicit\u00e0 e decine di gadgets.\nMontana ne disegna le storie fino al dopoguerra, quando inizia la produzione di tavole domenicali e strisce giornaliere, proseguita fino alla morte avvenuta per attacco cardiaco il 4 gennaio 1975."}
{"id": "1992171", "revid": "307386", "url": "https://it.wikipedia.org/wiki?curid=1992171", "title": "Paolo Emilio Landi", "text": "Biografia.\nCon lo spettacolo messo in scena al Teatro dei Giovani di Saratov nel 2004, Landi \u00e8 divenuto il primo straniero a ricevere l'ambito Oscar del teatro Russo, il GosPremja, tributato dal Presidente delle Federazione Russa, Vladimir Putin, a Filumena Marturano.\nPersonaggio dai molteplici interessi, si sposta dal teatro alla televisione con estrema frequenza: ci\u00f2, rispetto alla produzione di Landi, permette di individuare due \u201ccarriere parallele\u201d.\nTeatro.\nInizia giovanissimo a occuparsi di teatro, a 16 anni, lavorando come tecnico del suono e delle luci, poi come assistente di registi quali Luigi Squarzina, Augusto Zucchi, Giulio Bosetti, in produzioni di livello nazionale.\nDebutta nella regia professionale con la prima nazionale di \"After Magritte\" (1986), un testo inedito del celebre autore inglese Tom Stoppard. Il successo arriva con \"La cantatrice calva\" di Eug\u00e8ne Ionesco, pi\u00f9 volte ripresa, in Italia, Francia (festival di Avignone), USA (Richmond), e Russia (Omsk e Saratov). In quello che da molti critici \u00e8 stato considerato il suo cavallo di battaglia, Landi unisce un amaro senso dell'humor con la predilezione per pulizia quasi coreografica dei movimenti, una cura maniacale per il testo parlato, usato musicalmente, come spartito. \nLaureatosi alla Sapienza di Roma in Lingua e Letteratura Americana con Agostino Lombardo, ha discusso una tesi su Tennessee Williams e \"OutCry\", un testo onirico che Landi ha poi messo in scena in prima mondiale al Festival di Todi (1989).\nCon la caduta del Muro gli si aprono le porte dell'Est. Landi \u00e8 subito scritturato a Omsk, Russia (1990, Ekaterina Nartimova, Komsomolskaja pravda, 2008). Inizia la sua carriera in Russia, che lo porter\u00e0 a mettere in scena oltre 25 spettacoli nei Teatri Accademici Nazionali di numerose metropoli. Citt\u00e0 come Omsk, Samara, Saratov, Riga, Vilnius, Chelyabinsk, Mosca, San Pietroburgo, lo hanno visto tornare pi\u00f9 volte per nuove messe in scena.\nAlla fine degli anni novanta sbarca in USA per la sua prima messa in scena al Repertory Theatre di Milwaukee (Servitore di Due padroni) che vince il premio per il miglior spettacolo della stagione . Da l\u00ec inizia anche la collaborazione con la prestigiosa Universit\u00e0 di Richmond (Virginia) di cui diventa docente di teatro e documentaristica, e nella quale sperimenta nuove messe in scena con gli studenti.\nIl repertorio affrontato da Landi spazia dal classico teatro italiano (Goldoni, Scarpetta, Pirandello, De Filippo), al teatro Inglese (Stoppard, Frayn, Williams, Ives), a quello dell'assurdo, fino al Musical (Full Monty).\nLa cifra delle sue messe in scene (spesso grandiose nelle scelte scenografiche curate per lo pi\u00f9 da Santi Migneco) (Novonews 2009) \u00e8 nel mischiare caparbiamente il comico e il tragico (Ubaldo Soddu) la pura azione fisica e la reviviscenza stanislavskjana (Oksana Dubonus - BK55.ru), la musica, la danza, il video. In Russia ha trovato un ambiente fortemente sensibile alla sua estetica teatrale ed \u00e8 ritenuto uno dei registi pi\u00f9 apprezzati e richiesti.(Imhonet) \u00c8 stato il primo regista a andare in scena allo storico Teatro Na Taganka, di Mosca, dopo la partenza del suo storico leader, Yurj Ljubimov.\nRegista spesso considerato \"di cassetta\", onora questo nome, le sue messe in scena restano a lungo nei repertori dei teatri (da un minimo di 5 a un massimo di 16 anni), e sono generalmente seguite da un pubblico numeroso (Pribalt.info). Miseria e Nobilt\u00e0 \u00e8 stato in scena al Teatro Drammatico Omsk, Russia per 16 anni.\nLandi parla correntemente inglese, francese e russo. Ha tradotto da e in italiano numerose opere teatrali.\nTelevisione.\nDi famiglia valdese - suo padre, Paolo, \u00e8 stato membro della Tavola Valdese - dal 1982 inizia a collaborare come regista e giornalista con la rubrica televisiva di Rai 2 \"Protestantesimo\", per la quale ha prodotto centinaia di reportages, documentari, programmi musicali, interviste in studio ecc. \u00c8 conduttore in studio della trasmissione. Dal 2001 \u00e8 iscritto all'albo dei giornalisti del Lazio.\nHa girato in Europa, Africa, Asia, nelle Americhe. I suoi programmi sono stati anche trasmessi in Francia e Svizzera, in Usa. Tra le produzioni internazionali di spicco ricordiamo \"Il Vulcano pu\u00f2 ancora esplodere\", girato in Ruanda, dopo il genocidio, \"Sudan, una pace difficile\", \"la Russia di Putin\", \"In nome di Dio\", la guerra di religione nelle Molucche (Indonesia) e \"C'\u00e8 un tempo per\u2026\", collage di interviste sul tema del tempo. nel 2015 ha realizzato un documentario su Nelson Mandela, trasmesso oltre che da Raidue anche da France 2, da RSI, televisione svizzera italiana e dalla RTS televisione svizzera francese. Tra i lavori pi\u00f9 recenti di Landi most figurano tre documentari girati Washington, DC e New York City, USA: L'ultimo giorno (9.11.2001); So Help Me God (Trump alla White House); 100 giorni di Trump.\nPer RaiEdu ha inoltre realizzato un docufilm dal titolo \"Una Banca Per Amico\" e per Rai 3 ha diretto la fiction \"Sul confine\", tratta dall'omonimo dramma di Leonardo Franchini. \nPer Rai Italia, \"Community, L'Altra Italia,\" ha girato a Johannesburg, Cape Town e Durban pi\u00f9 di 200 ritratti di italiani residenti in Sudafrica. Ha realizzato l'ultima intervista televisiva a Winnie Madikizela Mandela, prima della sua scomparsa.\nProduzioni teatrali estere.\nRussia.\nTheatre (Russia), 2004."}
{"id": "1992172", "revid": "1305772", "url": "https://it.wikipedia.org/wiki?curid=1992172", "title": "Cieli di Toscana", "text": "Cieli di Toscana \u00e8 un album di Andrea Bocelli, realizzato nel 2001 per l'etichetta Sugar e distribuito da Universal. Nelle prime tre settimane vendette due milioni e mezzo di copie in tutto il mondo, riuscendo a vendere in totale oltre quattro milioni e mezzo di copie. Grandi collaborazioni per un grande disco: Tony Renis e Celso Valli per le canzoni \"Melodramma\" e \"Mascagni\", Mauro Malavasi con il suo arrangiamento di \"Resta qui\" di Matteo Musumeci, vincitore nello stesso anno del concorso di composizione internazionale Premio Bocelli 2001, il cui testo \u00e8 stato scritto dallo stesso Andrea Bocelli. Voce narrante di Bono degli U2 nel brano \"L'incontro\", poesia scritta da Bocelli per la nascita del figlio Amos."}
{"id": "1992176", "revid": "31360", "url": "https://it.wikipedia.org/wiki?curid=1992176", "title": "Ostrov Pioner", "text": ""}
{"id": "1992179", "revid": "1573940", "url": "https://it.wikipedia.org/wiki?curid=1992179", "title": "A\u00efstopoda", "text": "Gli aistopodi (A\u00efstopoda ) sono un ordine di anfibi altamente specializzati, vissuti tra il Carbonifero inferiore e il Permiano inferiore (336 \u2013 272 milioni di anni fa). I loro resti fossili sono stati ritrovati in Europa e in Nordamerica.\nDescrizione.\nIl corpo degli aistopodi era serpentiforme, di lunghezza compresa tra appena cinque centimetri a oltre un metro. Le zampe erano totalmente assenti e non vi era traccia nemmeno di cinti scapolari o pubici, ma le specializzazioni riguardavano anche il cranio: le orbite erano grandi e le finestre temporali erano altrettanto ampie. Le ossa posteriori del cranio erano fortemente ridotte o addirittura assenti. Alcune forme primitive, come \"Ophiderpeton\", possedevano ossa dermiche molto simili a quelle dei temnospondili, ma in generi evoluti come \"Phlegethontia\" e \"Dolichosoma\" il cranio era molto leggero e aperto, ridotto a una serie di barre che sostenevano la scatola cranica contro la mandibola inferiore, proprio come nei serpenti odierni. \u00c8 possibile, quindi, che gli aistopodi del Paleozoico occupassero la stessa nicchia ecologica dei serpenti attuali.\nIl corpo era estremamente allungato; le vertebre (fino a 230 in alcuni esemplari) erano olospondile (con una sola parte ossificata per segmento). Mancava un intercentro, anche nella coda, e non c'erano archi emali liberi. L'arco neurale era basso e fuso con il centro. La struttura di queste vertebre era molto simile a quella dei nectridei (Nectridea), e rappresentava la tipica condizione vertebrale dei lepospondili. Le costole erano sottili, mentre la coda era corta e primitiva.\nClassificazione.\nLe parentele evolutive degli aistopodi con altri tetrapodi del Paleozoico non sono affatto chiare; il pi\u00f9 antico aistopodo conosciuto, \"Lethiscus stocki\", era gi\u00e0 altamente specializzato e non permette di capire le possibili relazioni con altri gruppi. Gli aistopodi sono stati classificati nei lepospondili, insieme ai microsauri e ai nectridei, ma altri studiosi pensano che questo gruppo si sia originato prima della separazione tra batracomorfi e rettiliomorfi. Alcune forme sopravvissero anche nel Permiano inferiore.\nDi seguito viene mostrato un cladogramma tratto dallo studio di Anderson e colleghi (2003):"}
{"id": "1992180", "revid": "287204", "url": "https://it.wikipedia.org/wiki?curid=1992180", "title": "Kadiri", "text": "Kadiri \u00e8 una suddivisione dell'India, classificata come \"municipality\", di 76.261 abitanti, situata nel distretto di Anantapur, nello Stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 7' 0 N e 78\u00b0 10' 0 E e ha un'altitudine di 503\u00a0.\nSociet\u00e0.\nEvoluzione demografica.\nAl censimento del 2001 la popolazione di Kadiri assommava a 76.261 persone, delle quali 38.465 maschi e 37.796 femmine. I bambini di et\u00e0 inferiore o uguale ai sei anni assommavano a 9.196, dei quali 4.605 maschi e 4.591 femmine. Infine, coloro che erano in grado di saper almeno leggere e scrivere erano 43.234, dei quali 25.742 maschi e 17.492 femmine."}
{"id": "1992181", "revid": "101201", "url": "https://it.wikipedia.org/wiki?curid=1992181", "title": "Notre \u00e9toile", "text": "Notre \u00e9toile, pubblicato nel 1999, \u00e8 una raccolta della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nPer la prima volta, in un unico CD, tutte le canzoni cantate in francese da Mina nel periodo 1960-1964.\n12 brani, di cui 9 inediti, mai pubblicati in Italia e per la prima volta su CD.\n\"L'\u00e9clipse twist\", versione francese di \"eclisse twist\", un brano del 1962, colonna sonora del film L'Eclisse di Michelangelo Antonioni.\nPubblicata in Francia nel 1962 su extended play insieme alla versione in italiano, viene pubblicata oggi per la prima volta in Italia e per la prima volta su CD.\nPi\u00f9 recentemente lo stesso brano in italiano \u00e8 stato utilizzato per la colonna sonora del film \"Le buttane\" di Grimaldi.\n\"Un petit claire de lune\", versione francese di \"Tintarella di luna\" fu pubblicata in Francia nel 1960 su un EP che conteneva anche le versioni di \"Makihg love\", \"T'aimer follement\", incisa anche da Dalida e di \"Malatia\", un successo in Italia di Peppino Di Capri, che in Francia divent\u00f2 \"Toi tu sais que je t'aime\".\nDopo il successo dei brani precedenti e il sempre pi\u00f9 grande successo a livello internazionale, la Italdisc fece pubblicare in Francia un nuovo EP che conteneva altri 4 successi cantati in lingua francese, \"Renato\", \"Pleurer pour toi\", versione francese di \"Just let me cry\", \"Doucement\", versione francese di \"Slowly\", ed infine \"Notre \u00e9toile\", versione francese di una canzone tedesca, \"Heisser Sand\", che in italiano sarebbe diventata \"S\u00ec lo so\" e in spagnolo \"Un desierto\".\nE per concludere un \"bonus track\" che far\u00e0 la gioia di tutti i suoi fans, \"Plus fort que nous\", versione strumentale eseguita da Bob Mitchell, alias Augusto Martelli, un brano di Francis Lai dove Mina vocalizza tutta la parte melodica della canzone, che qualche anno pi\u00f9 tardi sarebbe diventata \"Al cuore non comandi mai\" e inserita nell'album \"Mina\" del 1971.\nQuesta versione era il lato B di un 45 giri di Bob Mitchell mai pi\u00f9 pubblicata fino ad oggi."}
{"id": "1992183", "revid": "287204", "url": "https://it.wikipedia.org/wiki?curid=1992183", "title": "Aistopoda", "text": ""}
{"id": "1992185", "revid": "297059", "url": "https://it.wikipedia.org/wiki?curid=1992185", "title": "Arte medievale", "text": "Larte medievale copre un periodo lungo approssimativamente 1000 anni, in un contesto spaziale estremamente vasto e vario. Per medioevo, periodo storico corrispondente, viene comunque inteso un ambito che ha il mar Mediterraneo come baricentro; la storia dell'arte di quel periodo per definizione riguarda lo sviluppo dell'arte in Europa, nel Medio Oriente e nell'Africa del Nord.\nPrincipali manifestazioni dell'arte medievale.\nLa storia dell'arte medievale include, per grandi linee: gli ultimi lasciti dell'arte romana e la loro trasformazione per i nuovi fini del culto cristiano (dalle terme alla rotonda; dal palazzo patrizio alla basilica); in genere, tutto il patrimonio dell'arte paleocristiana, a partire dall'arte delle catacombe e dei sarcofagi; la complessa dialettica tra i sotterranei precedenti classici ed ellenistici, da un lato, e i nuovi apporti dell'arte barbarica, con la sua tradizione dell'ornato a motivi zoomorfi e intrecci lineari, dall'altro; il formalismo dell'arte bizantina e l'estenuante perfezionamento dei suoi canoni figurativi; le nuove sensibilit\u00e0 anticlassiche ed \"espressioniste\", condotte in Occidente soprattutto dal monachesimo, in particolare dalle miniature del monachesimo irlandese; la nascita di un \"volgare\" figurativo in Occidente (fine dell'VIII secolo); le novit\u00e0 espresse dalla scuola romana di mosaicisti che operarono in Santa Maria in Domnica e in Santa Prassede; i mutamenti tecnici delle maestranze lombarde (\"maestri comacini\"); i nuovi rapporti architettonici tra massa e luce dell'arte preromanica (come in San Pietro a Tuscania); l'architettura islamica, soprattutto nel suo sviluppo spagnolo e siciliano; il gotico, con le sue evoluzioni nel campo della statica delle strutture.\nPresupposti storico-dottrinari.\nL'arte medievale \u00e8 normalmente intesa come una propaggine del cristianesimo, come arte \"sacra\". Per quanto ci\u00f2 non sia sempre vero, resta che, fin dall'inizio, la committenza e l'artista medievali si sono confrontati con il compito di condurre i metodi e le possibilit\u00e0 dell'arte nel seno di un discorso teologico: se, dapprincipio, ci si limit\u00f2 a trasfigurare il naturalismo classico, in seguito si svilupp\u00f2 una vera e propria pedagogia cattolica, accompagnata dai relativi strumenti di propaganda.\nSul piano del rapporto tra raffigurazione e divino, il cristianesimo aveva alle spalle due visioni assolutamente opposte:\nNaturalmente, fu proprio la stessa fede nell'incarnazione di Dio in Cristo a influenzare profondamente la sensibilit\u00e0 artistica dell'Occidente in rapporto alla raffigurabilit\u00e0 del divino. La mediazione cristiana fra l'istanza ebraica e quella greco-latina non si produrr\u00e0 per\u00f2 all'inizio della diffusione della nuova religione: le prime comunit\u00e0 cristiane sono anzi assai poco interessate all'espressione figurativa, tanto che si servono liberamente di figurazioni pagane. Al pi\u00f9, gli oggetti figurativi sono allegorizzati, come accade nel caso della vite e del pesce. Ci\u00f2 dipende appunto pi\u00f9 dalla riluttanza a configurare il divino in immagine, secondo quanto prescrive la sensibilit\u00e0 ebraica, che dalla necessit\u00e0 pratica di dissimulare la propria fede.\n\u00c8 dunque da queste due fondamentali impostazioni che deriva la sensibilit\u00e0 figurativa del cristianesimo, secondo i moduli di una figurazione indiretta a tema escatologico che conduce, da un lato, alla \"dissoluzione del bello classico\" (Orfeo-Cristo agli Inferi che libera le anime del limbo) e che si basa, dall'altro, all'idea dell'incarnazione del divino come fondamento teorico della possibilit\u00e0 di raffigurare Ges\u00f9.\nL'arte e la sua funzione strumentale.\nQuando la Chiesa assumer\u00e0 un preciso atteggiamento nei confronti dell'arte, il che, come detto, accade alquanto tardivamente, riprender\u00e0 in chiave religiosa il fine civile dell'arte nello Stato romano: l'arte non ha un valore in s\u00e9 ma \u00e8 utile all'educazione morale e religiosa dei fedeli. Il formarsi di un'iconografia cristiana \u00e8 appunto legata alla lunga esperienza del martirio (santi testimoni) e delle controversie dottrinali (Padri e Dottori della Chiesa): questi personaggi popolano l'Olimpo cristiano come figure minori, il racconto delle cui vicende pu\u00f2 avere fine pedagogico. \u00abIl processo dell'arte cristiana pu\u00f2, nel suo insieme, considerarsi un processo dalla rappresentazione simbolica alla rappresentazione storica con fine edificante\u00bb.\nFiloni principali.\nLa \"restauratio\" di Teodosio e Ambrogio a Milano (fine dei secoli IV-V secolo).\nIn Occidente, la divisione dall'inquieto e dogmaticamente instabile Oriente determina una crisi di idee e di cultura, tanto che il riferimento rimane la grandezza passata di Roma. Il tentativo di \"restauratio\" promosso da Teodosio e Ambrogio nella Milano capitale dell'Impero (379-402) ha questo impulso, non gi\u00e0 verso la Roma cristiana, ma verso la Roma imperiale e l'imponenza dei suoi monumenti. Il recupero della tradizione imperiale romana \u00e8 dovuto alla maggiore prossimit\u00e0 della citt\u00e0 alla frontiera, alla pressione delle popolazioni barbariche, sensibili a quel richiamo.\nEsempio di questa intensa attivit\u00e0 di Ambrogio \u00e8 la Basilica apostolorum (386), con schema a croce latina, vasto transetto con cappelle ed esedre, ma pi\u00f9 ancora San Lorenzo (V secolo), un vasto quadrato con larghe esedre e colonnati lungo la curvatura di queste ultime: qui la gestione dello spazio torna a ricordare le terme romane, secondo i moduli di uno sviluppo avvolgente. C'\u00e8 poi la cappella di San Vittore in Ciel d'oro (IV secolo), in cui, per la prima volta, le raffigurazioni dei santi giungono ad una personalizzazione tale da permettere l'individuazione di essi come figure storiche.\nArte bizantina.\nL'arte bizantina ha mantenuto forti influssi in Italia almeno fino al periodo pi\u00f9 significativo dell'iconoclastia (730-843). Nel V secolo, Ravenna, che eredita da Milano quel che resta dell'idea imperiale, \u00e8 (soprattutto con i suoi mosaici) uno dei centri pi\u00f9 importanti di diffusione di questa arte, che resta un modello insuperato di raffinatezza e di equilibrio tecnico ed espressivo.\nIl periodo che va dalla fine del predominio bizantino in Occidente a Carlo Magno \u00e8 un tempo di profonda depressione politico-economica e culturale per l'Italia. Al contrario, \u00e8 un periodo di splendore per l'Oriente, dove fiorisce una cultura essenzialmente religiosa, con forte tensione escatologica. Se nella capitale Costantinopoli vige una rigorosa gerarchia che promana all'esterno nelle forme di una capillare burocrazia, l'Impero d'Oriente \u00e8 percorso da inquiete correnti spirituali: i monaci sparsi nel territorio discutono di filosofia e di fede e i loro sermoni raggiungono il tono drammatico della profezia apocalittica. L'anacoreta finisce per essere percepito come il tipo umano perfetto.\nIn periferia, pi\u00f9 che a corte, \u00e8 vivo il ricordo della tradizione ellenistica. In Siria, si raccolgono le maggiori tendenze figurative orientali (persiane), connesse ad un forte sentimento di riscatto nazionale. Qui \u00e8 pi\u00f9 vivo il sentimento evangelico, mentre a Costantinopoli si guarda di pi\u00f9 al valore dialettico dell'arte. \u00c8 nella periferia dell'Impero che va cercato quel portato \"espressionistico\" (linee assai intense, colori pi\u00f9 accentuati, presentazione impetuosa delle immagini). Queste correnti giungono in Italia attraverso gli ordini monastici, attraverso la figurazione miniata. A ci\u00f2 si aggiunge la tradizione barbarica dell'ornato (in assenza di una vera cultura figurativa che oltrepassi i motivi zoomorfi delle tradizioni celtiche, iraniche e scitiche).\nArte islamica.\nL'arte islamica si \u00e8 espressa nel medioevo soprattutto in campo architettonico (le altre arti patirono le limitazioni che l'Islam impone alla rappresentazione figurativa, a partire da Allah). Il rapporto con l'arte medievale europea e la reciproca influenza sono garantiti durante tutto il millennio: dai manoscritti illustrati alla ceramica, al metallo e al vetro, l'arte islamica penetra in Europa attraverso la penisola iberica (arte mozarabica), la Sicilia, il Medio Oriente e l'Africa del Nord.\nArte romanica.\nTutte queste manifestazioni d'arte, insieme ai conflitti e ai problemi teorici che portano con s\u00e9 (fondamentalmente riguardanti la raffigurazione di Cristo e del divino), assumono i connotati di quella che \u00e8 stata successivamente definita arte romanica, in coincidenza dell'et\u00e0 feudale e di quella comunale, quando ormai pienamente consumato \u00e8 il distacco tra le due parti dell'Impero romano. Intorno all'anno 1000 si assiste ad un rinascere della citt\u00e0 e ad una rivalutazione del lavoro, con l'affermarsi di un ceto borghese che orbita intorno alla chiesa.\nArte gotica.\nL'arte gotica rappresenta l'estremizzazione dei traguardi tecnologici (soprattutto in campo architettonico) del romanico. La parola \"gotico\" \u00e8 di origine rinascimentale: con essa si intend\u00e9 principalmente \"barbaro\" (alludendo ai Goti), che in arte \u00e8 innanzitutto il distruttore della tradizione classica. Questa definizione, che \u00e8 giunta fino a noi, non ha propriamente un valore storico e, anzi, denota la volont\u00e0 rinascimentale di identificarsi con il risorgere dell'augusta perfezione classica e del suo equilibrio.\nSul piano storico, l'arte gotica corrisponde alla nascita di arti \"nazionali\" e di monarchie nazionali: il dissolversi del Sacro Romano Impero port\u00f2 al costituirsi di organismi statali burocraticamente pi\u00f9 solidi dell'istituto di vassallaggio. Le vecchie nobilt\u00e0 vennero estromesse dal potere, in favore della borghesia cittadina.\nSul piano stilistico, l'arte gotica si fonda, in architettura, sull'uso sistematico dell'arco a sesto acuto. Gli avanzamenti delle conoscenze nell'ambito della statica comportarono un alleggerimento delle mura, con il conseguente esplodere della tradizione delle vetrate.\n\u00c8 poi intima la connessione tra la nuova architettura e il rinnovato contesto urbano, che ha visto articolarsi in modo pi\u00f9 complesso la meccanica del commercio e il movimento di forestieri nei diversi paesi.\nL'artista medievale.\nL'artista medievale \u00e8 caratteristicamente inteso come artista anonimo, vicino alla condizione dell'artigiano e con il relativo prestigio sociale, soprattutto considerando l'impostazione corporativa delle arti. Questa associazione tra artista medievale e anonimato non va esasperata, sia perch\u00e9 esistono svariati tentativi di lasciare traccia del proprio contributo personale, sia perch\u00e9 esistettero diversi artisti di spessore internazionale che, pur approfittando del lavoro di bottega, riversarono fin dall'inizio la propria coscienza storica e intellettuale nel proprio lavoro (Wiligelmo, Benedetto Antelami). Fu soprattutto a partire dal XV secolo che l'artista si impose come \"coltivatore delle belle arti\", oltre che come esecutore materiale: ne consegu\u00ec un aumento nella considerazione sociale e della stessa preparazione intellettuale e culturale degli addetti ai lavori.\n\"Per noi [contemporanei] si tratta di opere d'arte e ce ne attendiamo un vivo piacere estetico [...]. Invece per i contemporanei [medievali] quei monumenti, quegli oggetti, quelle immagini erano in primo luogo funzionali: erano utili\". E l'utilit\u00e0 consisteva innanzitutto nel sacrificio (\"rendere sacro\"), cio\u00e8 nell'accumulazione di tutto ci\u00f2 che era pi\u00f9 prezioso nei luoghi di culto.\nPer comprendere ancor di pi\u00f9 il ruolo dell'artista, va considerato quello della committenza: personaggi come Bernoardo di Hildesheim (ritratto in una \"Vita\" firmata da Tangmaro) o Sugerio di Saint-Denis (con i suoi scritti autobiografici ha evocato numerose opere da lui ispirate o direttamente commissionate) suggeriscono un'insolita mescolanza tra i gusti del committente (che si configura come coordinatore intellettualmente impegnato dei lavori e mediatore rispetto alla committenza signorile) e quelli dell'esecutore materiale."}
{"id": "1992187", "revid": "767487", "url": "https://it.wikipedia.org/wiki?curid=1992187", "title": "Aistopodi", "text": ""}
{"id": "1992191", "revid": "36426", "url": "https://it.wikipedia.org/wiki?curid=1992191", "title": "Obelisco di piazza Navona", "text": ""}
{"id": "1992193", "revid": "226458", "url": "https://it.wikipedia.org/wiki?curid=1992193", "title": "Spegnimento automatico", "text": "Lo spegnimento automatico \u00e8 una caratteristica tecnica di innumerevoli dispositivi elettrici ed elettronici, come gli impianti di illuminazione, le calcolatrici, i telefoni o i computer.\nFunzione.\nNello specifico questi sistemi si disattivano dopo un periodo predeterminato dal costruttore (solitamente alcuni minuti) durante il quale non vengono utilizzati. Molti altri dispositivi, anche se meno evidenti, dispongono di questa funzione, ad esempio, alcune periferiche interne dei personal computer, quali l'hard disk o il monitor, possono spegnersi automaticamente se non vengono usati per un tempo predeterminato. In realt\u00e0 ormai \u00e8 il consumatore che usufruisce della \"macchina\" a poter decidere dopo quanto tempo e come far spegnere l'impianto.\nUtilit\u00e0.\nLo scopo principale di questa funzionalit\u00e0 \u00e8 il risparmio energetico; \u00e8 infatti molto frequente che non si possa spegnere manualmente (o in quel momento) una macchina poich\u00e9 sta lavorando, ma grazie allo spegnimento automatico siamo in grado di spegnerle dopo una determinata operazione.\nCuriosit\u00e0.\nNell'ambito prettamente informatico, \u00e8 possibile spegnere il proprio PC anche da distanze notevoli tramite sms o mail.\nCollegamenti esterni.\nSpegnere il pc a distanza tramile sms o mail\nProgrammi per spegnere il computer"}
{"id": "1992194", "revid": "287204", "url": "https://it.wikipedia.org/wiki?curid=1992194", "title": "Kagaznagar", "text": "Kagaznagar (o Kothapet) \u00e8 una suddivisione dell'India, classificata come \"municipality\", di 59.549 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 19\u00b0 19' 60 N e 79\u00b0 28' 60 E e ha un'altitudine di 174 .\nSociet\u00e0.\nEvoluzione demografica.\nAl censimento del 2001 la popolazione di Kagaznagar assommava a 59.549 persone, delle quali 30.361 maschi e 29.188 femmine. I bambini di et\u00e0 inferiore o uguale ai sei anni assommavano a 6.743, dei quali 3.483 maschi e 3.260 femmine. Infine, coloro che erano in grado di saper almeno leggere e scrivere erano 41.356, dei quali 23.537 maschi e 17.819 femmine."}
{"id": "1992201", "revid": "729019", "url": "https://it.wikipedia.org/wiki?curid=1992201", "title": "Taylor Wilde", "text": "Carriera.\nPrima Knockout ad aver sconfitto Awesome Kong (allora imbattuta) conquistando il TNA Knockouts Championship. Secondo la storyline Taylor Wilde, dopo essere scelta a caso tra il pubblico, al suo secondo tentativo, nell'Open Challenge di Awesome Kong, riesce nell'impresa di battere il colosso di colore, conquistando il titolo e 25.000 dollari il 7 luglio del 2008. Dopo aver difeso il titolo diverse volte lo perder\u00e0 contro la stessa Kong il 23 ottobre 2008 nella prima puntata in HD di \"Impact!\".\nDopo circa un anno, il 20 settembre 2009, conquista insieme a Sarita il neo nato TNA Knockouts Tag Team Championship dopo un torneo, sconfiggendo le Beautiful People (Angelina Love e Velvet Sky) al Pay-per-view TNA No Surrender. \nIn cima alla categoria verranno sconfitte da Awesome Kong e Hamada il 4 gennaio 2010. Taylor torner\u00e0 a vincere il titolo 5 mesi dopo, proprio con Hamada, ma in seguito i titoli verranno resi vacanti per il licenziamento di quest'ultima.\nNei primi mesi del 2011 la canadese si ritirer\u00e0 per tornare ai suoi studi accademici."}
{"id": "1992202", "revid": "194688", "url": "https://it.wikipedia.org/wiki?curid=1992202", "title": "Testo del Credo", "text": ""}
{"id": "1992203", "revid": "767487", "url": "https://it.wikipedia.org/wiki?curid=1992203", "title": "Candy (Drippin' Like Water)", "text": "Candy (Drippin' like Water) \u00e8 un brano musicale hip hop di Snoop Dogg estratto come terzo singolo dall'album del 2006 \"Tha Blue Carpet Treatment\". Prodotto da Rick Rock, il singolo figura la partecipazione di E-40, MC Eiht, Goldie Loc, Tha Dogg Pound, Daz Dillinger &amp; Kurupt. Il brano utilizza un campionamento di \"9th Wonder (Blackitolism)\" di Digable Planets. La parola \"Candy\" \u00e8 usato come eufemismo sia per indicare la marijuana che lo sperma.\nIl video.\nIl video prodotto per \"Candy (Drippin' Like Water)\" \u00e8 ambientato in un ambiente che ricorda Hollywood, in cui le donne hanno strane acconciature. Nel video oltre a Snoop Dogg, fanno brevi apparizioni cameo Kam, JT The Bigga Figga e LadyBug."}
{"id": "1992206", "revid": "110157", "url": "https://it.wikipedia.org/wiki?curid=1992206", "title": "RIPEMD", "text": "Il RIPEMD \u00e8 un algoritmo crittografico di hashing ideato da Hans Dobbertin, Antoon Bosselaers e Bart Preneel, tutti membri del gruppo di ricerca COSIC alla Katholieke Universiteit Leuven, sita nella citt\u00e0 belga di Lovanio, e pubblicato per la prima volta nel 1994. Il RIPEMD nacque come alternativa europea ad altre funzioni di hash di provenienza americana come l'MD4 e l'MD5.\nNe esistono diverse versioni, ognuna con differenti lunghezze dell'hash: di queste la pi\u00f9 utilizzata \u00e8 quella denominata RIPEMD-160.\nIl RIPEMD ed i suoi successori.\nGi\u00e0 nel 1995 Hans Dobbertin trov\u00f2 delle collisioni in 2 dei 3 passaggi dell'algoritmo. Fu cos\u00ec che il gruppo di sviluppo si mise nuovamente al lavoro e pubblic\u00f2 nel 1996 una versione modificata del codice originale che non soffriva delle debolezze segnalate da Dobbertin. Questa funzione, come la prima, produceva un hash di 128 bit di lunghezza e fu perci\u00f2 chiamata RIPEMD-128.\nContemporaneamente furono prodotte anche altre versioni, tutte con hash pi\u00f9 lunghi dei canonici 128 bit adottati fino ad allora dato che l'evoluzione tecnologica aveva dimostrato che un hash di tale lunghezza non era pi\u00f9 capace di resistere ad un attacco a forza bruta condotto da un super-computer. L'algoritmo senz'altro pi\u00f9 noto ed usato \u00e8 quella denominato RIPEMD-160, che genera in output un hash di 160 bit. Gli altri algoritmi sono noti come RIPEMD-256 e RIPEMD-320 con hash di 256 e 320 bit, rispettivamente evoluzione del RIPEMD-128 e del RIPEMD-160. Rispetto a questi ultimi, per\u00f2, non hanno livelli di sicurezza maggiori ma presentano solo una diminuita possibilit\u00e0 di avere collisioni accidentali.\nHash del RIPEMD-160.\nEsempi di hash a 160 bit del RIPEMD-160 (rappresentati come numeri esadecimali a 40 cifre):\n RIPEMD-160(\"The quick brown fox jumps over the lazy dog\") =\n 37f332f68db77bd9d7edd4969571ad671cf9dd3b\nEcco come varia l'hash cambiando una sola lettera del messaggio (una codice_1 con una codice_2):\n RIPEMD-160(\"The quick brown fox jumps over the lazy cog\") =\n 132072df690933835eb8b6ad0b77e7b6f14acad7\nQuesto \u00e8 invece l'hash per una stringa di lunghezza nulla:\n RIPEMD-160(\"\") = \n 9c1185a5c5e9fc54612808977ee8f548b2258d31\nSicurezza.\nGli algoritmi della famiglia RIPEMD sono stati sviluppati in ambito accademico, in contrasto con quelli sviluppati dal National Security Agency (SHA). Nonostante questo, il RIPEMD-160 \u00e8 meno diffuso di SHA-1 e questo pu\u00f2 aver comportato l'essere stato meno studiato di quest'ultimo. A tutt'oggi, per\u00f2, non risulta che il RIPEMD-160 sia stato violato.\nNel 2004, Xiaoyun Wang ed il suo gruppo di lavoro hanno pubblicato uno studio in cui riportavano le collisioni trovate nel RIPEMD originale ed in altri algoritmi di hash (PDF).\nIl significato del nome.\nIl nome \u00e8 un multi-acronimo: \"RIPEMD\" sta, infatti, per RIPE Message Digest; \"RIPE\" sta per RACE Integrity Primitives Evaluation, il nome del progetto di ricerca di primitive crittografiche all'interno del \"RACE\", acronimo di Research and Development in Advanced Communications Technologies, un programma europeo atto allo studio dell'espansione delle comunicazioni ad alta banda e dei servizi annessi, lanciato nel 1988 e terminato nel 1992. All'interno del RACE si formarono varie branche, tra cui quella per lo sviluppo di tecniche di crittografia per la protezione delle trasmissioni di dati sensibili. Il RIPEMD emerse proprio durante questi studi."}
{"id": "1992207", "revid": "122871", "url": "https://it.wikipedia.org/wiki?curid=1992207", "title": "RIPEMD-160", "text": ""}
{"id": "1992222", "revid": "124123", "url": "https://it.wikipedia.org/wiki?curid=1992222", "title": "Willie Mosconi", "text": "Biografia.\nTra il 1941 ed il 1957 vinse quindici titoli mondiali, e in suo onore si disputa la competizione Mosconi Cup. Willie Mosconi collabor\u00f2 col compito di consulente tecnico alla realizzazione delle scene di gioco del film \"Lo spaccone\", dove apparve in un cameo: \u00e8 il personaggio che tiene la posta di gioco nella prima partita tra Eddie Felson e Minnesota \"Fats\"."}
{"id": "1992224", "revid": "654403", "url": "https://it.wikipedia.org/wiki?curid=1992224", "title": "Sociedad Deportiva Huesca", "text": "La Sociedad Deportiva Huesca \u00e8 una squadra di calcio spagnola con sede nella citt\u00e0 aragonese di Huesca. Milita nella Segunda Division, la seconda serie del campionato spagnolo.\nDisputa le partite interne allo stadio El Alcoraz (7 638 posti).\nStoria.\nFondazione e primi anni (1910-1959).\nNel 1910 fu fondato l\"'Huesca Sport Club\", primo rappresentante del calcio nella cittadina di Huesca, che adott\u00f2 una divisa bianca con calzoncini neri. Convertitosi in \"Huesca F\u00fatbol Club\" nel 1913, il club club si affili\u00f2 alla Reale Federazione Spagnola di Calcio nel 1922 ed adott\u00f2 una divisa rossa e blu, motivata dal tifo di numerosi dei suoi componenti per il . Una delle prime partite di cui si ha notizia scritta \u00e8 un derby con il Bosco FC, squadra che vinse per 5-3. Alla met\u00e0 degli anni venti il club pass\u00f2 al professionismo e nel 1926 gioc\u00f2 una partita contro il a Villa Isabel (pareggio per 2-2). La squadra si sciolse tuttavia nel 1927.\nNel 1929 il neo-costituito \"CD Huesca\", che nel 1940 fu ridenominato \"Uni\u00f3n Deportiva Huesca\", prese il suo posto. Il club spar\u00ec nuovamente nel 1956, dopo aver raggiunto nel 1951 per la prima volta la Segunda Divisi\u00f3n, a causa di problemi finanziari. Lorenzo Lera fu il primo socio del club, che si affili\u00f2 alla federazione con i colori blaugrana e tifosi del tra i soci fondatori.\nNascita dell'attuale societ\u00e0 e serie minori (1960-2015).\nIl 29 marzo 1960 nacque l'attuale \"Sociedad Deportiva Huesca\", che riprese i colori \"blaugrana\" delle squadre che lo avevano preceduto ed ottenne la promozione nella Segunda Divisi\u00f3n B, la terza serie nazionale, nel 1977, dopo un quindicennio in \"Tercera Divisi\u00f3n\".\nRiusciti ad assestarsi per alcuni anni nella nuova categoria, gli \"Oscenses\" subirono una nuova retrocessione nel 1984 e faticarono per diversi anni ad emergere dalla categoria, riuscendo a disputare solo alcuni campionati in terza serie ma venendone quasi regolarmente retrocessi dopo pochi anni. Una nuova promozione nel 2004 permise alla squadra di lasciare la quarta categoria, che da allora non ha pi\u00f9 frequentato.\nNel 2006 il club si piazz\u00f2 secondo nella Copa Federaci\u00f3n de Espa\u00f1a dopo aver perso contro il . In quella stagione evit\u00f2 per un soffio una nuova retrocessione in Tercera Divisi\u00f3n dopo un combattuto play-off contro il .\nNel 2006-07 l'Huesca raggiunse gli spareggi di terza serie per la promozione in Segunda Divisi\u00f3n, ma perse la doppia finale contro il . La prima storica promozione in seconda serie promozione non tard\u00f2 comunque ad arrivare: fu ottenuta al termine del campionato 2007-08 di \"Segunda Divisi\u00f3n B\".\nSeguirono cinque annate consecutive in \"Segunda Divisi\u00f3n\" (2008-2013), record del club, caratterizzate da quattro comode salvezze. Rub\u00e9n Castro, in prestito dal , fu un uomo chiave della squadra nel 2008-09, con 14 gol.\nL'Huesca retrocesse in terza serie nel 2012-13, ma fece il suo ritorno in \"Segunda Divisi\u00f3n\" gi\u00e0 nel 2015 dopo aver vinto il campionato di terza serie e il vittorioso play-off contro l'Hurac\u00e1n Valencia.\nL\u2019avventura in Liga, la retrocessione, l'immediata risalita e la nuova retrocessione (2016-2021).\nNella stagione 2016-17 il club ottenne per la prima volta l'accesso agli spareggi per la promozione nella Primera Divisi\u00f3n, per poi essere battuto in semifinale dal . Al termine della stagione 2017-18, grazie alla vittoria per 2-0 contro il , l'Huesca ottenne il secondo posto e la promozione in Primera Divisi\u00f3n per la prima volta nella sua storia.\nIl cammino in Liga cominci\u00f2 nel migliore dei modi, con una vittoria per 1-2 in casa dell' e un pareggio in casa dell'Athletic Bilbao. Dopodich\u00e9 la squadra sub\u00ec una pesante sconfitta per 8-2 al Camp Nou, che inaugur\u00f2 una lunghissima striscia negativa, con soli 3 punti nelle successive 13 partite. Bisogn\u00f2 attendere il 5 gennaio 2019 (diciottesima giornata di campionato) per vedere l'Huesca vincere nuovamente, questa volta contro il per 2-1 (prima storica vittoria casalinga nella Liga). Dopo aver ottenuto un buon punto in casa della , l'Huesca sconfigge, con un 4-0 casalingo, il , per poi trionfare nuovamente in casa del per 2-0. Il 2 marzo 2019, il club ottenne la vittoria pi\u00f9 prestigiosa della stagione, battendo per 2-1 il siglando la rete del definitivo vantaggio al 98\u00ba minuto di gioco. Dopo una serie di risultati altalenanti, compresa la sconfitta del 31 marzo al Bernabeu con il che trionf\u00f3 al 90\u00ba minuto per 3-2 e lo 0-0 casalingo del 13 aprile contro il , l\u2019Huesca torn\u00f3 alla vittoria il 23 aprile battendo 2-0 l\u2019, salendo di una posizione in classifica (la 19\u00aa) per la prima volta in stagione da quando sprofond\u00f3 all\u2019ultimo posto. Tuttavia, la vittoria del contro il Real Madrid del turno seguente fece cadere il club nuovamente in 20\u00aa posizione, mentre la sconfitta del 5 maggio subita in casa contro il per 6-2 condann\u00f3 l\u2019Huesca ad un\u2019aritmetica retrocessione avvenuta con due giornate di anticipo.\nUna nuova promozione in Primera Divisi\u00f3n \u00e8 arrivata alla penultima giornata della stagione 2019-2020, campionato in seguito concluso al primo posto dalla squadra, alla prima vittoria del titolo di categoria. Anche in questo caso tuttavia il club \"oscense\" non \u00e8 riuscito ad evitare una immediata retrocessione, maturata all'ultima giornata grazie ad una mancata vittoria contro il , che avrebbe garantito la salvezza.\nColori e simboli.\nColori sociali.\nIl club ha adottato come propri colori sociali il blu ed il rosso, con pantaloncini blu fin dall'anno della sua fondazione nel 1960. La colorazione \u00e8 stata ripresa da quella dei precedenti \"Huesca Foot-ball Club\" e \"Club Deportivo Huesca\", antesignani della presente societ\u00e0.\nStemma.\nLo stemma della squadra \u00e8 rimasto pressoch\u00e9 immutato dall'anno della fondazione, e si compone di uno scudo a strisce blu e rosso (i colori della squadra) con una banda trasversale bianca riportante il nome ufficiale del club ed un pallone da calcio in cuoio nella parte inferiore. Il primo quarto \u00e8 occupato dalla raffigurazione dello stemma cittadino.\nStadio.\nDal 1972 l'Huesca disputa le proprie partite casalinghe allo stadio \"Stadio El Alcoraz\". Cos\u00ec denominato perch\u00e9 costruito nelle vicinanze del campo dove nel 1096 venne combattuta la Battaglia di Alcoraz, l'impianto \u00e8 stato rimodernato diverse volte nel corso degli anni, fino ad arrivare alla capienza attuale di 7.638 posti.\nSociet\u00e0.\nSettore Giovanile.\nDal 1976 l'Huesca \u00e8 rappresentato a livello giovanile dalla propria societ\u00e0 filiale, denominata \"Huesca B\"; attva fino al 1989, \u00e8 stata successivamente rifondata nel 2003 ed una seconda volta nel 2017, e parteciper\u00e0 per la stagione 2020-21 al campionato di Tercera Divisi\u00f3n.\nLa societ\u00e0 ha negli anni attivato diverse partecipazioni con altre societ\u00e0 del territorio, che ne hanno assunto il ruolo di squadra filiale aggiuntiva negli anni, come il Club Deportivo Teruel (dal 2018 al 2019) e la Sociedad Deportiva Ejea (dal 2019).\nTifoseria.\nGemellaggi e rivalit\u00e0.\nIl cosiddetto \"Derby aragonese\" vede tradizionalmente contrapporsi l'Huesca e il . La poca distanza che divide le due localit\u00e0 (poco pi\u00f9 di 70 chilometri) fa s\u00ec che la sfida sia spesso simbolo della supremazia sportiva nella regione. La partita non si \u00e8 tuttavia mai disputata in \"Primera Divisi\u00f3n\".\nRosa 2021-2022.\n\"Aggiornata al 28 gennaio 2022.\""}
{"id": "1992233", "revid": "2036605", "url": "https://it.wikipedia.org/wiki?curid=1992233", "title": "Santuario di Giove Dolicheno", "text": "Il santuario di Giove Dolicheno (in latino Dolocenum) era un tempio di Roma, situato sul colle Aventino.\nRisaliva al tempo di Antonino Pio e i mattoni bollati testimoniano una data di costruzione posteriore al 138, mentre un'iscrizione \u00e8 datata 150. Nella seconda met\u00e0 del II secolo venne dotato di copertura (inizialmente era all'aperto), come segnalano i bolli delle tegole. Fu restaurato pi\u00f9 volte, soprattutto nel III secolo, quando il culto di Giove Dolicheno, divinit\u00e0 originaria dell'Asia Minore protettrice dei soldati, raggiunse il suo apogeo.\nIl tempio era segnalato sui Cataloghi Regionari e grazie a vari ritrovamenti \u00e8 stato collocato nell'area vicino alle chiese di Sant'Alessio e di Santa Sabina. Venne rinvenuto nel 1935 in occasione dell'apertura di via San Domenico, scavando lungo il lato settentrionale e parte dei lati brevi, dove \u00e8 stato rinvenuto un cortile e tracce di una fase pi\u00f9 antica, probabilmente augustea. La pianta totale del complesso misurava 22,60 x 12 metri. Era presente una sala pi\u00f9 vasta, preceduta da atrio e seguita da un terzo vano quasi quadrato.\nL'ambiente centrale era il pi\u00f9 importante e qui vennero rinvenuti i resti di un altare e una grande iscrizione a Giove Dolicheno da parte di tali \"Annius Iulianus\" e \"Annius Victor\". Nell'edificio vennero scoperte numerose statue, rilievi e iscrizioni, che evidenziavano un culto sincretico, che tendeva a aggregare le divinit\u00e0 pi\u00f9 varie, in particolar modo quelle di edifici sacri vicini sull'Aventino: Diana, Iside, Serapide, Mitra, i Dioscuri, il Sole e la Luna. Questi oggetti oggi sono esposti nei Musei Capitolini."}
{"id": "1992243", "revid": "204012", "url": "https://it.wikipedia.org/wiki?curid=1992243", "title": "Malattia di lyme", "text": ""}
{"id": "1992257", "revid": "6923", "url": "https://it.wikipedia.org/wiki?curid=1992257", "title": "Associazione europea per la geografia", "text": "L'Associazione europea per la geografia (European GEography Association, in acronimo EGEA) \u00e8 un'associazione europea aperta agli studenti universitari di geografia e di scienze del territorio ed ai giovani laureati in queste discipline.\nOrganizzazione.\nL'associazione fu fondata nel 1987 da alcuni studenti di geografia delle Universit\u00e0 di Varsavia, Barcellona, Vienna ed Utrecht. L'obiettivo principale \u00e8 quello di creare un network, che permetta ai partecipanti di tenere contatti con altri studenti, con cui scambiare opinioni e confrontare le rispettive conoscenze. L'associazione si articola in quattro suddivisioni, chiamate \"regioni\"; all'interno di queste si trovano le \"entities\", le sedi territoriali dell'associazione, attivate in corrispondenza di corsi universitari di geografia o di scienze legate allo studio del territorio. Le \"entities\" possono essere gruppi informali, o formarsi in associazioni affiliate ad Egea. Al momento l'associazione \u00e8 presente con 80 \"entities\" in 29 paesi. I rappresentanti delle \"entities\" afferenti ad ogni regione eleggono annualmente un loro rappresentante al \"Board of the Executives\"(BoE) che \u00e8 l'organo di governo di EGEA e formula direttive ed iniziative.\nAttivit\u00e0.\nL'evento principale di EGEA \u00e8 il congresso annuale. Questo si svolge ogni autunno e viene organizzato dagli studenti stessi di una delle sedi di EGEA. In genere dura cinque giorni durante i quali i partecipanti discutono in vari workshop ruotanti attorno ad un tema geografico previamente scelto dagli organizzatori. Sebbene l'organizzazione del congresso non venga svolta da professionisti ma semplicemente da studenti, sono stati fissati degli standard qualitativi ed organizzativi da rispettare come ad esempio l'inclusione di almeno un'escursione e le serate a tema di incontro geografico. Durante il congresso annuale ha luogo l'assemblea generale di EGEA, il GBM (acronimo di General Board Meeting), in cui i rappresentanti di ogni sede discutono dei problemi organizzativi dell'associazione e rinnovano le cariche annuali.\nInoltre, in primavera viene organizzato un congresso regionale per ogni regione esistente sugli stessi standard di quello annuale.\nUlteriori occasioni di incontro tra le varie sedi sono gli scambi (\"exchanges\") in cui gli studenti di una tale sede si mettono d'accordo con i loro colleghi di un'altra sede per scambiarsi reciproca visita. Il principio dello scambio \u00e8 di favorire i rapporti tra gli studenti fornendo visite informali delle rispettive citt\u00e0. Anche gli scambi prevedono degli standard consuetudinari da rispettare tra cui \u00e8 previsto la visita della propria universit\u00e0, un'escursione, pranzi e cene le quali vengono fornite dagli studenti ospitanti col patto di essere contraccambiati alla loro visita dagli studenti ospitati. Gli scambi sono un modo per stimolare la conoscenza della realt\u00e0 studentesca tra le Universit\u00e0 europee, di familiarizzare con altri studenti di geografia e di visitare un luogo secondo il punto di vista di chi lo abita. L'organizzazione di uno scambio \u00e8 data agli studenti stessi che ne prendono parte e pu\u00f2 durare da un weekend ad una settimana.\nAltri eventi a piccola scala vengono organizzati per promozione locale. Feste di capodanno, escursioni in montagna, visite guidate, organizzati dalle singole \"entities\". In questi ed altri casi, l'associazione collabora con le universit\u00e0 e con le associazioni studentesche (come ad esempio AEGEE) presenti sul territorio; collabora inoltre all'interno del network europeo Herodot e con societ\u00e0 attive nel campo GIS come ESRI.\nEGEA in Italia.\nEGEA in Italia \u00e8 attiva esclusivamente presso la sede di Milano (fondata nel settembre 2014).\nIn precedenza esistevano anche le \"entity\" di Bologna (fondata nel dicembre 2006), Torino (fondata nel giugno 2009) e Roma (fondata nel novembre 2007), ma tutte e tre sono state eliminate in quanto inattive: Torino dall'assemblea generale del 2011, Bologna da quella del 2013, Roma da quella del 2017."}
{"id": "1992258", "revid": "110157", "url": "https://it.wikipedia.org/wiki?curid=1992258", "title": "Number One (Pharrell Williams)", "text": "Number One \u00e8 una canzone R&amp;B del produttore discografico Pharrell Williams, terzo singolo estratto dall'album \"In My Mind\" del 2006. Il brano figura il featuring del cantante rap Kanye West\nIl singolo \u00e8 stato pubblicato in Europa il 21 agosto 2006.\nIl video prodotto per \"Number One\" \u00e8 stato diretto da Hype Williams che ha realizzato due distinte versioni del video: una a colori e l'altra girata completamente in bianco e nero"}
{"id": "1992263", "revid": "1305772", "url": "https://it.wikipedia.org/wiki?curid=1992263", "title": "Resta qui", "text": "Resta qui \u00e8 una canzone di Andrea Bocelli, contenuta nell'album del 2001 Cieli di Toscana, edito dalla Sugar. Musica di Matteo Musumeci, con il testo di Andrea Bocelli, \u00e8 stato prodotto ed arrangiato da Mauro Malavasi.\nIl brano \u00e8 risultato essere il vincitore del I \"Concorso Internazionale Premio Composizione\" indetto da Caterina Caselli."}
{"id": "1992270", "revid": "120765343", "url": "https://it.wikipedia.org/wiki?curid=1992270", "title": "Rudi Fuchs", "text": "Biografia.\nRudi Fuchs si \u00e8 laureato nel 1967 in storia dell'arte all'Universit\u00e0 di Leida. Dal 1962 al 1975 Rudi Fuchs fu giornalista il \"Eindhovens Dagblad\" per la sezione di arte, dal 1967 fu critico per \"De Gids\" e \"NRC-Handelsblad\".\nNel 1975 al 1987 divenne direttore del Van Abbemuseum ad Eindhoven. Nel 1982 organizz\u00f2 documenta 7 a Kassel. Dal 1984 al 1990 fu direttore del Museo d'Arte Contemporanea, Castello di Rivoli, a Torino. \nDal 1987 al 1993 diresse il Gemeentemuseum a L'Aia. Dal 1993 al 2003 diresse lo Stedelijk Museum ad Amsterdam."}
{"id": "1992271", "revid": "599013", "url": "https://it.wikipedia.org/wiki?curid=1992271", "title": "Diocle di Siracusa", "text": ""}
{"id": "1992272", "revid": "729019", "url": "https://it.wikipedia.org/wiki?curid=1992272", "title": "NGC 103", "text": "NGC 103 \u00e8 un piccolo ammasso aperto visibile nella costellazione di Cassiopea.\nOsservazione.\nSi pu\u00f2 individuare con facilit\u00e0, grazie alla sua posizione lungo la linea congiungente le stelle Caph () e ; giace in un ricco campo stellare ed \u00e8 circondato da numerosi altri piccoli ammassi aperti. Non \u00e8 apprezzabile attraverso un binocolo 10x50 se non con difficolt\u00e0, sia per via delle sue ridotte dimensioni che per la sua luminosit\u00e0; con un telescopio da 120mm \u00e8 possibile notarlo come una macchia chiara molto pallida su cui si sovrappongono alcune deboli stelline. Una buona risoluzione in stelle \u00e8 possibile soltanto con uno strumento da almeno 200mm di apertura, attraverso cui sono evidenti alcune decine di stelle fino alla magnitudine 13, molte delle quali disposte lungo un allineamento in senso nord-sud.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle latitudini medio-basse; dall'emisfero australe d'altra parte resta piuttosto basso e non \u00e8 osservabile dalle aree lontane dalla zona tropicale. Il periodo migliore per la sua osservazione nel cielo serale \u00e8 quello compreso fra agosto e gennaio.\nStoria delle osservazioni.\nNGC 103 venne individuato per la prima volta da John Herschel nel 1829 attraverso il telescopio riflettore da 18,7\u00a0pollici che era appartenuto a suo padre William; egli lo inser\u00ec nel General Catalogue of Nebulae and Clusters col numero 20.\nCaratteristiche.\nNGC 103 \u00e8 un ammasso aperto moderatamente ricco e di ridotte dimensioni, assai poco studiato; la sua distanza \u00e8 stimata attorno ai 3026\u00a0parsec (9865 anni luce), corrispondente a una zona centrale del Braccio di Perseo, uno dei due bracci di spirale maggiori della Via Lattea, nei pressi dell'associazione OB Cassiopeia\u00a0OB4, di cui farebbe parte.\nLe sue dimensioni reali sono pari a circa 1,8 parsec (5,9 anni luce); la presenza di componenti azzurre di classe spettrale B \u00e8 indice della giovane et\u00e0 di quest'ammasso. Studi fotometrici hanno premesso di individuare oltre un centinaio di componenti reali, fra le quali vi sono alcune stelle variabili."}
{"id": "1992273", "revid": "1632387", "url": "https://it.wikipedia.org/wiki?curid=1992273", "title": "Hair of the Dog (Tankard)", "text": "Hair of the Dog \u00e8 un album compilation di brani del gruppo musicale thrash metal tedesco Tankard, pubblicato nel 1989 per la Noise Records.\nIl disco.\n\"Hair of the Dog\" \u00e8 il primo best of dei Tankard con i brani pi\u00f9 conosciuti dei primi 3 album e dell'EP \"Alien\" pubblicato subito dopo l'uscita del batterista Oliver Werner (rimpiazzato dal batterista Arnulf Tunn).\nQuasi tutti i 10 brani presenti sono immancabili nella sede live dei Tankard, come \"Maniac Forces\", \"The Morning After\", \"Alien\" e l'immancabile \"(Empty)Tankard\"."}
{"id": "1992276", "revid": "287204", "url": "https://it.wikipedia.org/wiki?curid=1992276", "title": "Lal Bahadur Nagar", "text": "Lal Bahadur Nagar (o pi\u00f9 semplicemente L. B. Nagar) \u00e8 una citt\u00e0 dell'India di 261.987 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Lal Bahadur Nagar assommava a 261.987 persone, delle quali 135.636 maschi e 126.351 femmine. I bambini di et\u00e0 inferiore o uguale ai sei anni assommavano a 29.549, dei quali 15.395 maschi e 14.154 femmine. Infine, coloro che erano in grado di saper almeno leggere e scrivere erano 193.773, dei quali 106.955 maschi e 86.818 femmine."}
{"id": "1992279", "revid": "228587", "url": "https://it.wikipedia.org/wiki?curid=1992279", "title": "Documenta 7", "text": "L'esposizione internazionale documenta 7 ebbe luogo dal 19 giugno fino al 28 settembre del 1982 a Kassel sotto la direzione artistica di Rudi Fuchs."}
{"id": "1992281", "revid": "287204", "url": "https://it.wikipedia.org/wiki?curid=1992281", "title": "Gastronauta", "text": "Gastronauta \u00e8 un neologismo ideato da Davide Paolini sul fine degli anni Novanta, usato per indicare l'indole di una persona per la ricerca e la scoperta gastronomica.\nAmante del viaggio, il gastronauta, oltre ad essere attratto dal mondo del cibo, \u00e8 animato dal desiderio della convivialit\u00e0, nonch\u00e9 da un interesse culturale che ricerca, dietro ad ogni prodotto, tradizioni folkloristiche, storiche e geografiche, in quanto il territorio \u00e8 un luogo metaforico, frutto di una cultura collettiva che produce valori simbolici.\nTra le peculiarit\u00e0 di un gastronauta vi \u00e8 la sperimentazione, ovvero la curiosit\u00e0 di accostare cibi e sapori al di l\u00e0 delle mode e delle consuetudini, atteggiamento dal quale possono nascere vantaggi per i localismi gastronomici, di cui si potrebbe ampliare la sfera di consumo.\nUsi mediatici.\nNel corso degli anni, il termine \u00e8 stato impiegato, oltre che come aggettivo, anche come appellativo dello stesso Davide Paolini, e di suoi programmi televisivi e radiofonici, dedicati alla scoperta dei \"giacimenti gastronomici italiani\".\nRisale al 2000 \"Il Gastronauta\", in onda su LA7, nonch\u00e9 le prime puntate delle trasmissioni dedicate al gusto su Radio 24. Nello stesso anno, la rubrica del Sole 24 Ore, prima chiamata A me mi piace, viene ribattezzata \"Il Gastronauta\".\nFilosofia del Gastronauta.\n\"Mangiare il territorio\u201d \u00e8 il metodo di conoscenza del vero gastronauta: l'espressione \u00e8 stata coniata a partire da Sotto il sole giaguaro, di Italo Calvino, opera che contiene in toto la filosofia gastronautica dello svelare usi, costumi, storia, tradizione e cultura materiale di un luogo, cibandosi del luogo stesso. Designa la tensione di conoscere, sapere e annusare del gastronauta.\nMangiando un prodotto autoctono infatti, \u00e8 possibile risalire alla sua filiera produttiva e scoprire il sapere artigianale che vi sta dietro, le materie prime di cui dispone l'ambiente, il contesto storico e geografico che ha determinato la nascita di una tecnica produttiva specifica, lo scenario religioso e folkloristico all'interno del quale, un cibo, non \u00e8 solo qualcosa da mangiare, ma simbolo e promotore di un territorio. Questo il motivo per cui, tra i gastronauti, consapevoli che il cibo sia Cultura con la C maiuscola, vige il motto \"si mangia con la testa e non con la pancia\".\nGastronauta va in soffitta e nasce Cibovagare.\nA maggio 2021 Davide Paolini manda in soffitta il Gastronauta e lancia un nuovo movimento: Cibovagare.it, in cui il cibo diventa uno degli strumenti per salvaguardare l\u2019ambiente. \u201cNon basta pi\u00f9 indagare sulla materia prima e su chi la realizza o la trasforma, ora chi si occupa di cibo ha una missione pi\u00f9 urgente che riguarda l\u2019ambiente, la tutela della biodiversit\u00e0, il supporto di pratiche agricole e zootecniche che devono necessariamente essere sostenibili\u201d, dichiara il giornalista, immaginando una rivoluzione verde e sostenibile, che ha come simbolo le api."}
{"id": "1992282", "revid": "1123126", "url": "https://it.wikipedia.org/wiki?curid=1992282", "title": "Giovanni di Gothia", "text": "Nel 787 Giovanni guid\u00f2 una rivolta contro il dominio dei Cazari sulla Gothia. La guarnigione cazara ed il tudun vennero espulsi da Doros, ma tornarono in citt\u00e0 riconquistandola in meno di un anno. Giovanni venne imprigionato ad Itil per qualche tempo prima di essere rilasciato.\n\u00c8 venerato come santo dalla Chiesa ortodossa, e la sua festa ricorre il 19 maggio e il 26 giugno."}
{"id": "1992289", "revid": "365417", "url": "https://it.wikipedia.org/wiki?curid=1992289", "title": "Westlothiana lizziae", "text": "La westlothiana (Westlothiana lizziae) \u00e8 un tetrapode estinto simile a una lucertola, vissuto nel Carbonifero inferiore (circa 340 milioni di anni fa). I suoi resti sono stati ritrovati a East Kirkton, in Scozia.\nDescrizione.\nL'aspetto di questo animale era molto simile a quello di una lucertola dalle zampe corte e dal corpo allungato. L'anatomia interna della westlothiana era una commistione tra caratteristiche degli anfibi e quelle dei rettili; non appena venne descritto, infatti, questo tetrapode venne salutato dalla comunit\u00e0 scientifica come \u201cil rettile pi\u00f9 antico\u201d. Lunga una trentina di centimetri, la westlothiana possedeva una testa relativamente piccola ma munita di denti aguzzi, mentre il lungo corpo era cilindrico e sostenuto da quattro brevi zampe robuste.\nScoperta e classificazione.\nI resti fossilizzati della westlothiana vennero trovati nel 1984 nel giacimento di East Kirkton dal collezionista dilettante Stan Wood, ma solo dopo molti anni si resero disponibili per gli studiosi, che descrissero l'animale con il nome di \"Westlothiana lizziae\", dal nome del distretto in cui fu trovata (West Lothian) e dalla latinizzazione del soprannome con cui era conosciuto all'epoca (la parola inglese \"Lizzie\", che significa pi\u00f9 o meno \u201clucertolina\u201d). Bench\u00e9 considerato subito come un antichissimo rettile, successivi studi determinarono che la westlothiana non apparteneva alla classe di lucertole e coccodrilli, ma era solo un parente alla lontana nell'ambito dei rettiliomorfi (Reptiliomorpha). Altri scienziati, invece, sostengono che questo tetrapode fosse talmente primitivo da non poter essere considerato nemmeno un rettiliomorfo."}
{"id": "1992292", "revid": "118104461", "url": "https://it.wikipedia.org/wiki?curid=1992292", "title": "Richard Artschwager", "text": "La sua opera \"Ohne Titel\", del 2005, vernice molle su carta, \u00e8 conservata al Museo Cantonale d'Arte a Lugano."}
{"id": "1992294", "revid": "22475", "url": "https://it.wikipedia.org/wiki?curid=1992294", "title": "Gorilla sapiens", "text": "Gorilla sapiens (\"Genus Homo\") \u00e8 un romanzo di fantascienza del 1941 degli scrittori statunitensi L. Sprague de Camp e P. Schuyler Miller.\nIl romanzo fu pubblicato negli Stati Uniti nel marzo 1941 nella rivista \"Super Science Stories\" e successivamente ripubblicato nel 1950 in volume dalla Fantasy Press.\nFu tradotto in italiano da Patrizio Dalloro (Giorgio Monicelli) nel 1953 per la Mondadori.\nTrama.\nIl romanzo narra le avventure di un gruppo di persone che, a seguito di un incidente del pullman che li trasportava, rimangono intrappolati sotto una galleria. Un prodotto chimico, estratto da alcune ghiandole di animali e disperso all'interno del bus a seguito dell'incidente, li mantiene in letargo dentro il pullman per milioni di anni.\nAl loro risveglio troveranno la Terra completamente cambiata, ricoperta da foreste enormi, ove tutti gli animali si sono in qualche modo evoluti, sia acquisendo una maggiore intelligenza sia, di norma, crescendo a dismisura.\nDopo i primi tragici incontri/scontri con gli animali, essi vengono fatti prigionieri dai gorilla che li sottopongono a dei test e comprendono che anche questi strani esseri sono intelligenti e sono i discendenti della razza che popolava e dominava in precedenza la Terra.\nI gorilla spiegano che il mondo \u00e8 attualmente popolato da quattro razze di scimmie intelligenti, una delle quali, i babbuini, sono sempre in lotta con le altre. I gorilla, razza fondamentalmente pacifica, hanno abbandonato l'Africa e si sono trasferiti in America proprio per questa ragione. Gli umani iniziano lentamente ad ambientarsi, ma dopo pochi giorni giunge la notizia che i babbuini hanno attraversato l'Oceano Atlantico e vogliono sottomettere i gorilla.\nGli umani, ormai integrati, decidono di combattere a fianco dei gorilla, i quali vincono soprattutto grazie all'addestramento dei maiali giganti da parte di uno degli umani, che riesce a formare una speciale squadra di cavalleria, ma anche all'intervento decisivo dei castori, che fanno crollare una diga sopra le truppe dei babbuini.\nIl romanzo termina con il formarsi di alcune coppie, lasciando quindi intendere che la razza umana non si estinguer\u00e0, e con il tentativo del protagonista di dialogare con i solitari castori."}
{"id": "1992299", "revid": "1718925", "url": "https://it.wikipedia.org/wiki?curid=1992299", "title": "Palaeospondylus gunni", "text": "Il paleospondilo (Palaeospondylus gunni) \u00e8 un misterioso vertebrato estinto, di aspetto simile a quello di un pesce. I suoi fossili provengono esclusivamente dal giacimento di Achannaras, in Scozia e sono datati al Devoniano medio.\nDescrizione.\nI fossili di questo animale mostrano una creatura lunga fino a sei centimetri, dal corpo simile a quello di un'anguilla. Il cranio, che doveva essere costituito principalmente da parti di cartilagine indurita, esibisce capsule nasali e uditive appaiate, con un apparato branchiale al di sotto della parte pi\u00f9 arretrata; non \u00e8 presente, per\u00f2, nessuna struttura che possa essere interpretata come una mascella.\nClassificazione.\nLa filogenia di questo bizzarro fossile \u00e8 stata materia di dibattito tra gli scienziati fin dal momento della sua scoperta. Di volta in volta, il paleospondilo \u00e8 stato considerato una larva di qualche tipo di tetrapode, un placoderma privo di armatura, un agnato o un insieme di animali diversi. Nel 2004 alcuni studiosi hanno proposto che il paleospondilo fosse un dipnoo allo stadio larvale. Le discussioni, naturalmente, continuano."}
{"id": "1992301", "revid": "133130", "url": "https://it.wikipedia.org/wiki?curid=1992301", "title": "Porto di Marina di Carrara", "text": ""}
{"id": "1992310", "revid": "161273", "url": "https://it.wikipedia.org/wiki?curid=1992310", "title": "NGC 250", "text": "NGC 250 \u00e8 una Galassia lenticolare della costellazione dei Pesci."}
{"id": "1992311", "revid": "22475", "url": "https://it.wikipedia.org/wiki?curid=1992311", "title": "Once Were Warriors 2", "text": ""}
{"id": "1992312", "revid": "54253", "url": "https://it.wikipedia.org/wiki?curid=1992312", "title": "G\u00fcnter Brus", "text": "Biografia.\nG\u00fcnter Brus insieme a Otto M\u00fchl, Hermann Nitsch, e Rudolf Schwarzkogler \u00e8 stato fondatore dell'Azionismo Viennese, un movimento artistico di Body art che cercando di superare i confini tradizionali della pittura e del fare artistico assunsero il corpo come luogo dell'azione, dando vita ad alcune tra le pi\u00f9 violente, simboliche e autodistruttive performance degli anni sessanta. Con il movimento utilizz\u00f2 l'autolesionismo, il dolore e lo shock catartico del pubblico come protesta contro la repressione culturale che la societ\u00e0 austriaca esercitava sulle pulsioni dell'individuo. Fu arrestato due volte per le sue provocazioni contro la pubblica morale e minacciato anche di morte si rifugi\u00f2 a Berlino fino al 1970. Le sue opere sono esposte nei pi\u00f9 autorevoli musei d'arte d'Europa e d'America."}
{"id": "1992313", "revid": "1568601", "url": "https://it.wikipedia.org/wiki?curid=1992313", "title": "Monte Westdahl", "text": "Il Monte Westdahl \u00e8 un vulcano posto nella parte occidentale dell'Isola di Unimak, nelle Aleutine.\nL'attuale edificio vulcanico \u00e8 posto su un vasto pianoro che probabilmente costituiva un antico e ben pi\u00f9 grande stratovulcano o vulcano a scudo le cui pendici sono ampiamente solcate ed erose dai ghiacci."}
{"id": "1992318", "revid": "827882", "url": "https://it.wikipedia.org/wiki?curid=1992318", "title": "MD2", "text": "Il Message Digest Algorithm 2 (MD2) \u00e8 un algoritmo crittografico di hashing sviluppato da Ronald Rivest nel 1989. L'algoritmo \u00e8 ottimizzato per computer ad 8 bit. Le sue specifiche sono descritte nell'RFC 1319.\nAnche se dopo di esso sono stati presentati altri algoritmi, come l'MD4, l'MD5 e l'SHA, nel 2004 l'MD2 era ancora in uso in infrastrutture a chiave pubblica come parte dell'algoritmo di generazione dei certificati digitali RSA-MD2.\nDescrizione.\nL'hash dell'MD2 \u00e8 lungo 128 bit (o 16 byte) ed \u00e8 generato partendo da un messaggio di lunghezza arbitraria. A questo messaggio si aggiungono inizialmente \"\"i\" byte di valore \"i\"\" in modo tale che la sua lunghezza sia un multiplo di 128 (deve cio\u00e8 essere congrua a 0 modulo 16). Successivamente si aggiunge una somma di controllo di 128 bit ottenuta da una tabella di permutazione di 256 byte ricavata dalle cifre decimali del valore del pi greco. A questo punto inizia il calcolo vero e proprio dell'hash, che viene effettuato utilizzando un buffer di 48 byte, che viene inizializzato partendo dalla precedente tabella di permutazione, e blocchi di 16 byte del messaggio. Quando terminano tutti i blocchi del messaggio, il primo blocco parziale del blocco ausiliario utilizzato per il calcolo diventa l'hash del messaggio.\nHash dell'MD2.\nHash a 128 bit generati dall'MD2:\n MD2(\"The quick brown fox jumps over the lazy dog\")\n = 03d85a0d629d2c442e987525319fc471\nQuesto \u00e8 il risultato modificando una d con una c:\n MD2(\"The quick brown fox jumps over the lazy cog\")\n = 6b890c9292668cdbbfda00a4ebf31f05\nQuesto \u00e8 l'hash di una stringa di lunghezza zero:\n MD2(\"\") = 8350e5a3e24c153df2275c9f80692773\nSicurezza.\nRogier e Chauvaud (1997) hanno descritto le collisioni presenti nella funzione di compressione unidirezionale dell'MD2, anche se non sono stati capaci di utilizzare tali debolezze per estendere l'attacco alla versione integrale dell'algoritmo.\nNel 2004 \u00e8 stato dimostrato che l'MD2 \u00e8 vulnerabile al preimage attack (un tipo di attacco in cui si cerca di trovare un messaggio che ha un determinato hash) con una complessit\u00e0 di calcolo di 2104 applicazioni della funzione di compressione (Muller, 2004). L'autore conclude dichiarando che l'\"MD2 non pu\u00f2 essere pi\u00f9 considerato una funzione di hash a senso unico\"."}
{"id": "1992319", "revid": "287204", "url": "https://it.wikipedia.org/wiki?curid=1992319", "title": "Tecos F\u00fatbol Club", "text": "Il Tecos F\u00fatbol Club, noto semplicemente come Tecos, \u00e8 una societ\u00e0 calcistica messicana di Zapopan, nell'area metropolitana di Guadalajara. Milita nella Serie A de M\u00e9xico, la terza divisione del calcio messicano; oltre alla sezione calcistica possiede anche una sezione di pallacanestro.\nStoria.\nIl club fu fondato nel 1971, 36 anni dopo la nascita dell'universit\u00e0 locale, con il nome Club de F\u00fatbol Universidad Aut\u00f3noma de Guadalajara anche se in seguito divenne noto come Tecos de la U.A.G.. Unitosi alla Federazione calcistica messicana, nella seconda stagione professionistica guadagn\u00f2 la promozione in Primera A e due anni dopo ragigunse la Primera Divisi\u00f3n. Nella stagione 1993-1994 vinse il suo primo ed unico titolo di campione del Messico battendo in finale il con il punteggio di 2-1 nella doppia sfida.\nIl 25 maggio 2009 venne approvato un piano per il rinnovamento del club. Vennero modificati il nome, che divent\u00f2 Club Deportivo Estudiantes Tecos, i colori sociali che passarono da bianco-rosso a giallo-rosso e lo stemma sociale, il cui gufo venne mostrato con le ali aperte.\nDopo alcune stagioni poco proficue che portarono alla retrocessione del club, nel 2013 l'Universit\u00e0 di Guadalajara conferm\u00f2 la vendita dell'Estudianes Tecos al Grupo Pachuca, gi\u00e0 proprietario di , e , che si pose l'obiettivo di riportare il club nella massima divisione messicana.\nNon riuscendo nell'obiettivo prefissato, il 22 maggio 2014 il presidente del Grupo Pachuca annunci\u00f2 il trasferimento del club dalla sede originaria di Jalisco a Zacatecas, grazie ad un accordo con l'amministrazione locale per avere un club professionistico in citt\u00e0. Sei giorni pi\u00f9 tardi il trasferimento divenne ufficiale ed i diritti sportivi passarono al neonato , con un nuovo stemma e nuovi colori sociali.\nDopo questo trasferimento, la squadra filiale militante in terza serie rimase a Zapopan con nome e stemma dell'Estudiantes Tecos. Qui disput\u00f2 la stagione 2014-2015 di Liga Premier, vincendo Coppa e campionato di clausura. Al termine della stagione anche questa filiale si trasfer\u00ec a Zacatecas comportando lo scioglimento del club originario.\nNell'agosto 2015 famiglia Lea\u00f1o annunci\u00f2 di aver acquistato i diritti di immagine del club, ri-fondando cos\u00ec la societ\u00e0 che ripart\u00ec dalla quarta serie messicana con il nuovo nome Tecos F\u00fatbol Club."}
{"id": "1992321", "revid": "486946", "url": "https://it.wikipedia.org/wiki?curid=1992321", "title": "UAG Tecos", "text": ""}
{"id": "1992322", "revid": "22356", "url": "https://it.wikipedia.org/wiki?curid=1992322", "title": "Pelagornithidae", "text": "I pelagornitidi (Pelagornithidae) sono una famiglia di uccelli estinti, appartenenti ai pelecaniformi (Pelecaniformes), vissuti in tutto il mondo tra il Paleocene superiore e il Pliocene superiore (tra 60 e 3 milioni di anni fa). Alcuni resti fossili sono stati rinvenuti anche in Antartide.\nDescrizione.\nL'apertura alare dei pelagornitidi poteva raggiungere i sei metri; l'aspetto in volo di questi animali doveva essere molto simile a quello degli albatros. Il cranio, il pi\u00f9 delle volte, era allungato e provvisto di un grande becco. Proprio quest'ultimo costituiva la caratteristica principale dei pelagornitidi: era infatti provvisto di proiezioni ossee simili a denti, che servivano a questi animali per catturare prede scivolose come i pesci o i calamari oceanici.\nClassificazione.\nI pelagornitidi sono classificati tra i pelecaniformi sulla base di caratteristiche dello scheletro e del cranio, ma sono state riscontrate anche forti somiglianze con i procellariformi, il gruppo a cui appartengono gli albatros. Alcuni paleontologi, quindi, ritengono che questi uccelli possano essere una prova dell'origine comune di pellicani e albatros. Altri studiosi, comunque, ritengono che i pelagornitidi possano non appartenere ad alcuno dei due gruppi.\nI pelagornitidi, a volte, sono suddivisi in due famiglie a s\u00e9 stanti: gli odontotterigidi (Odontopterygidae) e gli osteodontornitidi (Osteodontornithidae). I primi erano i pi\u00f9 antichi, solitamente di piccole dimensioni, e avevano ali e becchi relativamente corti. I secondi, invece, possedevano ossa delle ali molto allungate e becchi giganteschi; inoltre erano di dimensioni notevolmente maggiori e furono gli ultimi ad estinguersi.\nPaleoecologia.\nGran parte dei pelagorniti erano uccelli oceanici, che percorrevano grandi distanze sfruttando le correnti ascensionali. Il lungo becco dentato era efficace nella pesca di prede veloci e scivolose: probabilmente i pelagorniti volavano in prossimit\u00e0 dell'acqua o si tuffavano dall'alto (come gli odierni pellicani), arpionando pesci e calamari.\nEvoluzione.\nI pi\u00f9 antichi ritrovamenti di pelagorniti risalgono al Paleocene inferiore: \"Protodontopteryx ruthae\" proviene da depositi di circa 62 milioni di anni fa, in Nuova Zelanda. Altri pelagorniti sono noti nel Paleocene superiore: \"Pseudodontornis\" \"tenuirostris\" proviene dalla Herne Bay, mentre \"Odontopteryx\" \"tschulensis\" \u00e8 stato ritrovato in Kazakistan. Nell'Eocene inferiore (circa 50 milioni di anni fa) sono conosciuti alcuni fossili provenienti dalla London Clay, appartenenti ai generi \"Neptuniavis\", \"Argilliornis\" e \"Odontopteryx\". Tra i pelagorniti pi\u00f9 noti vi era l'osteodontornite, che visse nell'emisfero settentrionale dall'Oligocene inferiore fino al Pliocene e fu uno dei pi\u00f9 grandi uccelli mai esistiti. L'ultimo pelagornite noto \u00e8 un esemplare di \"Pelagornis\" proveniente dal Pliocene del Marocco."}
{"id": "1992323", "revid": "486946", "url": "https://it.wikipedia.org/wiki?curid=1992323", "title": "Tecos UAG", "text": ""}
{"id": "1992326", "revid": "1431409", "url": "https://it.wikipedia.org/wiki?curid=1992326", "title": "The Game", "text": ""}
{"id": "1992330", "revid": "37401", "url": "https://it.wikipedia.org/wiki?curid=1992330", "title": "Et\u00e0 feudale", "text": ""}
{"id": "1992331", "revid": "122246", "url": "https://it.wikipedia.org/wiki?curid=1992331", "title": "Nazionale di pallavolo femminile della Tunisia", "text": "La nazionale di pallavolo femminile della Tunisia \u00e8 una squadra africana composta dalle migliori giocatrici di pallavolo della Tunisia ed \u00e8 posta sotto l'egida della Federazione pallavolistica della Tunisia.\nRosa.\nSegue la rosa delle giocatrici convocate per il campionato mondiale 2014."}
{"id": "1992343", "revid": "287204", "url": "https://it.wikipedia.org/wiki?curid=1992343", "title": "Kallur", "text": " \nKallur \u00e8 una suddivisione dell'India, classificata come \"census town\", di 52.880 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Kallur assommava a 52.880 persone, delle quali 27.212 maschi e 25.668 femmine. I bambini di et\u00e0 inferiore o uguale ai sei anni assommavano a 7.620, dei quali 3.966 maschi e 3.654 femmine. Infine, coloro che erano in grado di saper almeno leggere e scrivere erano 22.821, dei quali 14.701 maschi e 8.120 femmine."}
{"id": "1992345", "revid": "1305772", "url": "https://it.wikipedia.org/wiki?curid=1992345", "title": "Joumana Haddad", "text": "Biografia.\nSin dal 2014, Joumana Haddad \u00e8 annualmente selezionata come una delle donne arabe pi\u00f9 influenti nel mondo, dalla rivista \"Arabian Business\" (posizione 34 nel 2017), per il suo attivismo culturale e sociale.\nResponsabile per molti anni delle pagine culturali del quotidiano libanese \"An Nahar\", dove ha lavorato dal 1997 fino al 2017, ha insegnato scrittura creativa all'Universit\u00e0 Libano-Americana di Beirut tra il 2012 e il 2016. \u00c8 attivista per i diritti della donna, e anche la caporedattrice di \"Jasad\", una rivista in lingua araba specializzata nelle arti e la letteratura del corpo. \u00c8 stata dal 2007 al 2011 l'amministratrice dell'IPAF o Booker arabo, un premio letterario che ricompensa ogni anno un romanzo arabo.\nHa gi\u00e0 pubblicato vari libri che sono stati tradotti e pubblicati in molti paesi del mondo.\nPoliglotta, parla sette lingue; ha scritto libri in lingue diverse, e ha anche pubblicato parecchie opere di traduzione, fra le quali un'antologia della poesia libanese moderna in spagnolo, uscita in Spagna come in diversi paesi di America latina, e un'antologia di 150 poeti che si sono suicidati nel ventesimo secolo.\nPer il suo libro \"In compagnia dei ladri del fuoco\" ha intervistato un gran numero di scrittori, tra i quali Roberto Saviano, Umberto Eco, Paul Auster, Yves Bonnefoy, Peter Handke, Elfriede Jelinek.\nJoumana Haddad fa parte del comitato dei consulenti di MARCH Lebanon (una ONG che combatte per la libert\u00e0 di espressione nel Libano)\nNel 2009, \u00e8 stata coautrice e interprete di un film della regista libanese Jocelyne Saab (\"Che succede?\"). Ha anche partecipato ad un documentario del regista Nasri Hajjaj, sul poeta palestinese Mahmoud Darwish.\nHa ottenuto il premio del giornalismo arabo nel 2006.\nNell'ottobre 2009 \u00e8 stata inclusa nella lista del progetto Beirut39 come una dei 39 autori arabi pi\u00f9 interessanti sotto i 39 anni.\nNel novembre 2009 ha vinto il Premio Internazionale Nord Sud della fondazione Pescarabruzzo per la sezione poesia. Il vincitore della sezione narrativa era lo scrittore austriaco Peter Handke.\nNel febbraio 2010 ha vinto il Premio Blue Metropolis per la letteratura araba a Montr\u00e9al.\nIn agosto 2010 ha ricevuto il Premio Rodolfo Gentili a Porto Recanati, perch\u00e9 \u201csi batte per dar voce a tutte le donne, in particolare a quelle che voce ancora non hanno e non possono avere perch\u00e9 prigioniere di pregiudizi maschili\u201d.\nNel novembre 2012 ha vinto il Premio Maria Grazia Cutuli per il giornalismo a Catania\nIn luglio 2013 \u00e8 stata nominata dal sindaco di Napoli Luigi de Magistris ambasciatrice onoraria della cultura e dei diritti umani della citt\u00e0 di Napoli nel Mediterraneo.\nIn febbraio 2014, ha ricevuto il premio della Carriera poetica assegnato dalla fondazione Archicultura in Italia.\nJoumana Haddad realizza collage."}
{"id": "1992346", "revid": "1519687", "url": "https://it.wikipedia.org/wiki?curid=1992346", "title": "Josep Ester i Borras", "text": "Biografia.\nLe origini e le idee politiche.\nOperaio tessile, milit\u00f2 nella \"Juventudes Libertarias\" della CNTe nella Resistenza francese \nLa seconda guerra mondiale e la prigionia.\nDurante la Seconda guerra mondiale, fece parte del gruppo di Francisco Ponz\u00e1n Vidal sopravvisse al campo di sterminio di Mauthausen.Inizio' la sua milizia nella CNT nel 1932, dopo il sollevamento golpista di Franco entra nella Colonna anarchica Tierra y Libertad ,colonna che fa riferimento alla CNT, e combatte sul fronte di Aragona, Madrid, Catalogna. A seguito della vittoria franchista nel 1938 \u00e8 incarcerato con l'accusa di omicidio e resta in carcere fino al termine della guerra civile spagnola, fuggito ripara in Francia a Tolosa, li' riprende la sua militanza anarcosindacalista e nel 1940, dopo l'invasione della Francia da parte delle truppe germaniche, entra nel \"Gruppo Ponzan\". Nel 1941 \u00e8 catturato ed internato nel campo di Campo d'internamento di Le Vernet, Francia.Francisco Ponz\u00e1n Vidal e Robert Terres tramite una falsificazione di ordini di scarcerazione permettono la sua fuga.Ricatturato dalla Gestapo nel 1943 viene internato nel campo a Mauthausen con il fratello Jose. Sua moglie, Alfonsina Beh, \u00e8 deportata nelcampo di Ravensbr\u00fcck e dopo a Mauthausen, liberata nel 1945 sar\u00e0 portata in Francia, il fratello Giuseppe anche lui internato sopravvive ma il padre viene trucidato nella camera a gas.\nL'attivit\u00e0 antifranchista in Francia e la morte.\nRitornato Tolosa viene nominato segretario generale della Federazione spagnola di deportati e internati politici (FEDIP). Con Albert Gu\u00e9risse, ex capo della \"Red Pat O'Leary\",(Pat O'Leary \u00e8 il nome di battaglia di Albert Gu\u00e9risse. Josep Ester i Borras continua un caparbio lavoro che consegue la liberazione di Vincent Moriones, arrestato in Spagna . La lotta in favore di esuli consente anche per la liberazione di un gruppo di anti-fascisti spagnoli deportati a Karaganda in Kazakistan e impedisce l'estradizione in Spagna di alcuni guerriglieri, come \u00e8 il caso di Marcelino Massana, che in Catalogna fu fra gli comandanti pi\u00f9 significativi assieme a, Jos\u00e9 Luis Facer\u00edas, Jos\u00e9, Manuel, Francisco Sabat\u00e9 Llopart e Ramon Vila Capdevila nell'organizzazione della guerriglia antifranchista. Mor\u00ec per cause naturali il 1980."}
{"id": "1992350", "revid": "22356", "url": "https://it.wikipedia.org/wiki?curid=1992350", "title": "Teratornithidae", "text": "I teratorniti (Teratornithidae ) sono una famiglia di uccelli da preda estinti, vissuti in Nordamerica e Sudamerica dal Miocene al Pleistocene. Questo gruppo include i pi\u00f9 grandi uccelli volatori mai esistiti.\nDescrizione.\nNonostante la loro enorme taglia, i teratorniti erano sicuramente capaci di volare. Impronte visibili di inserzioni di penne remiganti sulle ossa delle ali di \"Argentavis\" lasciano pochi dubbi in proposito. Questo fatto sfida la precedente teoria secondo la quale il massimo limite per gli uccelli volatori era rappresentato da forme odierne come cigni, albatros, condor e otarde. Il peso delle ali di un animale come \"Argentavis\" doveva essere relativamente basso rispetto alla sua taglia, poco maggiore di quello di un tacchino (Campbell &amp; Tonni, 1983). Con un vento considerevole, l'uccello poteva librarsi in volo semplicemente spiegando le sue ali, proprio come gli albatri odierni. Sembra inoltre che il Sudamerica, durante il Miocene, fosse esposto a forti e durevoli correnti occidentali, dal momento che le Ande avevano appena iniziato a formarsi e non erano molto alte. \"Teratornis merriami\" era di dimensioni abbastanza ridotte da poter decollare tramite un semplice salto e pochi colpi d'ala. Quasi tutte le ossa delle dita erano fuse insieme, come in tutti gli uccelli, ma il dito indice si era evoluto in una struttura ampia; anche i condor possiedono una struttura simile.\nBiologia.\nTradizionalmente i teratorniti sono stati descritti come grandi divoratori di carogne, molto simili a enormi condor, a causa di una notevole somiglianza con questi ultimi. I lunghi becchi ricurvi, per\u00f2, sono molto pi\u00f9 simili a quelli delle aquile e di altri uccelli predatori attivi, che a quelli degli avvoltoi. Molto probabilmente, i teratorniti inghiottivano le loro prede intere; si \u00e8 calcolato che \"Argentavis\" avrebbe potuto tranquillamente inghiottire animali della taglia di una lepre tutti interi. Sicuramente questi enormi uccelli erano anche saprofagi, ma sembra che il loro nutrimento si basasse sulla predazione attiva nella maggior parte dei casi (Campbell &amp; Tonni, 1983). \u00c8 interessante notare come i teratorniti possedessero zampe pi\u00f9 robuste e lunghe di quelle degli avvoltoi del Vecchio Mondo; \u00e8 quindi possibile che i teratorni tendessero agguati alle loro prede sul terreno, per poi alzarsi in volo solo dopo aver catturato la preda e depositarla su un altro terreno per nutrirsene o nei loro nidi. \"Cathartornis\", in particolare, potrebbe essere stato adatto a uno stile di vita simile. \"Argentavis\" potrebbe essere stato un'eccezione, in quanto il suo corpo massiccio sembrerebbe pi\u00f9 adatto a una dieta a base di animali gi\u00e0 uccisi da altri predatori. Dal momento che i teratorniti potevano non essere divoratori abituali di carogne, le loro teste erano probabilmente ricoperte di penne, diversamente da quelle degli avvoltoi odierni, che utilizzano le loro teste spoglie per penetrare meglio nelle viscere degli animali morti.\nRiproduzione.\nCome molti altri uccelli di grandi dimensioni, anche i teratorniti probabilmente deponevano solo uno o due uova. Dal raffronto con alcuni uccelli odierni, sembra possibile che il giovane teratornite fosse affidato alle cure dei genitori per pi\u00f9 di sei mesi, e impiegasse diversi anni per raggiungere la piena maturit\u00e0 (forse fino a una dozzina in \"Argentavis\", Palqvist &amp; Vizca\u00edno, 2003).\nTassonomia.\nLe parentele dei teratorniti, cos\u00ec come la tassonomia in generale degli avvoltoi del Nuovo Mondo, \u00e8 piuttosto confusa ed \u00e8 stato oggetto di dibattito per lungo tempo. La ragione di ci\u00f2 \u00e8 la controversa storia sistematica degli avvoltoi del Nuovo Mondo poich\u00e9 si presumevano fossero pi\u00f9 legati a (o una sottofamiglia di) Ciconiidae (cicogne) sulla base degli studi di Sibley e Ahlquist che lavorarono sull'ibridazione del DNA-DNA negli anni '70 e per tutti gli anni '80. Tuttavia, ora la relazione cicogne-avvoltoi sembra non essere pi\u00f9 supportata. I teratorniti oggi sono classificati, insieme agli avvoltoi del Nuovo Mondo, dalla maggior parte delle autorit\u00e0 tassonomiche nell'ordine Accipitriformes (che comprende aquile e poiane).\nSpecie.\nSono state identificate sinora solo quattro specie di questi uccelli:\nUn altro possibile teratornite, \"Oscaravis olsoni\", \u00e8 stato descritto a partire da resti rinvenuti a Cuba e databili al Pleistocene; le esatte affinit\u00e0 di questo animale non sono completamente risolte e potrebbe non essere un teratorno. Vi sono anche fossili non descritti provenienti dall'Ecuador sudoccidentale (Campbell &amp; Tonni, 1983)."}
{"id": "1992351", "revid": "101175", "url": "https://it.wikipedia.org/wiki?curid=1992351", "title": "Gran Premio motociclistico degli Stati Uniti d'America 2005", "text": "Il Gran Premio motociclistico degli Stati Uniti d'America 2005 corso il 10 luglio, \u00e8 stato l'ottavo Gran Premio della stagione 2005 e ha visto gareggiare solo la classe MotoGP nella quale ha vinto la Honda di Nicky Hayden.\nSi tratta del ritorno del Gran Premio motociclistico degli Stati Uniti d'America dopo 11 anni e del primo della storia con una sola classe presente al via.\nPer ricordare il 50\u00ba anniversario del debutto nel mondo delle competizioni della Yamaha, le moto di Valentino Rossi e Colin Edwards sfoggiano una livrea di colore giallo e nero che ricorda quella gi\u00e0 utilizzata negli anni settanta da Kenny Roberts."}
{"id": "1992353", "revid": "22356", "url": "https://it.wikipedia.org/wiki?curid=1992353", "title": "Teratornthidae", "text": ""}
{"id": "1992354", "revid": "745179", "url": "https://it.wikipedia.org/wiki?curid=1992354", "title": "Camion betoniera", "text": ""}
{"id": "1992356", "revid": "392684", "url": "https://it.wikipedia.org/wiki?curid=1992356", "title": "Autobetoniera", "text": ""}
{"id": "1992364", "revid": "287204", "url": "https://it.wikipedia.org/wiki?curid=1992364", "title": "Le creature del Mondo Emerso", "text": "Le creature del Mondo Emerso \u00e8 un romanzo illustrato da Paolo Barbieri e scritto da Licia Troisi. I disegni e le raffigurazioni rappresentano appunto le creature del mondo emerso quali draghi, fammin ed altre creature fantastiche. Il libro \u00e8 uscito il 4 novembre 2008."}
{"id": "1992365", "revid": "1320609", "url": "https://it.wikipedia.org/wiki?curid=1992365", "title": "Chiesa di Santo Stefano (Berzo San Fermo)", "text": "La chiesa di Santo Stefano di Berzo San Fermo \u00e8 ubicata nel territorio dell'omonimo comune in provincia di Bergamo.\nStoria.\nSi tratta di un piccolo edificio ecclesiale romanico di incerta datazione, probabilmente dell'XI secolo, situato su un'altura della Val Cavallina in posizione panoramica sulla valle stessa.\nLa chiesa \u00e8 storicamente documentata a partire dal 1304.\nNel 1575 risultava in stato di completo abbandono e con il tetto crollato, ricostruito poco dopo.\nL'edificio ha subito, attraverso i secoli, numerosi interventi manutentivi e di ristrutturazione che ne hanno modificato pesantemente l'aspetto originario.\nNel corso di alcuni restauri effettuati nell'ultima decade del XX secolo sono stati eliminati gli intonaci delle parete esterne mettendone cos\u00ec in luce la muratura in sasso."}
{"id": "1992367", "revid": "2025934", "url": "https://it.wikipedia.org/wiki?curid=1992367", "title": "Club Atl\u00e9tico Morelia", "text": "Il Club Atl\u00e9tico Morelia, noto in passato come Monarcas Morelia, \u00e8 una societ\u00e0 calcistica messicana, con sede a Morelia. Milita nella Liga de Expansi\u00f3n MX, la seconda serie del calcio messicano.\nStoria.\nIl Monarcas Morelia nacque il 21 novembre 1924 con il nome \"Oro Morelia\" disputando competizioni amatoriali. Nel 1950 assunse la denominazione \"Club Deportivo Morelia\" e fu uno dei club fondatori della Segunda Divisi\u00f3n, dove milit\u00f2 fino al termine della stagione 1996-1997 quando venne promosso in Primera Divisi\u00f3n dopo aver concluso il campionato al terzo posto.\nNel 1968 retrocesse dopo essere terminato ultimo con soli 17 punti conquistati in 30 giornate. nel 1971 fu squalificato dal campionato alla 20\u00aa giornata a causa di incidenti che provocarono l'interruzione dell'incontro contro lo Zamora. Ritorn\u00f2 l'anno seguente con una nuova propriet\u00e0 ed un nuovo nome, \"Atl\u00e9tico Morelia\".\nRimase in seconda divisione fino al termine della stagione 1980-1981 quando si guadagn\u00f2 la promozione sconfiggendo il nella finale di Liguilla grazie al pareggio per 1-1 nel match di andata e alla vittoria per 1-0 nel ritorno.\nNel 1996 fu acquistata dal gruppo televisivo TV Azteca che due anni dopo ne cambi\u00f2 il nome in \"Monarcas Morelia\" e lo rese uno dei principali protagonisti nelle stagioni a venire di Primera Divisi\u00f3n. Nel torneo di Invierno 2000 conquist\u00f2 il suo primo trofeo laureandosi campione del Messico dopo aver sconfitto e nei primi turni di Liguilla, prima di avere la meglio contro il ai calci di rigore.\nNella stagione 2002-2003 fu sconfitto in finale in entrambi i tornei, per mano del nell'Apertura e del nella Clausura. Sempre in questo biennio arrivo per due volte consecutivamente in finale di CONCACAF Champions League perdendo contro il nel 2002 e contro il Toluca nel 2003.\nNel 2010 vinse la SuperLiga nordamericana battendo 2-1 in finale i grazie a due reti siglate da Miguel Sabah, ottenendo il primo trofeo internazionale nella sua storia. L'anno seguente arriv\u00f2 nuovamente in finale di Liguilla perdendo 3-2 contro il nel torneo di Clausura 2011.\nIl 5 novembre 2013 vinse la sua prima Copa MX dopo aver sconfitto nella fase finale , ed , in un match molto combattuto terminato 3-3 e deciso ai calci di rigore. Nel luglio dell'anno successivo conquist\u00f2 anche la prima edizione di Supercopa MX battendo il , vincitore dell'edizione di Clausura della coppa nazionale, con un perentorio 7-2 nel computo dei due match.\nNel 2014-2015 disput\u00f2 la peggior stagione nella propria storia classificandosi ultimo sia nel torneo di Apertura sia in quello di Clausura, riuscendo ad evitare la retrocessione solo grazie al meccanismo della media punti ottenuti negli ultimi sei tornei disputati. Nelle stagioni successive riusc\u00ec comunque a risollevarsi, pur non riuscendo a conquistare alcun trofeo.\nIl 2 giugno 2020 il club annunci\u00f2 tramite un comunicato ufficiale apparso sul sito dalla Liga MX il trasferimento della franchigia nella citt\u00e0 di Mazatl\u00e1n, comportando la scomparsa della storica societ\u00e0 giallo-rossa e la contestuale nascita del Mazatl\u00e1n F\u00fatbol Club. Poche settimane dopo tuttavia la franchigia dello venne trasferita nella citt\u00e0 di Morelia a causa di alcune difficolt\u00e0 economiche, dando vita all\"Atl\u00e9tico Morelia\". Fu annunciato inoltre che il club avrebbe acquisito i diritti relativi a nome, logo e storia del Monarcas, proseguendo di fatto la storia del club nato nel 1924."}
{"id": "1992370", "revid": "729019", "url": "https://it.wikipedia.org/wiki?curid=1992370", "title": "Nahamalaya", "text": "Il Nahamalaya fu uno Stato progettato (ma mai fondato) dall'Impero giapponese nella \"grande area di prosperit\u00e0 dell'Asia orientale\" dallo smembramento delle Indie olandesi, comprendente la penisola di Malaysia, Singapore, e l'isola di Sumatra. La capitale prevista era Singapore."}
{"id": "1992375", "revid": "767487", "url": "https://it.wikipedia.org/wiki?curid=1992375", "title": "The Zeros", "text": "I The Zeros, si formarono nel 1976 a Chula Vista, California.\nStoria degli Zeros.\nLa band era composta da Robert Lopez voce, e Javier Escovedo (il fratello minore di Alejandro Escovedo), chitarra, che frequentavano la Chula Vista High School; e da Hector Penalosa, basso, e Baba Chenelle, batteria, che frequentavano la Sweetwater High School.\nNel 1977, la band suon\u00f2 il suo primo grande concerto a Los Angeles all'Orpheum Theater, lungo la via dove si trova la Tower Records, un'influente casa discografica. Il concerto fu aperto dai The Germs al loro primo concerto in assoluto, seguiti dai The Zeros e dai The Weirdos. Il concerto fu pubblicizzato da Peter Case dei The Nerves che pi\u00f9 tardi fece parte dei The Breakaways e dei The Plimsouls. La prima pubblicazione della band, \"Wimp b/w Don't Push Me Around\", usc\u00ec nel 1977 su Bomp Records.\nNel 1978, Hector lasci\u00f2 la band per vivere e suonare a Los Angeles, e fu rimpiazzato da Guy Lopez, il fratello di Robert. Poco dopo, Robert e Guy lasciarono il gruppo per andare a vivere a Los Angeles. Hector torn\u00f2 nella band e continuarono come trio, stabilendosi a San Francisco. Nel 1980, la band registr\u00f2 un nuovo singolo con le canzoni \"They say\", \"Girl on the Block\" e \"Getting Nowhere Fast\". Dopo alcuni tour ad Austin e New York, la band si sciolse.\nIl gruppo si riun\u00ec un'ultima volta in Spagna nel 2007.\nCover di brani degli Zeros furono realizzate dalle band di Los Angeles Wednesday Week (\"They Say That Everything's Alright\") e The Muffs (\"Beat Your Heart Out\")."}
{"id": "1992388", "revid": "22356", "url": "https://it.wikipedia.org/wiki?curid=1992388", "title": "Enantiornithes", "text": "Gli enantiorniti (Enantiornithes) sono un gruppo di uccelli estinti, dalle caratteristiche relativamente \"primitive\" (basali), ma molto variabili tra specie e specie. Vissero esclusivamente nel Cretaceo, tra 120 e 65 milioni di anni fa. Furono i pi\u00f9 abbondanti e i pi\u00f9 diversificati tra gli uccelli del Mesozoico, ma si estinsero senza lasciare discendenti.\nDescrizione.\nCome molti altri uccelli primitivi, la maggior parte degli enantiorniti possedeva ali munite di artigli e una bocca dotata di denti. In generale gli enantiorniti comprendevano un gran numero di forme volatrici, alcune delle quali di piccolissime dimensioni; altre, invece, erano della taglia di un avvoltoio.\nClassificazione.\nSecondo le attuali classificazioni scientifiche, gli enantiorniti sono considerati uno dei due grandi gruppi di uccelli evoluti. L'altro gruppo \u00e8 costituito dagli ornituri (Ornithurae), che include tutti gli uccelli attuali e numerose forme fossili. Gli enantiorniti, quindi, costituiscono un \u201cesperimento\u201d di successo nell'evoluzione degli uccelli, ma si diversificarono dalla linea che ha condotto alle forme viventi in una prima fase di questa evoluzione. Questa visione non \u00e8 del tutto accettata dalla comunit\u00e0 scientifica; alcuni studi recenti affermano che gli enantiorniti possano rappresentare diversi gradi di specializzazione nella linea evolutiva che conduce agli odierni uccelli. Altri studiosi ritengono invece che questi animali non possano nemmeno ricadere sotto la definizione di uccelli in senso stretto.\nDiversificazione.\nOltre quaranta specie di enantiorniti sono state classificate finora, ma alcune di queste sono note attraverso fossili frammentari e potrebbero non essere ascrivibili a questo gruppo.\nFossili di enantiorniti sono stati rinvenuti in sedimenti marini e di entroterra: questo fatto ha portato alla conclusione che fossero un gruppo ecologicamente molto diversificato. Tra gli enantiorniti vi erano forme nuotatrici, pescatrici, tuffatrici e persino predatrici, con tanto di becchi ricurvi simili a quelli delle aquile.\nI pi\u00f9 piccoli tra gli enantiorniti erano della taglia di un passero, mentre altri (\"Enantiornis\", \"Avisaurus\") superavano abbondantemente il metro di apertura alare.\nQuesti animali conobbero una grande espansione nel corso del Cretaceo, fino ad arrivare al culmine della distribuzione e della diversificazione nel Cretaceo superiore.\nAl termine di questo periodo, per\u00f2, si estinsero insieme ad altri uccelli, come gli esperorniti, a tutti i dinosauri non aviani e ad altri gruppi di animali."}
{"id": "1992391", "revid": "169529", "url": "https://it.wikipedia.org/wiki?curid=1992391", "title": "Sanzione civile", "text": "Il termine sanzione civile fa riferimento alla sanzione prevista per l'illecito civile, in contrapposizione alla pena, prevista per l'illecito penale o reato. Il dovere, posto in capo a un soggetto, di sottostare a una siffatta sanzione \u00e8 detto \"responsabilit\u00e0 civile\".\nPrecetto e natura.\nLa sanzione civile consegue alla violazione di una norma posta a tutela di un interesse privato e ha natura \"risarcitoria\", in quanto finalizzata a reintegrare il danno subito dal soggetto portatore dell'interesse tutelato. Essa si sostanzia nel \"risarcimento del danno\", che pu\u00f2 essere \"in forma specifica\", quando il responsabile deve riprodurre la situazione di fatto corrispondente a quella che sarebbe sussistita se non fosse intervenuto il fatto illecito, o \"per equivalente\", quando il responsabile deve pagare al danneggiato una somma di denaro corrispondente alla perdita subita (\"danno emergente\") e al mancato guadagno (\"lucro cessante\").\nTipologia.\nNegli ordinamenti di common law la sanzione civile pu\u00f2 anche assumere carattere punitivo, tipico della sanzione penale, nel caso dei danni punitivi. Una sanzione civile di tipo punitivo era anche l\"'arresto per debiti\", ossia la privazione della libert\u00e0 inflitta al debitore non in grado di pagare il suo debito, presente negli ordinamenti del passato e ormai ovunque scomparso (in Italia era ancora previsto dal Codice civile del 1865 e fu soppresso dalla legge 6 dicembre 1877, n. 4166).\nSecondo la prevalente dottrina non si possono annoverare tra le sanzioni civili in senso proprio, anche se talvolta si usa questo termine per riferirsi a esse, la nullit\u00e0, l'annullabilit\u00e0 e, in generale, l'invalidit\u00e0 o inefficacia del negozio giuridico."}
{"id": "1992393", "revid": "287204", "url": "https://it.wikipedia.org/wiki?curid=1992393", "title": "Kalyandurg", "text": "Kalyandurg \u00e8 una suddivisione dell'India, classificata come \"census town\", di 29.272 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 33' 0 N e 77\u00b0 5' 60 E e ha un'altitudine di 591 .\nSociet\u00e0.\nEvoluzione demografica.\nAl censimento del 2001 la popolazione di Kalyandurg assommava a 29.272 persone, delle quali 14.842 maschi e 14.430 femmine. I bambini di et\u00e0 inferiore o uguale ai sei anni assommavano a 3.763, dei quali 1.891 maschi e 1.872 femmine. Infine, coloro che erano in grado di saper almeno leggere e scrivere erano 17.888, dei quali 10.268 maschi e 7.620 femmine."}
{"id": "1992407", "revid": "1573940", "url": "https://it.wikipedia.org/wiki?curid=1992407", "title": "Polioptila nigriceps", "text": "Lo zanzariere testanera (Polioptila nigriceps ,1864) \u00e8 un uccello canoro della famiglia Polioptilidae.\nDescrizione.\nGli adulti sono blu - grigi sul dorso e hanno l'addome bianco, con un lungo becco snello ed una lunga coda nera con bande bianche esterne sulla parte superiore. Il sottocoda \u00e8 quasi completamente bianco con una sottile linea nera nel centro e punte nere. I maschi mostrano una corona nera prominente. Questa specie \u00e8 molto simile allo zanzariere della California ed allo zanzariere codanera.\nDistribuzione e habitat.\nL'habitat riproduttivo dello zanzariere testanera \u00e8 la foresta fluviale del Messico occidentale e nord occidentale. Occasionalmente nidifica appena oltre il confine statunitense, nell'estremo sud dell'Arizona dove \u00e8 raramente avvistato d'estate.\nBiologia.\nQuesti uccelli sono prevalentemente stanziali, rimangono, infatti, nello stesso territorio riproduttivo per tutto l'anno. La coppia costruisce un piccolo nido a coppa, spesso su rami orizzontali di piccoli alberi o arbusti ed entrambi i genitori nutrono i piccoli. La femmina depone normalmente quattro uova.\nCacciano le proprie prede, prevalentemente insetti, su alberi e arbusti. Possono comunque cercare le prede a terra o catturarle in volo."}
{"id": "1992413", "revid": "22356", "url": "https://it.wikipedia.org/wiki?curid=1992413", "title": "Plotopteridae", "text": "I plototteridi (Plotopteridae) sono una famiglia estinta di uccelli pelecaniformi (Pelecaniformes), vissuti nel Cenozoico lungo le sponde settentrionali dell'Oceano Pacifico.\nDescrizione.\nQuesti uccelli, bench\u00e9 imparentati con le attuali sule, offrono un notevole esempio di convergenza evolutiva con i pinguini, in particolare con forme ormai estinte di grandi dimensioni (come \"Anthropornis\").\nQuesta somiglianza ha fatto s\u00ec che i plototteridi venissero soprannominati \u201ci pinguini dell'emisfero settentrionale\u201d. Questi uccelli erano inetti al volo: le loro ali erano accorciate e trasformate in strutture adatte alla propulsione sottomarina, come quelle dei pinguini o dell'alca gigante, ora estinta. I plototteridi variavano molto in dimensioni: i pi\u00f9 piccoli raggiungevano la taglia di un grosso cormorano, i pi\u00f9 grandi arrivavano a due metri di lunghezza. Lo scheletro del corpo era molto simile a quello dell'attuale aninga, mentre il cranio era affine a quello delle sule (Sulidae).\nEvoluzione.\nIl pi\u00f9 antico plototteride noto, \"Phocavis maritimus\", proviene da strati dell'Eocene medio (circa 45 milioni di anni fa), ma la maggior parte delle specie provengono dal Miocene inferiore e dal Miocene medio. Si estinsero pi\u00f9 o meno nello stesso periodo dei pinguini giganti dell'emisfero australe, che coincise anche con la radiazione evolutiva dei pinnipedi e dei delfini; questo fatto ha portato all'ipotesi che l'espansione dei mammiferi marini fu responsabile dell'estinzione dei plototteridi e di altri uccelli marini giganti."}
{"id": "1992414", "revid": "287204", "url": "https://it.wikipedia.org/wiki?curid=1992414", "title": "Kamareddy", "text": "Kamareddy \u00e8 una suddivisione dell'India, classificata come \"municipality\", di 64.222 abitanti, situata nel distretto di Nizamabad, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 19' 0 N e 78\u00b0 20' 60 E e ha un'altitudine di 495 .\nSociet\u00e0.\nEvoluzione demografica.\nAl censimento del 2001 la popolazione di Kamareddy assommava a 64.222 persone, delle quali 32.665 maschi e 31.557 femmine. I bambini di et\u00e0 inferiore o uguale ai sei anni assommavano a 8.306, dei quali 4.183 maschi e 4.123 femmine. Infine, coloro che erano in grado di saper almeno leggere e scrivere erano 42.174, dei quali 24.301 maschi e 17.873 femmine."}
{"id": "1992415", "revid": "1305772", "url": "https://it.wikipedia.org/wiki?curid=1992415", "title": "San Luis F\u00fatbol Club", "text": "Il San Luis F\u00fatbol \u00e8 stata una societ\u00e0 calcistica messicana, con sede a San Luis Potos\u00ed. \nStoria.\nFondato nel 1957, non ha vinto nessun titolo nazionale di prima divisione. Partecipa alla Copa Sudamericana 2008. Nel 2013 il club fallisce ed al suo posto viene fondato l'Atl\u00e9tico San Luis.\nOrganico.\nRosa 2012-2013.\n\"Aggiornato al 27 dicembre 2012.\""}
{"id": "1992416", "revid": "767487", "url": "https://it.wikipedia.org/wiki?curid=1992416", "title": "Laurent Wolf", "text": "\u00c8 un producer di musica dance. \nIl suo singolo pi\u00f9 importante, \"No Stress\", \u00e8 stato #1 nella classifica SNEP francese oltre ad essere stato diffuso in tutta Europa.\nBiografia.\nLaurent Wolf inizi\u00f2 la sua carriera al \"Queen\" (nota discoteca di Parigi) nel 1992, dove rimane per 10 anni. Parallelamente al noto club parigino, presidenzia anche al \"Club St Georges\" a Beirut e al \"L'Interdit\" a Ginevra.\nNel 1995 che inizia a produrre con il singolo \"House Train\" che si classific\u00f2 al numero uno nei club francesi per tre settimane consecutive. Lo stesso avvenne pi\u00f9 tardi col singolo \"House Scream\" e il remix di C.I.E, entrambi al numero uno nei club.\nNel dicembre del 2001, fond\u00f2 la label \"Darkness\", iniziando cos\u00ec a pubblicare singoli e album tra cui i successi internazionali come \"Saxo\", \"Calinda\" o \"Another Brick\", arrivando al grandissimo successo di \"No Stress\", nell'estate 2008.\nIl suo album \"Positiv Energy\", uscito nel 2004, ha venduto pi\u00f9 di copie e fu al numero uno delle 20 canzoni electro dell'estate 2004."}
{"id": "1992418", "revid": "339392", "url": "https://it.wikipedia.org/wiki?curid=1992418", "title": "Monarcas Morelia", "text": ""}
{"id": "1992419", "revid": "339392", "url": "https://it.wikipedia.org/wiki?curid=1992419", "title": "Club Atl\u00e9tico Monarcas Morelia", "text": ""}
{"id": "1992420", "revid": "1431409", "url": "https://it.wikipedia.org/wiki?curid=1992420", "title": "Sarah Lancaster", "text": "\u00c8 nota per il ruolo di Madison Kellner in \"Everwood\" e di Ellie in \"Chuck\".\nBiografia.\nSarah Lancaster \u00e8 nata e cresciuta a Overland Park, Kansas, accanto al fratello minore Daniel; i genitori Barbara e Michael erano una casalinga e un agente immobiliare.\nIl padre di Sarah \u00e8 costretto a spostarsi per lavoro a Mission Viejo, California.\nDurante questo periodo, \u00e8 stata seguita sul set ed ha seguito i corsi al college presso l'Universit\u00e0 della California, Irvine per abbreviare il suo passaggio dalla scuola superiore. Dopo la laurea in New Hart Jr Alta, si trasfer\u00ec a Los Angeles per promuovere la sua carriera.\n\u00c8 nota per il ruolo di Madison Kellner in \"Everwood\" e di Ellie Bartowski in \"Chuck\".\nHa interpretato diversi ruoli da guest star in serie per la TV come: \"Dawson's Creek\", \"Scrubs\", \"\", \"A proposito di Brian\".\nDoppiatrici italiane.\nNelle versioni in italiano dei suoi film, Sarah Lancaster \u00e8 stata doppiata da:"}
{"id": "1992425", "revid": "179980", "url": "https://it.wikipedia.org/wiki?curid=1992425", "title": "Club San Luis", "text": ""}
{"id": "1992428", "revid": "287204", "url": "https://it.wikipedia.org/wiki?curid=1992428", "title": "Darius Rice", "text": "Carriera.\nHa frequentato dal 2000 al 2004 la University of Miami, dove ha giocato con Guillermo D\u00edaz, guardia portoricana della Juvecaserta Basket, ed Elton Tyler ala/pivot della Pistoia Basket 2000 in Legadue, realizzando dai 14 ai 19 punti di media e catturando dai 5 ai 6,5 rimbalzi.\nNel 2005-06 disputa due partite al Polpak \u015awiecie in Polonia, cinque partite a Gary nella CBA e due partite in Venezuela col Marinos e Anzu Ategui.\nNel 2006-07 gioca una parte di stagione con i Jilin Northist Tigers in Cina mentre nell'altra parte della stagione torna in America giocando per i Dakota Wizards, una delle dodici squadre di pallacanestro che militano nella NBA Development League, il campionato professionistico di sviluppo della National Basketball Association, dove ha vinto il campionato realizzando 52 punti in una singola gara, venendo premiato come MVP e stabilendo il record della Lega con 12 canestri da 3 punti realizzati.\nNella stagione 2007-08, Darius, fa parte del roster del Purefoods Tender Juicy Giants, squadra delle Filippine, che con i suoi 33 punti e 10 rimbalzi di media a partita trascina la squadra alla finale della Coppa delle Filippine.\nSempre nel 2007-08 viene messo sotto contratto dalla squadra Portoricana dei Gigantes de Carolina fino a diventare la squadra finalista del campionato, con un record di 58 punti realizzati in un singolo incontro.\nNel 2008 giunge in Italia a Montegranaro per esser poi tagliato prima dell'inizio del campionato."}
{"id": "1992429", "revid": "1305772", "url": "https://it.wikipedia.org/wiki?curid=1992429", "title": "No Stress", "text": "No Stress \u00e8 un singolo del DJ francese Laurent Wolf, pubblicato il 24 marzo 2008 come primo estratto dal sesto album in studio \"Wash My World\".\nGli autori del brano sono E.Rima, J.Hills e lo stesso Wolf.\nSuccesso commerciale.\nIl singolo ha riscosso successo in tutta Europa e anche fuori dall'Europa, arrivando alle prime posizioni delle classifiche francesi e belghe."}
{"id": "1992433", "revid": "182193", "url": "https://it.wikipedia.org/wiki?curid=1992433", "title": "Stemma dell'Alabama", "text": "Lo stemma dell'Alabama (ufficialmente in inglese Alabama Great Seal, ossia \"Gran Sigillo dell'Alabama\") fu scelto nel 1817 da William Wyatt Bibb, governatore del Territorio dell'Alabama e primo governatore dello Stato, a partire dal 1819, quando lo stemma venne adottato come emblema ufficiale. Lo stemma raffigura una mappa dello Stato, con evidenziati i fiumi, importante risorsa del territorio. Nel 1868 lo stemma fu rimpiazzato da un controverso emblema con un'aquila che tiene nel becco uno striscione con scritto \"Here We Rest\" (\"Qui riposiamo\"). Il governatore Frank M. Dixon adott\u00f2 di nuovo lo stemma originale di Bibb nel 1939, rimanendo poi sempre uguale."}
{"id": "1992434", "revid": "1451528", "url": "https://it.wikipedia.org/wiki?curid=1992434", "title": "Alluvione della Lombardia del 1995", "text": "Lalluvione della Lombardia del 1995 fu un'alluvione che avvenne il 12 e il 14 settembre 1995 nella Lombardia nord-occidentale. Furono duramente colpiti alcuni centri dell'Alto Milanese e del Varesotto meridionale, tra cui Gallarate e Legnano e tutti i paesi della Valle Olona. \nDescrizione.\nLa tragedia fu causata dalle abbondanti precipitazioni (338 o 376\u00a0mm in 30 ore, a seconda delle fonti) e dalla cospicua cementificazione lungo le sponde dei corsi d'acqua, fattori che provocarono l'esondazione dei torrenti Rile, Tenore, Arno e del fiume Olona. L'alluvione provoc\u00f2 la morte di una persona e danni quantificabili in circa 204 miliardi di lire.\nGli eventi.\nValle Olona.\nIl 12 settembre 1995 l'Olona appariva gi\u00e0 notevolmente ingrossato, causa le intense piogge che proseguivano da giorni; nonostante ci\u00f2, sindaci e assessori delle citt\u00e0 e dei comuni pi\u00f9 esposti \u2013 Castellanza e Legnano \u2013 non furono avvertiti: le uniche informazioni consistettero in brevi note, che informavano solo del crescere delle acque del fiume, ma non di rischio inondazioni. \nIn sole 30 ore caddero 376 millimetri di pioggia. L'inizio del disastro avvenne nella notte tra il 12 ed il 13 settembre 1995: il ramo di Valganna dell'Olona ruppe gli argini e si gett\u00f2 sulla Statale SS233, rodendo la strada e aprendo una grande voragine; poco pi\u00f9 a valle invest\u00ec il Birrificio Angelo Poretti di Induno Olona, strarip\u00f2 in alcune frazioni di Varese e prosegu\u00ec la sua rovinosa corsa verso valle, allagando anche la tipografia del noto quotidiano \"La Prealpina\". A Lozza fran\u00f2 una collina, mentre nel fondovalle di Gornate Olona il fiume allag\u00f2 le frazioni di Torba e San Pancrazio, costringendo 20 persone ad una precipitosa fuga sui tetti, e spazzando via un ponte.\nLa ditta chimica Mazzucchelli di Castiglione Olona venne invasa da oltre due metri d'acqua; Cairate venne isolata dallo straripamento, oltre che dell'Olona, del torrente Tenore, mentre la Tintoria Zerbi di Lonate Ceppino venne sventrata dall'onda di piena. Anche qui crollarono due ponti; a Fagnano Olona numerose persone rimasero bloccate sui tetti degli edifici nel fondovalle, dovendo essere soccorse con elicottero; a Solbiate Olona vennero allagati il Cotonificio di Solbiate e la casa dei custodi, che furono costretti ad una precipitosa fuga.\nTra le 14.20 e le 14.45 del 13 settembre l'Olona ruppe gli argini inondando la parte bassa di Castellanza provocando ingenti danni: vennero allagate, oltre numerose abitazioni, anche l'Universit\u00e0 Carlo Cattaneo e un supermercato. Alle 20 l'Olona si rivers\u00f2 nelle strade di Legnano, sommergendo il quartiere Gabinella, le sedi di Croce Rossa e Vigili Urbani: 197.000 metri quadri del parco Castello vengono sommersi; fu allagata anche San Vittore Olona.\nA Nerviano vennero allagate varie abitazioni e lo storico Convento degli Olivetani, mentre a Parabiago fu invasa dalle acque la frazione di San Lorenzo; a Rho 12 persone dovettero fuggire dalla loro cascina sommersa, e anche Pogliano Milanese fu allagato. In diversi comuni, per giorni, l'acqua dovette essere portata con le autocisterne, perch\u00e9 l'Olona aveva allagato e contaminato i pozzi.\nValmorea.\nIn Valmorea un tronco sbarr\u00f2 il corso del torrente Lanza, affluente dell'Olona, che si rivers\u00f2 sui binari della Ferrovia della Valmorea, da poco ripristinata, spazzando via la massicciata e lasciando le rotaie sospese nel vuoto. \nTorrente Rile.\nIl torrente Rile inond\u00f2 per due volte Cassano Magnago, allagando 210 propriet\u00e0, mentre l'Arno invase Cavaria con Premezzo \u2013 con due onde di piena che costrinsero alla fuga 200 persone, un'ottantina delle quali vennero temporaneamente alloggiate nella scuola media \u2013 e Arnate, quartiere di Gallarate. \nLago di Lugano.\nPorto Ceresio venne allagata per due terzi. A Campione d'Italia una frana seppell\u00ec una decina di automobili."}
{"id": "1992435", "revid": "149485", "url": "https://it.wikipedia.org/wiki?curid=1992435", "title": "Sanzione penale", "text": ""}
{"id": "1992436", "revid": "729019", "url": "https://it.wikipedia.org/wiki?curid=1992436", "title": "Isole Desertas", "text": "Le Isole Desertas (in portoghese: \"Ilhas Desertas\"), costituiscono un piccolo arcipelago situato a circa 25\u00a0km a sud-est di Ponta de S\u00e3o Louren\u00e7o, la punta pi\u00f9 orientale dell'isola di Madera, circa a met\u00e0 strada tra le Azzorre e le Canarie. Le tre isole, chiamate Ilh\u00e9u Ch\u00e3o, Deserta Grande e Bugio, hanno una forma lunga e stretta e formano una catena che si articola in direzione NW-SE per una distanza di 23\u00a0km. Amministrativamente fanno parte del territorio del Portogallo, distretto di Funchal, comune di Santa Cruz (isola di Madera).\nStoria.\nLe Isole Desertas sono state scoperte nel 1419/20 e battezzate con questo nome da Jo\u00e3o Gon\u00e7alves Zarco, nobile e navigatore portoghese della casata di Enrico il Navigatore. Furono per\u00f2 esplorate convenientemente solo nel 1420/21, dopo l'esplorazione e l'avvio definitivo della colonizzazione di Funchal. Le isole sono state di propriet\u00e0 di due famiglie inglesi tra il 1894 e il 1971 per poi essere acquistate dallo Stato portoghese.\nDescrizione.\nNonostante la loro vicinanza con l'isola di Madera, la geologia delle Isole Desertas \u00e8 completamente differente. Queste isole alte, lunghe e rocciose hanno un suolo sterile. Il popolamento animale presente include circa 16 specie di uccelli, delle quali 8 rappresentate da uccelli marini, la capra selvatica, il coniglio e alcuni roditori. I mammiferi citati sono stati introdotti dai marinai portoghesi che per primi approdarono sulle spiagge rocciose di queste isole. Anche alcuni rettili, come la lucertola muraiola di Madera, e ragni, tra cui una specie di tarantola di dimensioni notevoli ed endemica delle Desertas, la \"Hogna ingens\", vivono in questo ecosistema arido e fragile.\nSulle spiagge vive una piccola colonia di foca monaca e dal 1990 le Isole Desertas sono state dichiarate riserva naturale biogenetica dal Consiglio d'Europa e poste sotto regime di tutela ambientale. La popolazione delle foche, che nel 1998 comprendeva appena 8 individui, oggi pu\u00f2 contare quasi 20 esemplari. La sola presenza umana \u00e8 rappresentata dai guardiani permanenti, dai geologi, da persone che occasionalmente approdano con la propria barca e da alcune stazioni di ricerca scientifica disseminate su tutte le isole.\nL'unica isola potenzialmente abitabile \u00e8 Deserta Grande, grazie alla presenza di una sorgente di acqua, sebbene questa sia scarsa e sporca. Tutti i tentativi di colonizzazione sono falliti a causa dell'impraticabilit\u00e0 di qualsiasi tipo di agricoltura.\nSulle isole sono presenti due fari, uno all'estremit\u00e0 meridionale dell'Isola di Bugio (D-2722), conosciuto come faro della Ponta de Agulha, e uno all'estremit\u00e0 settentrionale del Ilh\u00e9u Ch\u00e3o (D-2720),"}
{"id": "1992438", "revid": "819238", "url": "https://it.wikipedia.org/wiki?curid=1992438", "title": "Riserva naturale integrale Complesso Immacolatelle e Micio Conti", "text": "La Riserva naturale integrale Complesso Immacolatelle e Micio Conti \u00e8 un'area naturale protetta estesa circa 70 ettari ricadente all'interno dei comuni di San Gregorio di Catania e Aci Castello. Istituita con decreto dell'assessorato Territorio e Ambiente della Regione Siciliana (numero 617/98), la riserva \u00e8 interna ad un'area di notevole bellezza paesaggistica, tra l'Etna e il golfo di Catania, e comprende un importante sistema di grotte di scorrimento lavico colonizzate da fauna cavernicola con elementi troglofili legati al guano di colonie di pipistrelli.\nPaesaggio.\nIl territorio, parte di un vasto sistema ambientale lineare che da San Gregorio di Catania si spinge sino ad Acireale, \u00e8 caratterizzato dalla presenza di un'area protetta all'interno di un'area metropolitana densamente abitata. Il paesaggio agrario \u00e8 quello tipico del \u201cvigneto costruito\u201d con la presenza di un sistema diffuso di \u2018casudde\u2019 (piccoli edifici rurali in pietra lavica per lo pi\u00f9 non intonacata) che un tempo costituivano il centro vitale dei fondi. Di una certa importanza testimoniale \u00e8 la Guardiola Cantarella, una garitta spagnola del '600 che caratterizza i quadri visuali dell'area.\nGrotte.\nLa genesi delle grotte vulcaniche \u00e8 legata allo svuotamento del tunnel lavico che pu\u00f2 avvenire durante o al termine di una eruzione di durata superiore ad un mese. Il Complesso Immacolatelle e Micio Conti \u00e8 costituito da un sistema di otto cavit\u00e0 laviche avente una lunghezza complessiva di circa 1,5 km, situato all'interno di un campo lavico a morfologia hawaiiana. Alle grotte si accede attraverso ingressi creatisi per il crollo delle volte. All'interno delle cavit\u00e0 sono presenti interessanti fenomeni morfologici: particolari striature sulle pareti lasciate dal passaggio della lava e piccole stalattiti di rifusione sulla volta, osservabili all'interno delle grotte Micio Conti e Cantarella; caratteristici rotoli di lava alla base delle pareti generate dal parziale raffreddamento del tunnel lavico che caratterizzano il complesso di grotte Immacolatelle; \"cascate\" di apparati radicali appartenenti alla soprastante vegetazione che dalla superficie penetrano all'interno della grotta dei Tedeschi ornandone la volta.\nFauna.\nIl sistema di grotte presenti nella riserva ospita una fauna cavernicola peculiare, adattata alle particolari condizioni ecologiche dell'ambiente ipogeo: ben sei sono le specie di Chirotteri (pipistrelli) che nelle grotte trovano possibilit\u00e0 di rifugio diurno ed un ambiente idoneo per svernare; numerosi anche gli invertebrati (Ragni, Crostacei Isopodi, Collemboli) ed un pidottero notturno (Noctuide), soltanto recentemente segnalato all'interno della Riserva. L'epigeo offre ambienti idonei per una grande quantit\u00e0 di invertebrati, fra i quali una preziosa ape endemica della Sicilia, che prende il nome dall'area della riserva (Pseudoanthidium gregoriense); fra i Vertebrati annoveriamo diversi Rettili, la Lucertola campestre, il Gongilo (Chalcides ocellatus) ed il variopinto Colubro leopardino (Elaphe situla). I Mammiferi sono rappresentati dal Coniglio (Oryctolagus cuniculus) e dalla Volpe (Vulpes vulpes).\nMolte sono le specie di uccelli che popolano la riserva principalmente rappresentati da Passeriformi, da alcuni Falconiformi come il Gheppio (Falco tinnunculus), e da Strigiformi come Assiolo (Otus scops) e Barbagianni (Tyto alba).\nFlora.\nIl territorio conserva lembi di relitti di vegetazione forestale termofila a querce caducifoglie, vera rarit\u00e0 per il comprensorio etneo. Sulle creste rocciose si scorge l'euforbia arborescente (\"Euphorbia dendroides\") che, assieme all'alaterno (\"Rhamnus alaternus\"), l'ogliastro (\"Olea europea\"), il terebinto (\"Pistacia terebinthus\") ed altre piante mediterranee, tende a ricostituire una tipica vegetazione di macchia. All'ombra delle formazioni rocciose laviche \u00e8 presente la rara \"Aristolochia altissima\" assieme alla calistegia e la brionia (\"Bryonia dioica\").\nNegli spazi aperti e pietrosi, si rinviene una vegetazione steppica a barboncino comune (\"Hyparrhenia hirta\") tra i cui cespugli si trova la \"Serapias vomeracea\", una graziosa orchidea. Nei terreni un tempo adibiti a coltivo svetta la candida infiorescenza dell'asfodelo (\"Asphodelus microcarpus\") e della ferula (\"Ferula communis\"), mentre sulle superfici laviche delle colate si rinviene un molteplicit\u00e0 di piccole piante dalle variopinte fioriture primaverili, tra queste la \"Campanula dichotoma\" e numerose succulente annuali come il \"Sedum rubens\".\nInformazioni.\nLa Riserva naturale integrale Complesso Immacolatelle e Micio Conti ed il Laboratorio naturalistico ambientale \u201cNatura e Scienza\u201d si trovano in via Terzora 8, 95027 di San Gregorio di Catania."}
{"id": "1992440", "revid": "671029", "url": "https://it.wikipedia.org/wiki?curid=1992440", "title": "Stadio Victoria", "text": "Lo Stadio Victoria () \u00e8 uno stadio di Aguascalientes, in Messico. Ospita le partite casalinghe del Club Necaxa. \nAperto nel 2003, ha una capienza di 23 851 posti a sedere.\nL'impianto fu inaugurato il 26 luglio 2003. Si trova di fronte allo storico campo di baseball Alberto Romo Ch\u00e1vez, nel sito dove prima sorgeva lo Stadio comunale di Aguascalientes."}
{"id": "1992443", "revid": "30580", "url": "https://it.wikipedia.org/wiki?curid=1992443", "title": "Gran Premio d'Argentina 1953", "text": "Il Gran Premio d'Argentina 1953 fu la prima gara della stagione 1953 del Campionato mondiale di Formula 1, disputata il 18 gennaio sul Circuito di Buenos Aires. La manifestazione vide la vittoria di Alberto Ascari su Ferrari, seguito dal compagno di squadra Luigi Villoresi e da Jos\u00e9 Froil\u00e1n Gonz\u00e1lez su Maserati.\nLa gara fu segnata dall'incidente di Nino Farina, che uscito di pista al trentunesimo giro, caus\u00f2 13 vittime tra gli spettatori."}
{"id": "1992444", "revid": "110157", "url": "https://it.wikipedia.org/wiki?curid=1992444", "title": "Storie (Sesana)", "text": "Storie (in sloveno \u0160torje) \u00e8 un paese della Slovenia, frazione del comune di Sesana.\nEssa \u00e8 attraversata dall'importante strada che collega Trieste con Lubiana e quindi con Vienna.&lt;br&gt;\nAd est dell'abitato vi \u00e8 la chiesa di San Giovanni (\"Sv. Janez\").\nGeografia fisica.\nLa localit\u00e0 \u00e8 situata nel Carso a 347,9 metri s.l.m. ed a 8,3 chilometri dal confine italiano.&lt;br&gt;\nStorie \u00e8 rappresentato nella carta IGM al 25.000: 40A-II-SE.\nStoria.\nDal 1920 al 1947 fece parte del Regno d'Italia, inquadrato nella Provincia di Trieste e fu comune autonomo fino al 1927 quando fu soppresso e aggregato a Sesana; pass\u00f2 poi alla Jugoslavia e quindi alla Slovenia."}
{"id": "1992451", "revid": "33751", "url": "https://it.wikipedia.org/wiki?curid=1992451", "title": "Stadio Tecnologico", "text": "Lo stadio Tecnologico () \u00e8 uno stadio di Monterrey, in Messico. Ospita le partite casalinghe del Club de F\u00fatbol Monterrey. Ha ospitato tre partite della prima fase del campionato mondiale di calcio 1986 e tutti gli incontri del campionato mondiale universitario di football americano 2016."}
{"id": "1992452", "revid": "103482504", "url": "https://it.wikipedia.org/wiki?curid=1992452", "title": "Villagrappa", "text": "Villagrappa \u00e8 una frazione di Forl\u00ec. Si trova lungo una via parallela alla via Emilia in direzione Faenza.\nIn passato Villagrappa era nota solo come centro agricolo ma ultimamente ha avuto anche un notevole sviluppo residenziale.\nDa vedere c'\u00e8 la chiesa di Santa Maria Maddalena, di cui \u00e8 parroco don Davide Brighi.\nDa Settembre 2018 \u00e8 approdata una squadra di Ultimate Frisbee, i 45 Giri (che attualmente militano in serie B), che si allenano nel campo della parrocchia."}
{"id": "1992456", "revid": "1543377", "url": "https://it.wikipedia.org/wiki?curid=1992456", "title": "Stemmi degli Stati federati degli Stati Uniti d'America", "text": "Segue una galleria con gli stemmi degli Stati degli Stati Uniti. Tra parentesi l'anno di adozione."}
{"id": "1992459", "revid": "1005847", "url": "https://it.wikipedia.org/wiki?curid=1992459", "title": "Elezioni europee del 1989", "text": "Le elezioni europee del 1989 si svolsero tra il giugno ed il luglio 1989 per l'elezione della III legislatura del Parlamento europeo. Rispetto alle precedenti consultazioni, in questa tornata erano chiamati alle urne anche gli spagnoli ed i portoghesi. Le elezioni furono vinte dal gruppo Socialista con 180 seggi, davanti al Partito Popolare Europeo che ne ottenne 121.\nSistema di voto.\nNon vi fu un sistema di voto unico per tutti gli stati membri ma ognuno di essi adott\u00f2 un proprio metodo, stabilito con legge nazionale.\nIl Regno Unito utilizz\u00f2 in Inghilterra, Galles e Scozia un sistema di voto uninominale a un turno (\"first-past-the-post\"), formato da 78 circoscrizioni, mentre in Irlanda del Nord vennero assegnati 3 seggi con sistema proporzionale. Il Belgio, l'Irlanda e l'Italia usarono un sistema proporzionale con suddivisione del territorio in circoscrizioni. La Danimarca, la Francia, la Germania Ovest, la Grecia, il Lussemburgo, i Paesi Bassi, il Portogallo e la Spagna utilizzarono un sistema proporzionale unico nazionale, anche se nel caso della Germania Ovest i tre seggi spettanti alla zona di Berlino Ovest non furono eletti direttamente ma vennero scelti dalla Camera dei Rappresentanti di Berlino, dato lo \"status\" particolare della citt\u00e0.\nDistribuzione dei seggi.\nLa distribuzione dei 518 seggi, era stabilita in base alla popolazione degli Stati membri:\nConseguenze.\nI socialisti si confermarono il primo partito nell'Europarlamento, incrementando notevolmente i propri seggi. L'unica novit\u00e0 nei gruppi parlamentari, fu la creazione del \"Gruppo Verde\"; in precedenza gli ambientalisti erano alleati con gli indipendentisti di centrosinistra del Gruppo Arcobaleno. I regionalisti ed i verdi, tuttavia, si riuniranno nella IV legislatura formando il I Verdi/Alleanza Libera Europea.\nPresidente dell'Europarlamento venne eletto Enrique Bar\u00f3n Crespo (Gruppo Socialista, PSOE) per la prima met\u00e0 della legislatura dal 1989 al 1992 ed Egon Klepsch (PPE, CDU), per la seconda met\u00e0 dal 1992 al 1994."}
{"id": "1992460", "revid": "767487", "url": "https://it.wikipedia.org/wiki?curid=1992460", "title": "When I Get You Alone", "text": "When I Get You Alone \u00e8 il brano che segna il debutto discografico di Robin Thicke, presentandosi al pubblico semplicemente come Thicke. Originariamente inserito nel suo album d'esordio \"Cherry Blue Skies\", album in seguito ristampato e pubblicato con il titolo \"A Beautiful World\".\n\"When I Get You Alone\" contiene un campionamento di \"A Fifth of Beethoven\" di Walter Murphy, brano incluso nella colonna sonora di \"La febbre del sabato sera\", che a sua volta contiene un campionamento della Sinfonia n. 5 di Beethoven. Murphy \u00e8 accreditato tra gli autori del brano. \"When I Get You Alone\" \u00e8 un brano dal ritmo funkeggiante, che miscela vari generi con sonorit\u00e0 che rimandano agli anni settanta, che ricorda i brani di Stevie Wonder, dove Thicke si avvale dell'uso del falsetto alla Marvin Gaye.\nLa Coca-Cola Company ha scelto il brano come colonna sonora di uno spot pubblicitario della \"Sprite\".\nClassifica.\nIl brano ha trovato un ottimo riscontro in Europa, dove \u00e8 entrato nella Top 20 di paesi come Belgio, Paesi Bassi e Italia; inoltre, \u00e8 entrato nella Top Ten dei singoli in Australia e Nuova Zelanda. In Italia, il brano ha ottenuto un buon passaggio radiofonico, tanto da portare il cantante californiano ad esibirsi al Festivalbar 2003.\nVideoclip.\nIl videoclip realizzato per il brano mostra il cantante, con barbetta e capelli lunghi, sfrecciare per le strade di Manhattan con la sua mountain bike. Thicke interpreta un corriere che corre da una parte all'altra della citt\u00e0 per effettuare le sue consegne. Il video ha ottenuto diversi passaggi televisivi anche sulle emittenti televisive musicali italiane.\nCover.\nIl pezzo \u00e8 stato reinterpretato da Darren Criss per il telefilm \"Glee\", distribuito come singolo digitale e inserito nell'album \"Glee presents: The Warblers\"."}
{"id": "1992465", "revid": "287204", "url": "https://it.wikipedia.org/wiki?curid=1992465", "title": "Stadio Alfonso Lastras", "text": "Lo Stadio Alfonso Lastras () \u00e8 uno stadio di San Luis Potos\u00ed, in Messico. Ospita le partite casalinghe dell'."}
{"id": "1992467", "revid": "86599", "url": "https://it.wikipedia.org/wiki?curid=1992467", "title": "Winnecke 4", "text": ""}
{"id": "1992471", "revid": "23885", "url": "https://it.wikipedia.org/wiki?curid=1992471", "title": "Fabriceria", "text": ""}
{"id": "1992472", "revid": "33751", "url": "https://it.wikipedia.org/wiki?curid=1992472", "title": "Stadio Morelos", "text": "Lo Stadio Morelos () \u00e8 uno stadio di Morelia, in Messico. Ospita le partite casalinghe del Monarcas Morelia. \nInaugurato nel 1989, lo stadio ha una capienza di posti e deve il proprio nome a Jos\u00e9 Mar\u00eda Morelos y Pav\u00f3n, eroe della guerra d'indipendenza messicana.\nStoria.\nLa costruzione dello stadio fu annunciata nel 1984, in previsione del , in programma in Messico. L'impianto sarebbe stato situato nella zona sud-orientale della citt\u00e0, dove oggi sorge il centro sportivo Adolfo L\u00f3pez Mateos, e avrebbe rimpiazzato il vecchio Stadio Venustiano Carranza come sede delle partite della squadra cittadina, l'Atl\u00e9tico Morelia, oggi denominata Monarcas Morelia. Il modello presentato era molto simile allo Stadio Corregidora di Santiago de Quer\u00e9taro. Durante i lavori di scavo, tuttavia, emersero dei problemi alle fondamenta, che provocarono la sospensione dei lavori. Per questo motivo gli incontri del campionato del mondo del 1986 che avrebbe dovuto ospitare lo stadio di Morelia furono trasferiti allo Stadio Sergio Le\u00f3n Chavez di Irapuato.\nUn gruppo di industriali del Michoac\u00e1n guidati dall'uomo d'affari Luis \u00c1lvarez Barreiro, con il sostegno del nuovo governatore Luis Mart\u00ednez Villica\u00f1a, crearono un sodalizio che, finanziato dalle vendite dei biglietti, avvi\u00f2 la costruzione del nuovo stadio, che fu edificato nel giro di un anno e mezzo. L'inaugurazione avvenne il 9 aprile 1989 con la partita di campionato tra Monarcas Morelia e Club Am\u00e9rica, che vide la vittoria dei padroni di casa per 2-1. \nNel 2011 lo stadio ha ospitato alcune partite del campionato mondiale di calcio Under-17.\nIl 16 febbraio 2016 lo Stadio Morelos ospit\u00f2 una messa di Papa Francesco di fronte a 50 000 spettatori."}
{"id": "1992473", "revid": "599013", "url": "https://it.wikipedia.org/wiki?curid=1992473", "title": "La ghigliottina", "text": ""}
{"id": "1992479", "revid": "1543377", "url": "https://it.wikipedia.org/wiki?curid=1992479", "title": "Cr 91", "text": "Cr 91 \u00e8 un piccolo ammasso aperto visibile nella costellazione dell'Unicorno.\nSi individua a partire dalla Nebulosa Rosetta, andando per circa tre gradi in direzione sud-ovest; si pu\u00f2 individuare anche con un binocolo, dato che le sue stelle sono di settima magnitudine. Uno strumento come questo \u00e8 anche in grado di risolverlo completamente in stelle, senza traccia alcuna di apparente nebulosit\u00e0. La componente pi\u00f9 luminosa \u00e8 HD 44333, una stella doppia di magnitudine 6,29; le altre stelle, circa una decina in tutto, sono comprese fra la settima e l'ottava grandezza."}
{"id": "1992481", "revid": "174919", "url": "https://it.wikipedia.org/wiki?curid=1992481", "title": "Seconda Guerra mondiale", "text": ""}
{"id": "1992483", "revid": "287204", "url": "https://it.wikipedia.org/wiki?curid=1992483", "title": "Steffi Kraker", "text": ""}
{"id": "1992484", "revid": "36426", "url": "https://it.wikipedia.org/wiki?curid=1992484", "title": "Primo stile pompeiano", "text": ""}
{"id": "1992485", "revid": "121963791", "url": "https://it.wikipedia.org/wiki?curid=1992485", "title": "Rachael Bella", "text": "Biografia.\nFiglia di genitori divorziati, \u00e8 apparsa in vari film e show televisivi tra cui \"Law &amp; Order\" e \"Buffy l'ammazzavampiri\". \u00c8 anche apparsa nello show televisivo \"So You Think You Can Dance\".\nNel 2007 si \u00e8 ritirata dal mondo del cinema per dedicarsi alla maternit\u00e0, poich\u00e9 \u00e8 diventata mamma di Ethan Page, avuto dall'ex-marito Edward Furlong, conosciuto sul set di \"Jimmy and Judy\" e dal quale ha divorziato l'8 luglio 2009."}
{"id": "1992490", "revid": "287204", "url": "https://it.wikipedia.org/wiki?curid=1992490", "title": "Bela Karolyi", "text": ""}
{"id": "1992504", "revid": "1442080", "url": "https://it.wikipedia.org/wiki?curid=1992504", "title": "Bo Hamburger", "text": "Carriera.\nOttenne diverse affermazioni soprattutto in circuiti e kermesse, ma si tolse anche alcune soddisfazioni vincendo tappe in alcune importanti brevi corse spagnole e francesi. Ottenne anche una vittoria di tappa al Tour de France del 1994, quella che fu la sua prima importante affermazione, e l'importante classica belga della Freccia Vallone.\nGi\u00e0 in precedenza si era messo in evidenza con alcuni piazzamenti sempre in brevi corse a tappe; al Tour de France riusc\u00ec anche a fare classifica giungendo pi\u00f9 di una volta nei primi venti della generale. Numerosi i suoi piazzamenti nelle brevi corse a tappe: ottenne podi nel Crit\u00e9rium International, nel Giro del Mediterraneo, nel Giro di Svezia e nel Giro di Danimarca, ma anche risultati nella Volta Ciclista a Catalunya.\nConsegu\u00ec buoni piazzamenti ai campionati del mondo su strada: fu quindicesimo nel 1991, suo anno di esordio da professionista, sesto nel 2003 e secondo a San Sebasti\u00e1n, alle spalle di Laurent Brochard, nel 1997.\nIn un libro ha ammesso di essersi dopato dal 1995 al 1997. Inoltre nel 2001 fu trovato positivo all'EPO. Si \u00e8 ritirato dall'attivit\u00e0 al termine della stagione 2006. Dal 2014 \u00e8 rappresentante e manager della formazione Continental danese Christina Watches-Kuma."}
{"id": "1992507", "revid": "110157", "url": "https://it.wikipedia.org/wiki?curid=1992507", "title": "Breese", "text": "Breese \u00e8 un comune di 1.624 abitanti del Brandeburgo, in Germania.\nAppartiene al circondario del Prignitz ed \u00e8 parte dell'Amt Bad Wilsnack/Weisen.\nStoria.\nNel 2003 venne aggregato al comune di Breese il soppresso comune di Gro\u00df Breese."}
{"id": "1992508", "revid": "149727", "url": "https://it.wikipedia.org/wiki?curid=1992508", "title": "Gro\u00df Breese", "text": ""}
{"id": "1992509", "revid": "149727", "url": "https://it.wikipedia.org/wiki?curid=1992509", "title": "Klein Breese", "text": ""}
{"id": "1992510", "revid": "149727", "url": "https://it.wikipedia.org/wiki?curid=1992510", "title": "Kuhblank", "text": ""}
{"id": "1992517", "revid": "1543377", "url": "https://it.wikipedia.org/wiki?curid=1992517", "title": "Mollettone", "text": "Il mollettone \u00e8 un telo di panno felpato, usato come protezione per il tavolo oppure come lenzuolo per il letto e serve a non usurare il tavolo\nComposizione.\nRealizzato in materiale morbido e gonfio, viene usato per coprire la tavola: \u00e8 spesso dotato di elastico agli angoli per facilitare l'adesione al piano. Va posto tra la tovaglia e il tavolo. Se necessario, pu\u00f2 essere tagliato per adattarlo alla dimensione della superficie da coprire.\nNei letti, pu\u00f2 sostituire il coprimaterasso e fornisce un maggior calore rispetto alle lenzuola in cotone.\nUsi.\nIl mollettone assolve a diverse funzioni:"}
{"id": "1992518", "revid": "729019", "url": "https://it.wikipedia.org/wiki?curid=1992518", "title": "NGC 7510", "text": "NGC 7510 \u00e8 un giovane ammasso aperto visibile nella costellazione di Cefeo.\nOsservazione.\nSi individua nella parte sudorientale della costellazione, poco a nord del punto mediano della linea che congiunge le stelle e , presso il ricco campo stellare dell'Arco di Cassiopea; attraverso un binocolo 10x50 si mostra come una macchia allungata piuttosto piccola, su cui si pu\u00f2 scorgere una stellina di magnitudine 9. Con un telescopio da 100mm l'ammasso \u00e8 risolvibile in una dozzina di componenti fino alla dodicesima magnitudine, mentre strumenti con aperture maggiori permettono una risoluzione completa delle sue stelle. Nelle foto a lunga posa \u00e8 ben evidente a sud il grande sistema nebulosa di Sh2-157.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle basse latitudini; dall'emisfero australe d'altra parte resta piuttosto basso e non \u00e8 neppure osservabile dalle latitudini lontane dalla zona tropicale. Il periodo migliore per la sua osservazione nel cielo serale \u00e8 quello compreso fra luglio e dicembre.\nStoria delle osservazioni.\nNGC 7510 venne individuato per la prima volta da William Herschel nel 1787 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec a sua volta nel General Catalogue of Nebulae and Clusters col numero 2213.\nCaratteristiche.\nNGC 7510 \u00e8 un ammasso giovane e brillante, situato alla distanza di 3390\u00a0parsec (11950 anni luce) in corrispondenza del Braccio di Perseo, in una sua regione particolarmente ricca di grandi complessi di nubi molecolari e giovani gruppi di stelle massicce. Le sue componenti pi\u00f9 massicce sono di classe spettrale B e A.\nSecondo gli studi sulle dinamiche di questa regione galattica, i processi di formazione stellare hanno dapprima interessato le componenti della giovane associazione Cassiopeia OB2, quindi si siano estesi dando origine a quest'ammasso e nell'ultima fase la stelle dell'ammasso Mrk\u00a050, situato al centro della nebulosa Sh2-157. Studi fotometrici eseguiti su 600 stelle visibili in direzione di NGC\u00a07510 hanno premesso di misurarne il livello di estinzione e di determinare un'et\u00e0 di circa 10 milioni di anni."}
{"id": "1992527", "revid": "2074952", "url": "https://it.wikipedia.org/wiki?curid=1992527", "title": "Sun Ra", "text": "Figura eccentrica ed enigmatica, per molto tempo le notizie sulla sua vita furono frammentarie e contraddittorie, in quanto lui stesso ha affermato di non essere originario di un luogo sulla terra ma di appartenere alla \"razza degli angeli\" e di provenire da Saturno. La sua filosofia era incentrata sulla pace universale ed \u00e8 stata denominata \"afrofuturismo\", in quanto sosteneva la provenienza della gente afro-americana da un altro mondo e conteneva concetti tratti da diverse correnti di pensiero (rosacrocianesimo, pensiero cabalistico, religione egizia e liberazionismo afro-americano). Il suo stesso nome \u00e8 composto da \"sun\" (\"sole\" in inglese) e \"Ra\" (il dio egizio del Sole). Durante la sua vita ebbe per\u00f2 anche diversi altri nomi, fra i quali Le Sonra e Sonny Lee.\nBiografia.\nSecondo fonti biografiche nacque a Birmingham in Alabama nel 1914 e fin da adolescente mostr\u00f2 subito una sensibilit\u00e0 musicale. Influenzato dalle musiche di Duke Ellington e di Fats Waller e dallo stile \"stride\", il giovane \"Sonny\" (come era soprannominato dalla famiglia) dopo aver frequentato le scuole nel suo Stato, cominci\u00f2 una carriera semi-professionale a partire dal 1934. Le difficolt\u00e0 relative alla sua scelta di mantenere una grossa orchestra nello stile di Ellington e Fletcher Henderson, furono affrontate da Ra producendo la propria musica (fond\u00f2 la sua propria etichetta discografica personale El Saturn Research) ed organizzando le proprie attivit\u00e0 concertistiche. La strada della produzione indipendente, accanto a molte altre caratteristiche dello stile musicale e spettacolare di Ra, come l'uso di costumi, testi e danza e dell'improvvisazione collettiva nell'organizzazione degli eventi, che divengono sempre pi\u00f9 importanti dagli anni sessanta in poi, fanno di lui un precursore per gli orientamenti di musicisti che si riconoscevano in concetti quali \"free jazz\", \"new thing\", \"great black music\".\nPer tutti gli anni settanta e ottanta, pur essendo un artista di nicchia, continu\u00f2 a suonare spostandosi da arrangiamenti completamente \"free-jazz\" al revival ellingtoniano al \"bop\", collaborando con artisti come Philly Joe Jones, Richard Davis, Jack DeJohnette, Lester Bowie, Don Cherry, John Cage, Archie Shepp, Pharoah Sanders, Clifford Jarvis e molti altri. Sebbene affetto da problemi circolatori continu\u00f2 ad esibirsi fino agli anni novanta, aprendo anche alcuni concerti del gruppo newyorchese Sonic Youth. Colpito da diversi infarti si spense nel 1993 ormai immobilizzato a letto ed incapace di parlare.\n\"Viaggio\" a Saturno.\nLe difficolt\u00e0 finanziarie e il crescente senso di isolamento del giovane Sun Ra sono ritenute da alcuni le ragioni per le quali egli lasci\u00f2 il college senza terminare gli studi anche se era uno studente molto promettente. Lui stesso invece, asser\u00ec di aver avuto un'esperienza extraterrestre che condizion\u00f2 tutto il suo futuro. Fu nel 1936 che ebbe il suo primo contatto con gli UFO, come da sua testimonianza, sebbene i suoi collaboratori degli anni cinquanta non riescano a ricordare alcunch\u00e9 di questa sua esperienza prima del 1952. Sun Ra la descrisse cos\u00ec:\nDopo aver abbandonato la scuola, Blount divenne presto conosciuto come il musicista pi\u00f9 eccentrico e maniacale di tutta Birmingham. Dormiva di rado, citando l'esempio di Thomas Edison, Leonardo da Vinci, e Napoleone come esempi illustri di insonni celebri. Trasform\u00f2 il primo piano di casa sua in una specie di conservatorio-laboratorio, dove scriveva canzoni, trascriveva arrangiamenti e registrazioni, incideva con svariati giovani musicisti, e discuteva concetti biblici ed esoterici con chiunque fosse interessato.\nFu in questo periodo che nacque la \"Sonny Blount Orchestra\", band disciplinata in grado di suonare in una grande variet\u00e0 di stili musicali differenti.\nObiezione di coscienza.\nNell'ottobre 1942 Blount ricevette la cartolina di chiamata alle armi con l'ordine di presentarsi per l'arruolamento nell'esercito statunitense al fine di combattere nella seconda guerra mondiale. Egli si dichiar\u00f2 subito obiettore di coscienza, citando le sue motivazioni religiose come cristiano contrario ad ogni forma di violenza e i suoi costanti problemi di salute come ragioni dell'impossibilit\u00e0 di rispondere alla chiamata di leva. La sua richiesta di congedo venne respinta dalla commissione locale di prima istanza, e nel suo appello alla sentenza, Blount scrisse che la sua richiesta non era stata seriamente presa in esame perch\u00e9 proveniva da un nero. I suoi famigliari rimasero molto imbarazzati dal rifiuto di Sonny di entrare nell'esercito e non sostennero la sua causa. Sebbene destinato al servizio civile alternativo da svolgersi in Pennsylvania, egli non si present\u00f2 mai in loco e venne arrestato ed incarcerato nella prigione di Jasper in Alabama come renitente alla leva.\nNel gennaio 1943 Sonny Blount scrisse una lettera alla commissione governativa locale affermando di aver avuto un grosso esaurimento nervoso a causa della forzata prigionia, di provare impulsi suicidi, di non poter vivere senza musica, e di essere terrorizzato dalla possibilit\u00e0 di subire violenze sessuali da parte degli altri detenuti. Rilasciato dal carcere nel febbraio seguente, venne scortato nel campo in Pennsylvania dove avrebbe dovuto prestare servizio civile. Dopo essere stato esaminato dagli psichiatri del campo, venne dichiarato \"personalit\u00e0 psicopatica\" anche se altamente \"erudito ed intelligente\", e quindi congedato a tempo indeterminato.\nNel marzo 1943, Blount fece ritorno a Birmingham profondamente segnato dall'esperienza carceraria. L\u00ec form\u00f2 una nuova band e riprese a suonare professionalmente. Quando la sua amata prozia Ida mor\u00ec nel 1945, egli non vide pi\u00f9 ragione alcuna di rimanere a Birmingham. Sciolta la band, si trasfer\u00ec a Chicago dove le possibilit\u00e0 di diventare un musicista jazz professionista erano molto maggiori.\nArkestra.\nDopo essersi spostato nel 1946 a Chicago, lavor\u00f2 in un primo tempo con il cantante blues Wynonie Harris, in seguito con l'ormai decaduto Fletcher Henderson (che pur tuttavia era uno degli idoli di Sun Ra) e poi in un trio (1948) con Coleman Hawkins e Stuff Smith. Fu nel 1952 che cambi\u00f2 definitivamente il suo nome legale in Le Sony'r Ra e cominci\u00f2 a usare il suo pseudonimo di Sun Ra, organizzando un gruppo tutto suo di cui facevano parte artisti emergenti come James Spaulding, che in seguito sarebbe diventato famoso al fianco di Freddie Hubbard. Questo gruppo prese il nome di \"Arkestra\" che, a partire dalla fine degli anni cinquanta, cominci\u00f2 ad avere anche un particolare modo di presentarsi, facendo uso di vestiti che rassomigliavano a quelli degli antichi egizi. L'organico dell'Arkestra non fu mai stabile, cos\u00ec come non lo fu il suo nome che cambi\u00f2 diverse volte in Solar Arkestra, Myth Science Arkestra, Astro Infinity Arkestra, ecc. Il nome alludeva alla barca del dio egizio Ra, la sua barca solare, e all'Arca dell'Alleanza di biblica memoria. Circa il nome scelto per la sua band, Sun Ra enigmaticamente spieg\u00f2: \nPer tutti gli anni sessanta l'Arkestra si evolse in un gruppo che comprendeva 30-40 artisti, compresi ballerini, mangiatori di fuoco e, ovviamente, musicisti. \nNel 1962 Sun Ra stabil\u00ec il quartier generale della Arkestra al numero 48 della Terza Strada Est nell'East Village a New York in un palazzo che divenne poi noto come \"Sun Palace\" e ben presto si trasform\u00f2 in una sorta di comune hippie ante litteram dove risiedevano tutti i membri dell'Arkestra, poeti, artisti, intellettuali, ed eccentrici di ogni tipo.\nNell'epoca del fenomeno \"hippie\" e della psichedelia molti musicisti, fra i quali anche i Grateful Dead, rimasero sbalorditi e vennero anche influenzati dalle sonorit\u00e0 mistiche dell'Arkestra e di Sun Ra.\nNel 1971 Sun Ra tenne un corso presso l'universit\u00e0 della California, a Berkeley, trasmettendo insegnamenti che provenivano da diverse correnti filosofiche: vi erano presenti scritti di Madame Blavatsky, Henry Dumas, dal Libro dei morti e su argomenti quali i geroglifici egizi e il folklore afro-americano.\nAlla fine del 1979 a New York City, Sun Ra e l'Arkestra suonarono come gruppo principale dello Squat Theatre sulla Ventitreesima strada, noto per le performance di un gruppo teatrale d'avanguardia ungherese che l\u00ec aveva sede. Janos, il loro manager, trasform\u00f2 il teatro in un nightclub mentre la maggior parte della troupe era in tourn\u00e9e in Europa. Tra i frequentatori abituali del locale c'erano Debbie Harry, John Cale e Nico dei Velvet Underground, John Lurie, ed altri artisti.\nMusicisti.\nSicuramente dozzine di musicisti, forse anche centinaia, passarono tra le file della band di Sun Ra attraverso gli anni. Alcuni rimasero in pianta stabile con lui per decenni, mentre altri si limitarono solo a qualche concerto o registrazione in studio.\nSun Ra era personalmente responsabile per la stragrande maggioranza dei costanti cambiamenti in atto nella formazione dell'Arkestra. Secondo quanto riferito dal contrabbassista Jiunie Booth, egli stesso membro dell'Arkestra, Sun Ra non si confrontava direttamente con i musicisti le cui performance lo avevano lasciato insoddisfatto. Al contrario, quando erano in tourn\u00e9e Sun Ra semplicemente riuniva tutti i membri della band (ad eccezione dell'interessato) e lasciava la citt\u00e0, abbandonando l\u00ec il musicista licenziato e sbigottito.\nLa seguente lista \u00e8 un parziale elenco di musicisti che hanno suonato o collaborato con Sun Ra e/o l'Arkestra:\nStile musicale.\nInfluenzato fin da giovane dalla musica dell'era swing, nelle sue composizioni si sentono gli echi di artisti come Duke Ellington, Count Basie e Ahmad Jamal, ritmi e armonie che si avvicinano a volte al boogie woogie, per avvicinarsi paradossalmente alla musica dell'ultimo John Coltrane e ai fraseggi bruschi e sfuggenti di Thelonious Monk. Sun Ra fu influenzato anche dalla musica classica, definendo come suoi compositori preferiti Fryderyk Chopin, Rachmaninov, Schoenberg e Shostakovich. Fu un pioniere delle nuove sonorit\u00e0 dovute alla musica elettrica, sperimentando, fra i primi, le potenzialit\u00e0 del sintetizzatore e delle tastiere elettroniche (come il Yamaha DX7 o l'italiano Eko Tiger) al posto del pianoforte: fu il primo a usare il Minimoog a partire dal 1969.\nLa particolarit\u00e0 della sua Arkestra (che \u00e8 tuttora in attivit\u00e0, diretta dal sassofonista Marshall Allen) lo fece essere presente anche in due film: fra cui \"A Joyful Noise\" (1980) e \"Space Is the Place\" del 1974. Con quest'orchestra registr\u00f2 pi\u00f9 di 200 dischi, la maggior parte dei quali con l'etichetta da lui fondata, la \"Saturn\". Sebbene sia ampiamente considerato uno dei primi musicisti ad aver diffuso il concetto di free jazz, egli stesso non amava definire la propria musica \"free\" (in quanto ogni singola nota andava invece attentamente ponderata), ma piuttosto come \"P-H-R-E music\" (\"musica del sole\").\nLa tecnica pianistica di Sun Ra toccava svariati stili: il boogie woogie, lo stride piano e il blues, per poi in seguito orientarsi verso strutture pi\u00f9 complesse ed angolari nello stile di Thelonious Monk o ai brutali, attacchi percussivi alla Cecil Taylor.\nCome suonatore di sintetizzatore e tastiera elettrica, Sun Ra si colloca sicuramente fra i pionieri di tali strumenti. A met\u00e0 anni cinquanta, egli usava una gran variet\u00e0 di tastiere elettriche, e quasi subito, inizi\u00f2 ad esplorare le possibilit\u00e0 estreme di tali strumenti, in alcuni casi modificando egli stesso gli strumenti per produrre suoni inconsueti mai sentiti prima.\nLa musica prodotta da Sun Ra pu\u00f2 essere sommariamente divisa in tre fasi, dedicate alle citt\u00e0 nelle quali oper\u00f2 prevalentemente:\nFase 1: Chicago.\nTrasferitosi da Birmingham a Chicago, nell'agosto 1946 Blount ottenne un ingaggio al Club DeLisa come pianista dell'orchestra di Fletcher Henderson. Henderson era uno dei \"grandi del jazz\", ma la sua carriera era ormai in declino da tempo in larga parte a causa della sua inaffidabilit\u00e0. Henderson assunse Blount in qualit\u00e0 di pianista ed arrangiatore, come sostituto di Marl Young. Nel 1948 Blount si esib\u00ec per breve tempo in trio con il sassofonista Coleman Hawkins e il violinista Stuff Smith, entrambi celebri musicisti dell'era dello swing. Non esistono incisioni esistenti del trio, ma alcune registrazioni casalinghe amatoriali di Blount e Smith risalenti al 1953 apparvero in seguito. Nel 1952 Blount cambi\u00f2 definitivamente il suo nome in Le Sony'r Ra, cominciando a farsi chiamare Sun Ra, organizzando un gruppo tutto suo con artisti emergenti.\nNegli anni cinquanta la musica di Sun Ra evolse dallo swing delle big band al \"jazz cosmico\" con riferimenti spaziali con il quale Ra \u00e8 maggiormente associato. Alcuni critici musicali e gli storici del jazz affermano che egli registr\u00f2 i suoi migliori lavori durante questo periodo, producendo anche la sua musica pi\u00f9 accessibile. La musica di Sun Ra di quest'epoca possiede spesso arrangiamenti leggeri e reminiscenze di Duke Ellington, Count Basie, ed altri importanti ensemble orchestrali. Tuttavia, sono presenti forti tracce di stili successivi allo swing come il bebop, l'hard bop, e il jazz modale, unitamente a tocchi esotici di sperimentalismo che avrebbero dominato la sua produzione successiva. Notevoli album di Sun Ra degli anni cinquanta includono \"Sun Ra Visits Planet Earth\", \"Interstellar Low Ways\", \"Super-Sonic Jazz\", \"We Travel the Space Ways\", \"The Nubians of Plutonia\" e \"Jazz in Silhouette\".\nFase 2: New York.\nDopo il trasferimento a New York, Sun Ra e la sua orchestra si immersero ancora di pi\u00f9 nello sperimentalismo che avevano solo iniziato ad esplorare a Chicago. La musica era spesso suonata in maniera estremamente rumorosa e l'Arkestra acquis\u00ec altri percussionisti per produrre un suono pi\u00f9 fragoroso. Le incisioni dell'epoca iniziarono a far uso di nuove tecnologie come l'esteso utilizzo del montaggio audio per assemblare insieme diversi spezzoni provenienti da diverse registrazioni. Sia in studio che dal vivo l'Arkestra eseguiva passaggi caratterizzati da strumenti inconsueti e da esecuzioni collettive in stile free jazz.\nFu in questo periodo che Sun Ra inizi\u00f2 a dirigere la band facendo uso delle mani e del linguaggio del corpo, come una sorta di direttore d'orchestra classico ma senza l'uso della bacchetta. Parallelamente all'accrescimento della complessit\u00e0 dell'offerta musicale proposta, anche la componente visuale acquista una preponderanza sempre pi\u00f9 accentuata nelle esibizioni dell'Arkestra. I musicisti e lo stesso Sun Ra, gi\u00e0 fin dall'ultimo periodo a Chicago, avevano progressivamente modificato drasticamente il proprio abbigliamento, passando da consueti smoking e completi da big band a pittoreschi e coloratissimi costumi pseudo-egizi con tanto di turbanti, tuniche, mantelli, ecc. Inoltre fanno la loro comparsa ballerini, mangiatori di fuoco, e saltimbanchi vari accentuando la componente circense delle caotiche esibizioni dell'Arkestra.\nSebbene spesso associato ai pionieri dell'avant-garde jazz, Sun Ra non credeva che la sua musica andasse definita \"free music\", in quanto era attentamente scritta e pianificata.\nCercando di ampliare sempre pi\u00f9 i propri orizzonti musicali, Sun Ra insisteva con i membri della sua band affinch\u00e9 diventassero tutti anche dei percussionisti oltre a saper suonare il proprio strumento di appartenenza; presagendo l'arrivo della world music cerc\u00f2 di introdurre strumenti etnici e di spingere i suoi musicisti a diventare polistrumentisti (per esempio i sassofonisti venivano spinti ad aggiungere anche il flauto, l'oboe, o il clarinetto al loro arsenale musicale). In questo periodo, Sun Ra fu uno dei primi a sperimentare con i sintetizzatori da poco inventati; e ricevette anche un prototipo di minimoog dall'inventore stesso dello strumento, Robert Moog.\nI titoli discografici pi\u00f9 rappresentativi del periodo in questione sono \"The Magic City\", \"Cosmic Tones for Mental Therapy\", \"When Sun Comes Out\", \"The Heliocentric Worlds of Sun Ra, Volume Two\", \"Atlantis\", \"Secrets of the Sun\" e \"Other Planes of There\".\nFase 3: Filadelfia.\nDurante questa terza fase della sua carriera, iniziata negli anni settanta, Sun Ra e l'Arkestra si stabilizzarono su sonorit\u00e0 relativamente convenzionali, spesso incorporando standard swing, sebbene sia nei dischi che dal vivo persistevano atteggiamenti eclettici e sperimentali, e tipicamente prevedevano l'inclusione di un lungo pezzo semi-improvvisato in stile jam session. Sun Ra affermava esplicitamente di essere il portatore di una continuit\u00e0 nella storia del jazz, proponendo alcuni brani del jazz degli esordi in linea con la tradizione: \u00abCercano di imbrogliarvi, adesso vi insegno io qualcosa sul jazz, su tutto il jazz\u00bb disse, includendo composizioni di Fletcher Henderson e Jelly Roll Morton nelle esibizioni dell'Arkestra.\nNegli anni settanta Sun Ra inizi\u00f2 ad appassionarsi ai film di Walt Disney. Incorpor\u00f2 frammenti di temi musicali Disney nelle sue performance. A fine anni ottanta, l'Arkestra tenne un concerto al Walt Disney World. La versione dell'Arkestra di \"Pink Elephants on Parade\" \u00e8 stata inclusa in \"Stay Awake\", un album tributo alla musica dei film di Walt Disney prodotto da Hal Willner.\nNel 1971, Sun Ra effettu\u00f2 una tourn\u00e9e in Egitto su invito del batterista Salah Ragab. Ritorn\u00f2 ancora in Egitto nel 1983 e 1984, per incidere insieme a Ragab. Registrazioni effettuate in Egitto sono state pubblicate nei dischi \"Live in Egypt\", \"Nidhamu\", \"Sun Ra Meets Salah Ragab\", \"Egypt Strut\" e \"Horizon\".\nAlbum manifesto di questo tardo periodo di carriera \u00e8 \"Space Is the Place\" del 1973.\nFilosofia.\nIl punto di vista \"cosmico\" di Sun Ra sulle vicende mondiali \u00e8 stato spesso descritto come una sorta di filosofia, anche se egli rifiutava questa definizione, descrivendo invece, alla sua maniera, la sua visione del mondo come \"un'equazione\"; inoltre asseriva di come tutta la filosofia fosse basata su teorie e ragionamenti astratti, mentre invece il suo metodo era fondato sulla logica e il pragmatismo. Molti membri dell'Arkestra citarono gli insegnamenti di Sun Ra come fonte principale della loro devozione alla musica, musica che, essendo fortemente non commerciale, non avrebbe comunque garantito loro fama e denaro. I suoi dettami venivano raramente (se non mai) spiegati per intero; al contrario, venivano illustrati poco alla volta, concetto per concetto, nel corso degli anni, portando qualcuno a sospettare che la filosofia di Sun Ra fosse naif o composta da assurdit\u00e0 senza senso.\nSun Ra attingeva da svariate fonti per le sue teorie, come la Kabbalah, il rosacrocianesimo, lo spiritismo, la numerologia, la massoneria, e il nazionalismo nero. La filosofia di Sun Ra conteneva forti tracce di gnosticismo affermando che il dio di molte religioni monoteiste non era il Dio padre creatore, il Dio supremo, ma un'entit\u00e0 malvagia di minor potere. Sun Ra era molto critico nei confronti della Bibbia, sapendo quanto fosse stata usata come giustificazione per la schiavit\u00f9 nei secoli. Egli spesso reinterpretava a suo modo alcuni passaggi della Bibbia nel tentativo di scorgervi significati nascosti.\nIl membro dell'Arkestra James Jacson aveva studiato buddismo zen prima di unirsi a Sun Ra e identific\u00f2 forti similitudini tra la filosofia zen e gli insegnamenti del musicista, come, per esempio, il rispondere in modo assurdo e senza senso alle domande postegli. Il batterista Art Jenkins ammise che i \"nonsense\" di Sun Ra potevano alle volte confonderlo per giorni per poi rivelarsi in tutta la loro chiarezza causando in lui profondi cambiamenti. Andrew Cyrille raccont\u00f2 di quanto le esternazioni di Sun Ra fossero un misto di cose interessanti (che uno ci credesse o meno) e di assurdit\u00e0 da lui inventate. Alcune volte decisamente comiche o ridicole, altre volte, se si parlava di soldi, dannatamente serie e precise.\nSun Ra scrisse anche numerose poesie che esprimono i suoi concetti filosofici. Il pi\u00f9 celebre esempio di uno dei suoi motti \u00e8: \"\u00abSpace is the Place!\u00bb\" (\"lo spazio \u00e8 il luogo\").\nSun Ra e la cultura afroamericana.\nSecondo il biografo di Sun Ra, John F. Szwed, il punto di vista di Sun Ra circa le persone di colore e la cultura nera \"cambi\u00f2 drasticamente\" nel corso del tempo. Inizialmente, Sun Ra si identificava molto con la lotta per l'emancipazione degli afroamericani attraverso il movimento del black power, e vedeva la sua stessa musica come uno degli elementi chiave di questa rinascita. Ma quando il movimento del Black Power si radicalizz\u00f2 sempre di pi\u00f9 nel corso degli anni sessanta, Sun Ra espresse disillusione verso di esso. Neg\u00f2 qualsiasi sentimento di identit\u00e0 razziale, negando anche l'esistenza stessa delle razze in quanto tali. Nel 1970 disse:\nSun Ra nella cultura di massa.\nMolte delle innovazioni di Sun Ra restano importanti e significative ancora oggi. Ra fu uno dei primi jazz leader ad usare due contrabbassi, ad impiegare il basso elettrico e il sintetizzatore, a suonare le tastiere elettroniche, a fare un uso esteso delle percussioni e della poliritmia, a esplorare la musica modale e fu un vero pioniere dell'improvvisazione free-form sia come solista che come band leader. Inoltre, egli lasci\u00f2 la propria impronta nella cultura popolare: proclam\u00f2 le origini africane della musica jazz, riafferm\u00f2 l'orgoglio di essere nero e ristabil\u00ec la dimensione mistica e spirituale della musica, tutti fattori importanti nella rinascita culturale e politica della comunit\u00e0 afroamericana negli anni sessanta.\nNotoriamente George Clinton dei P-funk trasse ispirazione da Sun Ra. Nel 1979 Clinton dichiar\u00f2 nel corso di un'intervista: \"Yeah, Sun Ra \u00e8 proprio fuori di testa... tanto quanto lo sono io!\"\nGli MC5 di Detroit suonarono in un paio di concerti insieme a Sun Ra e rimasero molto influenzati dai suoi lavori. Una delle canzoni presenti sul loro album di debutto \"Kick Out the Jams\", include una traccia chiamata \"Starship\", basata su una poesia di Sun Ra.\nSun Ra \u00e8 stato introdotto nella Alabama Jazz Hall of Fame nel 1979.\nNel 1995 la figura di Sun Ra si rivel\u00f2 un fattore significativo nella fondazione dell'Association of Autonomous Astronauts.\nIn \"Venus\" di Lady Gaga, la cantante cita il testo di una canzone di Sun Ra, \"Rocket Number Nine\", canzone che ebbe una certa notoriet\u00e0 negli anni sessanta.\nFilmografia.\nSun Ra e la sua Arkestra sono stati il soggetto di alcuni documentari, dei quali il pi\u00f9 celebre \u00e8 \"\" di Robert Mugge (1980). Il film interpone spezzoni di concerti e di sala d'incisione con il commento di Sun Ra circa vari argomenti. \"Space Is the Place\" (1974) \u00e8 un lungometraggio interpretato da Sun Ra e la sua band. La colonna sonora, sempre di Sun Ra, \u00e8 disponibile su CD ma non \u00e8 da confondersi con l'omonimo album di Sun Ra del 1973. Il film segue le gesta di Sun Ra al suo ritorno a Chicago dopo svariati anni di viaggi spaziali con la sua Arkestra. Nel corso di un incontro con il \"Sorvegliante\" - una figura diabolica nel deserto - Sun Ra accetta di giocarsi a carte la possibilit\u00e0 di far \"vincere\" la comunit\u00e0 nera. Lo scopo di Sun Ra \u00e8 quello di trasportare l'intera popolazione afroamericana su un nuovo pianeta scoperto nel corso dei suoi viaggi, sul quale egli spera essa possa finalmente prosperare. La missione dell'artista \u00e8 \"teletrasportare l'intero pianeta attraverso la musica\", ma i suoi sforzi vengono spesso fraintesi dai suoi supposti seguaci.\nPi\u00f9 recentemente, il film \"Sun Ra - Brother from Another Planet\" di Don Letts (2005) incorpora alcune scene girate all'epoca da Mugge, aggiungendo qualche intervista aggiuntiva.\n\"Points On A Space Age\" (2009) \u00e8 un altro documentario su Sun Ra, questa volta diretto da Ephrahaim Asili."}
{"id": "1992529", "revid": "123576660", "url": "https://it.wikipedia.org/wiki?curid=1992529", "title": "Tsundere", "text": ", anche scritto come zundere, \u00e8 un termine giapponese che indica uno stereotipo di personaggio, solitamente femminile, che inizialmente appare arrogante e scontroso ma in seguito si rivela essere gentile e amorevole con la persona amata.\nIl termine \u00e8 in contrapposizione con la parola \"yandere\", che invece indica un personaggio inizialmente dolce e premuroso ma che in seguito diventa ossessionato dalla persona amata.\nSi tratta di un tipo di personaggio nato all'interno dei videogiochi, principalmente nei simulatori di appuntamenti, ed in seguito adottato in altri media come anime o manga. \nPer personaggio \"tsundere\" si intende una persona che si dimostra violenta e antipatica nei confronti della persona per cui prova affetto (di solito amoroso) allo scopo di nascondere, almeno inizialmente, i suoi veri sentimenti. Solo dopo una confessione d'amore il personaggio tsundere riesce a tirare fuori il suo lato dolce e premuroso.\nUna tipica ragazza \"tsundere\" \u00e8 caratterizzata dalla faccia imbronciata e seria e da cambiamenti d'umore instabili che entrano in conflitto tra loro. Qualora la \"tsundere\" dovesse, ad esempio, ricevere un complimento dalla persona per cui prova affetto, il suo primo istinto sarebbe quello di rispondere con un insulto o di deridere la persona stessa a causa di un imbarazzo di fondo e del desiderio di nascondere quanto quel complimento sia effettivamente benvoluto. La \"tsundere\" \u00e8 spesso rappresentata come una ragazza dalle guance arrossate capace di ricorrere alla violenza nel caso in cui si senta eccessivamente in imbarazzo.\nAnche se pu\u00f2 sembrare fredda e disinteressata, la \"tsundere\" pu\u00f2 facilmente crollare dal punto di vista emotivo quando il suo amato esprime rabbia nei suoi confronti o, peggio, quando lo stesso \u00e8 in pericolo di vita. In quest'ultimo caso il personaggio \u00e8 capace di abbandonare qualsiasi cosa pur di aiutare la persona che ama (un esempio \u00e8 l'anime \"Fate/stay night\", in cui il personaggio di Rin Tohsaka, all'inizio fredda e crudele verso il protagonista Shir\u014d, rischia la propria vita e rinuncia alla sua occasione di gloria pur di salvare Shir\u014d).\nUna \"tsundere\" vive generalmente delle fasi di transizione in cui \u00e8 costretta ad affrontare un conflitto tra il suo lato \"Tsun\" e il suo lato \"Dere\". Ci\u00f2 viene reso manifesto dall'apparente contraddizione tra l'espressione imbronciata della ragazza, incapace di guardare negli occhi la persona amata (\"Tsun\"), e il rossore delle sue guance (\"Dere\"). Nonostante la \"tsundere\" si sforzi di apparire disinteressata, sono sempre presenti dei segni d'affetto espressi in modo indiretto o velato: offrire del cibo o fare un regalo all'amato sotto forma di gesto formale, svolgere una commissione per lui o semplicemente fargli un favore pur avendo rifiutato la richiesta di aiuto in sua presenza, spedire lettere o messaggi d'amore in segreto, manifestare affetto pur affermando di farlo per motivi che non riguardano l'amato in prima persona, e cos\u00ec via.\nQuando una \"tsundere\" passa alla fase Dere Dere (di solito dopo aver scoperto di essere ricambiata) riesce invece a mostrare il suo lato amorevole senza paura, comportandosi in modo affettuoso, dolce e gentile.\nLe tipiche frasi associate ai personaggi \"tsundere\" consistono in una negazione dei veri motivi per cui hanno svolto una certa azione o manifestato un certo grado d'affetto nei confronti dell'amato. Ad esempio: \"\"Non pensare che io stia facendo questa cosa perch\u00e9 mi piaci o roba del genere\", o \"Ne ho fatto troppo, prendilo!\"\".\nNegli anime sono presenti due tipi di \"tsundere\":\nLa \"tsundere\" \"classica\" oscilla inizialmente tra i suoi lati Tsun e Dere e man mano che la storia prosegue riesce a mettere da parte il suo lato \"Tsun Tsun\", in genere dopo una confessione d'amore andata a buon fine. A quel punto la \"tsundere\" passa permanentemente al suo lato \"Dere Dere\". \nLa \"tsundere\" moderna \u00e8 una tsundere che oscilla costantemente tra il suo lato \"Dere\" e quello \"Tsun\", anche dopo una confessione d'amore o dopo aver scoperto di essere ricambiata.\nEtimologia.\nIl termine \"tsundere\" nasce nello slang di Internet, pertanto non \u00e8 stato mai \"elaborato\" ufficialmente, ed in molti casi il suo significato pu\u00f2 variare notevolmente a seconda dei gusti e delle intenzioni dell'autore. La parola nasce dall'unione delle parole e . \"Tsuntsun\" pu\u00f2 essere tradotto in italiano come \"freddo\", \"imbronciato\", \"spigoloso\", mentre \"deredere\" come \"molto innamorato\".\nBench\u00e9 si tratti di uno stereotipo che nella cultura giapponese esiste da decenni (sebbene non esistesse un termine per indicarlo), soltanto negli ultimi anni ha ricevuto una crescente attenzione soprattutto nel mercato del fumetto, dei videogiochi e dell'animazione, e di conseguenza nel relativo merchandising. Molti personaggi, identificabili come \"tsundere\" sono stati inseriti negli anime pi\u00f9 popolari degli ultimi anni, come il personaggio di Asuka S\u014dry\u016b Langley in \"Neon Genesis Evangelion\", \"Rei Hino\" in \"Sailor Moon\", \"Yui Kotegawa\" in \"To Love-Ru\", Madoka Ayukawa in \"Kimagure Orange Road\", Pam Fujiwara in \"Tokyo Mew Mew - Amiche vincenti\", Rin Tohsaka di \"Fate/stay night\", Sakura Haruno di \"Naruto\", Haruhi Suzumiya ne \"La malinconia di Haruhi Suzumiya\", Louise de la Valliere di \"Zero no tsukaima\", Taiga di \"Toradora!\", Shana di \"Shakugan no Shana\", Kagami Hiiragi di \"Lucky Star\", Maki Nishikino di \"Love Live!\".\nAltri esempi sono Minene Uryuu di \"Mirai Nikki - Future Diary\", Arthur Kirkland (Inghilterra) di \"Hetalia Axis Powers\", Kurisu Makise di \"Steins;Gate\", Sapphire Birch di \"Pok\u00e9mon Adventures\", Arisa Takamizawa della serie \"Kokuhaku no oto\", Kirisaki Chitoge di \"Nisekoi\", Yozora di \"Haganai - I Have Few Friends,\" Haruka Arisaka di \"La figlia dell'otaku\", Kirino Kousaka di \"Oreimo\", oppure anche in videogiochi come Osana Najimi in \"Yandere Simulator\" e Natsuki in \"Doki Doki Literature Club\".\nI personaggi tsundere sono tuttavia molto variegati tra di loro. Oltre alla distinzione tra la classica e la moderna, esistono le tsundere comunemente note come A o \"tsuntsun\" e quelle note come B o \"deredere\". L'atteggiamento di default di quelle di tipo A \u00e8 freddo e/o rabbioso, e solo dopo essersi innamorate o solo dopo qualche evento che le cambia mutano il loro atteggiamento. Le tipo B invece hanno un comportamento standard dolce e premuroso, ma all'occorrenza, se provocate o irritate, tirano fuori il loro lato infastidito o rabbioso. Degli esempi moderni abbastanza popolari sono Yukino Yukinoshita di \"OreGairu\" per il tipo A e Mai Sakurajima di \"Seishun buta yar\u014d\" per il tipo B."}
{"id": "1992540", "revid": "247222", "url": "https://it.wikipedia.org/wiki?curid=1992540", "title": "Saranno famosi (programma televisivo)", "text": ""}
{"id": "1992541", "revid": "1573940", "url": "https://it.wikipedia.org/wiki?curid=1992541", "title": "Membracidae", "text": "Membracidae , \u00e8 una famiglia cosmopolita di insetti appartenente all'ordine dei Rincoti Omotteri, superfamiglia dei Membracoidea. Questa famiglia rappresenta senza dubbio uno dei raggruppamenti pi\u00f9 interessanti, nell'ambito degli Insetti, per la spettacolarit\u00e0 della loro morfologia che, malgrado le piccole dimensioni, non ha nulla da invidiare a quella dei pi\u00f9 conosciuti Coleotteri.\nDescrizione.\nI Membracidi sono insetti generalmente di piccole dimensioni, dal corpo lungo pochi millimetri. La lunghezza massima \u00e8 di 2 cm, raggiunta nelle specie pi\u00f9 grandi. Il carattere morfologico pi\u00f9 evidente della generalit\u00e0 dei Membracidi \u00e8 l'eccezionale sviluppo del pronoto, che pu\u00f2 giungere a ricoprire l'intero corpo e sviluppando spesso processi dalle forme bizzarre, finalizzate evidentemente al mimetismo criptico. Le livree sono poco appariscenti, con pigmentazioni evidentemente criptiche, ma nelle forme gregarie sono frequenti pigmentazioni vivaci di tipo aposematico; alcune specie imitano nella forma formiche e Ditteri. Frequente \u00e8 il polimorfismo, sia cromatico sia morfologico, associato al sesso, all'et\u00e0, all'habitat, al comportamento, perci\u00f2 nella stessa specie si pu\u00f2 riscontrare anche una marcata variabilit\u00e0.\nIl capo \u00e8 metagnato e di profilo pi\u00f9 o meno triangolare alla vista frontale, completamente sormontato dal pronoto. \u00c8 provvisto di due ocelli disposti sul vertice e di grandi occhi composti ai lati. Le antenne sono brevi e filiformi e si inseriscono davanti agli occhi, fra questi e la regione frontale.\nIl pronoto della maggior parte dei Membracidae \u00e8 caratterizzato da uno sviluppo ipertelico che conferisce spesso aspetti veramente singolari. In genere, il pronoto si espande posteriormente in un processo, di varia forma e sviluppo, che ricopre lo scutello e spesso parte delle ali e dell'addome.\nLe ali anteriori sono membranose, trasparenti od opache secondo la specie. Una sutura longitudinale, decorrente dalla base al margine anale, suddivide l'ala in due regioni, una remigante, detta \"corio\", una anale, disposta pi\u00f9 internamente, detta \"clavo\". La venatura \u00e8 abbastanza ricca; dal vertice del clavo parte una nervatura submarginale nella quale confluiscono le principali nervature della regione remigante (Cubito, Media, Radio) e al cui esterno si estende una stretta espansione detta \"appendice\" o \"membrana apicale\". Il decorso delle nervature del corio permette di distinguere le specie prive del processo posteriore del pronoto dalle famiglie dei Melizoderidae e dei Myerslopiidae: la Media \u00e8 distinta alla base sia dalla Radio sia dalla Cubito, oppure \u00e8 fusa con la Radio nel tratto iniziale, ben distinto da quello della Cubito.\nLe zampe posteriori, sono di tipo saltatorio; presentano le coxe appiattite e disposte trasversalmente come in tutti i Membracoidea, femori ingrossati e relativamente brevi e\ntibie allungate e carenate longitudinalmente, con una sezione quadrangolare. A differenza dei Cicadellidae, le tibie sono inermi.\nL'addome delle femmine \u00e8 fornito di un ovopositore retrattile capace di praticare incisioni nei tessuti vegetali per lasciarvi le uova o per facilitare l'accesso ai siti di nutrizione.\nBizzarria delle forme.\nLa singolarit\u00e0 delle forme assunte dal pronoto della maggior parte dei Membracidi \u00e8 tale da meritare uno spazio particolare. La forma tipica \u00e8 quella riconducibile alla presenza dei due corni laterali, di una carena longitudinale mediana e di un processo dorsale. Questa forma \u00e8 presente anche nelle due specie pi\u00f9 note dei Membracidi europei, i cui nomi fanno riferimento proprio alla presenza dei corni. Tali sono la \"cicalina bufalo\" (\"Stictocephala bisonia\") e il \"diavolino\" (\"Centrotus cornutus\").\nNel pronoto riconducibile a questa forma si distinguono, in ordine antero-posteriore, le seguenti parti:\nLa cresta dorsale si sviluppa spesso in una stretta lamina verticale che pu\u00f2 assumere vari profili: in \"Membracis\" \u00e8 semicircolare o semiellittica, espansa in avanti e posteriormente; in \"Umbonia\" \u00e8 acuminata e ricurva all'indietro e ricorda la spina della rosa; in \"Enchenopa\" e \"Platycotis\" si prolunga visibilmente in avanti, ricordando nella forma il tipico processo frontale del capo di molti Fulgoroidei.\nLa singolarit\u00e0 dei Membracidi si evidenzia, tuttavia, nei casi in cui i processi del pronoto assumono forme di una complessit\u00e0 tale che solo un'immagine fotografica o il disegno di un naturalista possono rendere manifeste le bizzarrie della natura, laddove le dimensioni dell'insetto o il suo habitat rendono difficile se non ardua l'osservazione diretta alla maggior parte delle persone.\nEmblematico \u00e8 il caso della specie brasiliana \"Bocydium globulare\": in questo membracide, lungo appena 4 mm, al centro del pronoto si eleva un breve processo verticale che termina con una scultura singolare: davanti una serie di 4 sfere, disposte sullo stesso piano ai vertici di un trapezio, posteriormente un processo spiniforme, leggermente ricurvo verso il basso, che arriva fino all'altezza del vertice del clavo; l'intera scultura \u00e8 irta di setole.\nLa singolarit\u00e0 del processo dorsale del \"Bocydium\" \u00e8 tale che spesso \u00e8 raffigurato come esempio. Il medico ed entomologo brasiliano (1887-1964) us\u00f2 una rappresentazione del \"Bocydium\" nel frontespizio del terzo volume, dedicato agli Omotteri, del suo libro \"Insetos do Brazil\", riproponendola come figura illustrativa nel paragrafo dedicato ai Membracoidea. Nel paragrafo relativo a questa famiglia, inserisce nel suo libro, come esempio di membracidi esotici \"dalle strane forme\", un'altra rappresentazione del \"Bocydium\", in una figura comprendente anche un \"Membracis\", lo \"Sphongophorus latifrons\" e lo \"Sphongophorus inflatus\".\nConformazioni altrettanto bizzarre assumono i processi sviluppati dalle specie dei generi \"Sphongophorus\", \"Hypsauchenia\", \"Smerdalea\", \"Hypsoprora\", \"Pterygia\", ecc. Alcune di queste specie sono ritratte nelle tavole seguenti, pubblicate nel 1915 da Edwin Wilson Cambridge, e fanno riferimento a membracidi dell'America centrale. La tavola 4 riporta anche i disegni di specie oggi classificate all'interno della famiglia Aetalionidae.\nBiologia.\nLa biologia di molte specie tropicali \u00e8 ancora poco conosciuta. La documentazione \u00e8 in parte \u00e8 basata su ipotesi dedotte dall'osservazione della morfologia degli esemplari conservati nelle collezioni e dalle informazioni ad essi associate. Pi\u00f9 ricca \u00e8 invece la documentazione relativa alle specie delle regioni temperate.\nSotto l'aspetto etologico, nell'ambito della famiglia si possono distinguere due differenti comportamenti, distinguendo tra specie solitarie e specie gregarie; le prime prevalgono nelle regioni temperate, le seconde in quelle tropicali. Nelle regioni temperate le specie solitarie sono univoltine, compiendo una sola generazione l'anno, e svernano allo stadio di uovo; le specie gregarie sono invece bivoltine e compiono perci\u00f2 due generazioni l'anno, con svernamento allo stadio di adulto. Meno conosciuto \u00e8 il ciclo della maggior parte delle specie tropicali; si presume che il ciclo sia correlato alla stagionalit\u00e0 della fenologia delle piante ospiti: in generale, il ciclo si svolgerebbe con un numero indeterminato di generazioni l'anno nelle foreste umide a bassa quota, con tendenza al monovoltismo passando agli ecosistemi con stagione secca e in quelli ad alta quota. Lo sviluppo postembrionale si svolge con cinque mute, attraverso due stadi di neanide e tre di ninfa.\nGli adulti dei Membracidi sono in generale associati a piante arboree, da cui il nome comune \"treehopper\" (da \"tree\", \"albero\") in inglese. Sono insetti poco mobili, ma se disturbati spiccano salti. Le femmine depongono in genere le uova in serie, all'interno di incisioni praticate con l'ovopositore in germogli, rametti e piccioli fogliari, altre specie depongono sulla superficie dei vegetali, talvolta in masse ricoperte da secrezioni cerose delle ghiandole colleteriche.\nLe neanidi delle specie solitarie, appena nate, scendono sul terreno e si insediano su pianta erbacee, a spese delle quali si svolge lo sviluppo postembrionale. Fra i Membracidi gregari, invece, si sviluppano comunit\u00e0 in cui convivono neanidi, ninfe e adulti sulle piante legnose. La nutrizione \u00e8 di tipo parenchimatico o floematico negli stadi giovanili, mentre gli adulti si nutrono a spese del floema. Recenti studi fanno tuttavia ritenere che in una fase della loro vita, gli adulti di \"Umbonia crassicornis\" si nutrirebbero anche a spese dello xilema.\nUn aspetto interessante dell'etologia dei Membracidi gregari \u00e8 il livello di complessit\u00e0 di questo comportamento. (2006) definisce differenti tipi di gregarismo, distinguendo due categorie principali di aggregazione, di cui una semplice e una detta \"comportamento subsociale\".\nIl gregarismo semplice avrebbe varie finalit\u00e0, ma sperimentalmente \u00e8 stato accertato solo che il gregarismo offre la possibilit\u00e0 di sfruttare la simbiosi mutualistica con le formiche. I Membracidi dispongono di una sofisticata camera filtrante e producono abbondanti emissioni di melata. Tali emissioni attirano per\u00f2 l'interesse delle formiche solo se i membracidi vivono in comunit\u00e0. In questo caso le formiche proteggono i rincoti dai predatori proprio per sfruttare le loro emissioni zuccherine.\nIl comportamento subsociale esprime invece una vera e propria tendenza ad un principio di eusocialit\u00e0, in quanto le femmine forniscono cure parentali alle uova e alle giovani neanidi, proteggendo le ovature e agevolando la nutrizione nelle prime fasi.\nLa protezione delle ovature si manifesta allorch\u00e9 la femmina resta in sito, coprendole con il proprio corpo in modo da impedire gli attacchi da parte dei predatori e dei parassitoidi oofagi. Le modalit\u00e0 con cui si attua questa protezione cambiano secondo la specie. Non si hanno invece sufficienti e attendibili informazioni sulla cooperazione tra femmine nella cura alle uova, anche se le osservazioni possono far ritenere che possano esistere comportamenti assimilabili a forme di mutualismo come riscontrato in altri insetti.\nIn merito all'assistenza all'alimentazione \u00e8 stato riscontrato che le giovani neanidi non sono in grado di praticare autonomamente le punture fino a raggiungere i vasi; le femmine, dopo aver deposto le uova, praticano delle incisioni presso le ovideposizioni alcuni giorni prima della schiusura. Queste incisioni sono sfruttate dalle neonate per nutrirsi nelle prime fasi della loro vita, fino a quando diventano autonome.\n\u00c8 stato inoltre riscontrato che i Membracidi comunicano fra loro attraverso vibrazioni del substrato indotte dall'organo sonoro, comportamento abbastanza comune fra gli Auchenorrinchi.\nIn merito al mimetismo, fra i Membracidi \u00e8 frequente sia l'aposematismo sia il mimetismo criptico. L'aposematismo ricorre frequentemente nelle forme giovanili e nei giovani adulti delle specie gregarie. Il mimetismo criptico sarebbe invece pi\u00f9 frequente in tutti gli stadi delle forme solitarie e negli adulti maturi delle forme gregarie. In queste ultime, pertanto, si verifica una mutazione, nella fase di adulto, della pigmentazione della livrea, passando da colorazioni aposematiche a colorazioni criptiche.\nDistribuzione e importanza economica.\nPur essendo cosmopolita, la maggior parte della famiglia dei Membracidae si concentra nella regione neotropicale e in quella afrotropicale. Nelle regioni temperate \u00e8 rappresentata maggiormente nel Nordamerica.\nIn Europa la famiglia si riduce a tre sole specie, di cui una di origine nordamericana:\nAlcune fonti citano anche la presenza di una quarta specie, \"Oxyrhachis capeneri\". Questa specie, diffusa nel Nordafrica e nel Medio Oriente fino alla regione caucasica, sarebbe segnalata in Europa solo in Sicilia, con dubbi sull'eventuale presenza anche nella penisola balcanica.\nLa letteratura concorda nel ritenere la maggior parte dei Membracidae di scarso interesse agrario, in quanto provocano danni di limitata entit\u00e0; solo alcune specie possono costituire occasionalmente un problema. \u00c8 probabile che ci\u00f2 si debba al fatto che i Membracidi sono frequenti in ecosistemi con un buon livello di biodiversit\u00e0, perci\u00f2 i nemici naturali riescono a prevenire e contenere le potenziali proliferazioni. Infatti, le popolazioni di membracidi non raggiungono livelli di particolare entit\u00e0, neppure nel caso delle specie gregarie; solo in contesti circostanziati si possono verificare aggregazioni pi\u00f9 rilevanti, come ad esempio la presenza su alberi isolati in praterie e savane, presumibilmente per assenza o carenza di nemici naturali.\nIn Europa le due specie autoctone, \"C. cornutus\" e \"G. genistae\", quest'ultima associata a leguminose arbustive, sono ritenute innocue. Decisamente pi\u00f9 dannosa \u00e8 invece la cicalina buffalo, citata in letteratura a causa di occasionali danni che produce sulle colture in aree pi\u00f9 o meno circoscritte. Fino agli anni settanta si attribuiva erroneamente l'identit\u00e0 con un membracide neotropicale, la \"Ceresa bubalus\", peraltro di nessun interesse agrario; una successiva revisione ha identificato la cicalina buffalo con una specie neartica, appunto la \"Stictocephala bisonia\".\nLa specie \u00e8 polifaga e attacca diverse specie arboree, fra cui le pomacee, le drupacee, la vite e diverse essenze forestali da legno. Gli stadi giovanili si sviluppano su piante erbacee, prevalentemente rappresentate da leguminose foraggere (erba medica, trifogli). I danni pi\u00f9 significativi sono costituiti dalle incisioni che la femmina pratica con l'ovopositore sia per deporre le uova sia per nutrirsi: poich\u00e9 tali incisioni tendono a concentrarsi, ostacolano il flusso della linfa causando alterazioni cromatiche e disseccamenti a carico dell'apparato fogliare e disturbi del normale processo di maturazione dei frutti. La cicalina buffalo risulta occasionalmente dannosa anche nel Nordamerica, soprattutto al melo.\nLe tre specie sono facilmente distinguibili. La cicalina buffalo e il diavolino presentano la caratteristica conformazione del pronoto con i due corni laterali; la prima \u00e8 lunga circa 1\u00a0cm, mostra una conformazione della carena mediana e il processo posteriore regolari, mentre il diavolino \u00e8 leggermente pi\u00f9 piccolo e ha il processo posteriore sinuoso. La colorazione delle livree sono inoltre inconfondibili: verde tenue, tendente al giallo, nella cicalina buffalo e bruna nel diavolino. \"G. genistae\", \u00e8 molto pi\u00f9 piccola, lunga 4\u20135\u00a0mm, presenta il pronoto gibboso, privo di corni laterali e prolungato nel processo posteriore diritto.\nIn Nordamerica risultano occasionalmente dannose, oltre alla gi\u00e0 citata \"S. bisonia\", \"Spissistilus festinus\" e \"Micrutalis malleifera\". La prima, nota come \"Threecornered alfalfa hopper\" (\"cicalina tricornuta della medica\"), pu\u00f2 causare danni all'erba medica e alla soia. Alla seconda \u00e8 invece attribuita la possibilit\u00e0 di trasmettere fitopatogeni alle palme e al pomodoro.\nSotto l'aspetto dell'utilit\u00e0, va citata l'introduzione, nel 1995, della specie americana \"Aconophora compressa\", in Australia, da parte del \"Department of Lands\" del Queensland, per il controllo biologico dell'infestante \"Lantana camara\".\nSistematica.\nLa famiglia comprende circa 3200 specie ripartite fra circa 600 generi. Si suddivide in 11 sottofamiglie, a loro volta suddivise in trib\u00f9. La suddivisione interna \u00e8 per\u00f2 incerta, sotto l'aspetto filogenetico, in merito all'inquadramento sistematico di alcuni generi e di alcune sottofamiglie."}
{"id": "1992543", "revid": "110157", "url": "https://it.wikipedia.org/wiki?curid=1992543", "title": "Fondazione Tito Balestra", "text": "La Fondazione \"Tito Balestra\" \u00e8 un museo italiano d'arte moderna e contemporanea, situato nei locali del Castello Malatestiano di Longiano. Al suo interno ospita una delle raccolte d'arte moderna e contemporanea pi\u00f9 ricche dell'Emilia-Romagna.\nStoria.\nLa Fondazione \u00e8 legata al nome di Tito Balestra, poeta tra i maggiori del Novecento italiano. La collezione di Tito Balestra raccoglie 2.300 opere d'arte del Novecento italiano, a parte qualche eccezione, con una prevalenza di dipinti e opere grafiche di Mino Maccari (1903), quasi un primo organico museo dell'artista toscano che copre gli anni di attivit\u00e0 dal 1920 al 1976. La raccolta \u00e8 senza dubbio una delle pi\u00f9 ricche di tutta la regione Emilia-Romagna nel settore dell'arte contemporanea e rappresenta un grande spaccato di cultura visiva del secolo scorso. Una peculiarit\u00e0 della collezione \u00e8 quella di essere nata grazie ai numerosi rapporti di scambio, di amicizia e di interessi culturali fra Tito Balestra e il mondo artistico del secondo dopoguerra. Tito Balestra era un collezionista non comune, con una sensibilit\u00e0 rara; passava ore, giorni a selezionare l'opera o l'oggetto che pi\u00f9 lo interessava, senza in apparenza lasciare trapelare nulla, poi, con una abilit\u00e0 straordinaria e una lucida determinazione, riusciva quasi sempre ad ottenere quello che aveva mirato. Refrattario al mercato e alle mode, attraverso il suo collezionare ha integrato visivamente la sua poetica, ha lasciato non solo una testimonianza di quel mondo e delle sue amicizie, ma una traccia profonda del suo percorso di uomo e di poeta. Nella collezione non ci sono stonature o sbavature, ovunque troviamo corrispondenze coerenti a quanto detto. Dopo la morte di Tito nel 1976, accogliendo il suo desiderio che la collezione non fosse smembrata, il fratelli Romano, Giorgio, Piero e Laura ed alcuni amici, fra i quali, Giuseppe Appella, Enzo Dalla Chiesa, Mino Maccari, Gino Montesanto, Amelio Roccamonte, Vanni Scheiwiller, contribuirono affinch\u00e9 Anna Maria De Agazio, moglie di Tito, fosse rassicurata sul fatto che un progetto per mantenere unita la collezione ed eventualmente renderla pubblica era possibile. Nel giugno del 1982, ad opera della famiglia, fu inaugurata la costituenda Fondazione Tito Balestra a Longiano, in una moderna costruzione, in Via Giovanni XXIII. Primo atto della futura Fondazione fu il riordino e la sistemazione della collezione a cura di Giuseppe Appella, il quale inoltre cur\u00f2 il primo catalogo de \"La Collezione Balestra\", con una selezione di artisti e di opere presenti in collezione. Nel 1986 Anna Maria De Agazio don\u00f2 la collezione, in accordo con la famiglia di Tito, affinch\u00e9 fosse finalmente costituita la fondazione dedicata al marito, ad opera dell'amministrazione comunale di Longiano, grazie alla sensibilit\u00e0 e all'impegno dell'allora sindaco Giuseppe Canali. Nel 1989 la Fondazione Tito Balestra ottenne il riconoscimento giuridico dal Presidente della repubblica. Nello stesso anno, trasferito il municipio e terminati i lavori di restauro, la collezione fu collocata nell'attuale sede, all'interno del Castello Malatestiano. Nel giugno del 1991 fu approntata una selezione di circa quattrocento opere, in occasione dell'inaugurazione della nuova sede; da allora sono seguiti vari allestimenti che hanno reso possibile mostrare in ampia parte il patrimonio della collezione. Alla Fondazione partecipano, oltre l'Amministrazione Comunale, la Provincia di Forl\u00ec-Cesena, la Soprintendenza per i Beni Storici Artistici e Demoetnoantropologici di Bologna, alcuni familiari di Tito Balestra, la Fondazione Cassa di Risparmio di Cesena, la REN Romagna Energia, la Costruzioni e Impianti S.p.A. C.E.I.S.A., la Gommaria S.p.A., la Isoltema S.p.A., la I.V.A.S. S.p.A. e la Technogym S.p.A. .\nPatrimonio Artistico della Fondazione.\nAll'interno della Fondazione si trova una cospicua raccolta di opere d'arte moderna e contemporanea appartenenti a vari artisti: Ugo Attardi, Tito Balestra, Luigi Bartolini, Sergio Birga, Victor Brauner, Massimo Campigli, Domenico Cantatore, Bruno Caruso, Leonardo Castellani, Sergio Ceccotti, Marc Chagall, Pietro Consagra, Carlo Corsi, Filippo de Pisis, Enotrio Pugliese, Eliano Fantuzzi, Riccardo Francalancia, Giorgio Gomirato, Francisco Goya Y Lucientes, Renato Guttuso, Erich Heckel, Oscar Kokoschka, Fernand L\u00e9ger, Leo Longanesi, Mino Maccari, Mario Mafai, Giacomo Manz\u00f9, Marino Marini, Edolo Masci, Henri Matisse, Carlo Mattioli, Gastone Micheli, Giorgio Morandi, Ennio Morlotti, Marcello Muccini, Jorg Neitzert, Gi\u00f2 Pomodoro, Amelio Roccamonte, Ottone Rosai, Georges Rouault, Mario Sironi, Ardengo Soffici, Alberto Sughi, Nino Terziari, Francesco Trombadori, Giulio Turcato, Cy Twombly, Antonio Vangelli, Renzo Vespignani, Giuseppe Viviani, Antonio Zancanaro, Primo Zeglio, Alberto Ziveri. Oltre il patrimonio artistico originario donato all'allora costituenda Fondazione Tito Balestra, negli anni, ad opera delle attivit\u00e0 della stessa e della generosit\u00e0 di alcuni amici di Tito e di qualche familiare, la collezione si \u00e8 arricchita di circa mille opere (dipinti, sculture e opere grafiche) di artisti quali Assadour, Enrico Accatino, Tito Balestra, Enrico Baj, Amerigo Bartoli, Antonio Battistini, Arnaldo Battistoni, Remo Brindisi, Romolo Calciati, Felice Casorati, Leonardo Castellani, Arnoldo Ciarrocchi, Tano Citeroni, Enotrio Pugliese, Pericle Fazzini, Ilario Fioravanti, Lino Gentili, Franco Gentilini, Giulio Giulianelli, Aldo Gobbi, Giampiero Guerri, Pietro Guida, Tom Lyons, Mauro Masi, Fausto Melotti, Giovanni Sesto Menghi, Elio Morri, Giordano Perrelli, Walter Piacesi, Franco Poli, Domenico Rea, Gian Ruggero Manzoni, Nino Ricci, Amelio Roccamonte, Lalla Romano, Raimondo Rossi, Manlio Sarra, Angelo Savelli, Flaminia Siciliano, Leonardo Sinisgalli, Piergiorgio Spallacci, Alberto Sughi, Nino Tirinnanzi, Antonio Vangelli, Renzo Vespignani, Tono Zancanaro. All'interno della Fondazione si conservano anche l'archivio e la biblioteca di Tito Balestra che sono presenti solo in parte (circa 3500 titoli); infatti dopo la morte di Anna la ricca biblioteca \u00e8 stata smembrata e l'archivio manomesso. L'archivio, oltre a un discreto epistolario, comprende appunti, manoscritti, dattiloscritti, articoli, fotografie e alcuni documenti. La biblioteca della Fondazione, costituita attraverso acquisizioni, donazioni e scambi librari dal 1991 ad oggi, conta 2500 titoli e presto sar\u00e0 inserita nella rete bibliotecaria di Romagna.\nAttivit\u00e0 della Fondazione.\nL'Ente, oltre a conservare ed incrementare il proprio patrimonio artistico, bibliografico e documentale, ha il fine di attuare iniziative per la conoscenza dell'opera grafica e delle arti visive contemporanee attraverso l'esposizione permanente di opere d'arte della collezione Balestra e la promozione di manifestazioni e di convegni con una particolare attenzione all'arte e alla cultura del Novecento. Dal 1991 ad oggi sono molte le attivit\u00e0 percorse e proposte dalla Fondazione, ma fra queste ne ricordiamo alcune, per esempio le mostre \"Tito Balestra - Mino Maccari, linoleum 1970-1975\" (1993); \"Lalla Romano, pitture, disegni, manoscritti e documenti\" (1994); \"Mario Luzi - Luciano Sampaoli, il tempo tra poesia e musica\" (1996); \"Gli Arcangeli, Francesco, Gaetano, Nino e Rosalba tra arte poesia e musica\" (1996); \"Ilario Fioravanti, esistenze ineffabili\" (1996); \"Antonio Vangelli, mostra antologica, opere dal 1946 al 1997\" (1997); \"Le donne di Mino Maccari nelle opere della collezione Balestra\" (1998); \"Renzo Vespignani, opera grafica, 1943 al 1983\" (1999); \"La realt\u00e0 trasgredita, creativit\u00e0 e consapevolezza operativa\" (2000); \"Linoleografie ed epigrammi di Tito Balestra\" (2003). La rassegna di arte, letteratura, musica \"Sagge sono le Muse\" che esord\u00ec nel 1993 \u00e8 giunta, nel settembre 2007, alla quinta edizione, anche grazie alla collaborazione di artisti, musicisti, attori che hanno progettato e realizzato assieme alla Fondazione eventi originali, tra i quali si pu\u00f2 ricordare \"In Viaggio con Michel Butor\" (2007). Un'altra attivit\u00e0 di primo piano \u00e8 la convegnistica con la quale si sono realizzati, fra gli altri, gli incontri su \"Tito Balestra - Mino Maccari e la cultura del dopoguerra\" (1993); \"Musei e catalogazione verso l'informatizzazione del museo\" (1994); \"Ma l'Italia tutela i suoi artisti? La creativit\u00e0 tra formazione e legislazione\" (1996); \"Cuba la Isla Grande, arte, religione, letteratura, architettura e societ\u00e0\" (2000); \"Museo del futuro e futuro del museo\" (2001); \"IV intrattenimento della societ\u00e0 di cultura metodologica operativa\" (2001); l'incontro con Antonio Ria in occasione della giornata mondiale di poesia (21 marzo 2008); l'incontro con Marilena Pasquali in occasione della presentazione del libro \"Giorgio Morandi saggi e ricerche\" (1990-2007) e un corso di Tecnico di procedure informatizzate per la catalogazione di beni culturali (1993). Nel 1999 la Fondazione Tito Balestra, insieme ad alcuni esponenti della Scuola Operativa Italiana, ha costituito il CIDO (Centro Italiano di Didattica Operativa), con laboratori sperimentali didattici e spazi per la ricerca dei linguaggi espressivi, allo scopo di rendere la propria galleria d'arte non solo il luogo di conservazione delle opere, ma anche un'occasione per stimolare, con una particolare attenzione alle nuove generazioni, una \u00abesistenza estetica\u00bb attraverso le emozioni e il confronto culturale."}
{"id": "1992544", "revid": "287204", "url": "https://it.wikipedia.org/wiki?curid=1992544", "title": "Nandyal", "text": "Nandyal \u00e8 una suddivisione dell'India, classificata come \"municipality\", di 151.771 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 28' 60 N e 78\u00b0 28' 60 E e ha un'altitudine di 202 .\nSociet\u00e0.\nEvoluzione demografica.\nAl censimento del 2001 la popolazione di Nandyal assommava a 151.771 persone, delle quali 76.914 maschi e 74.857 femmine. I bambini di et\u00e0 inferiore o uguale ai sei anni assommavano a 19.501, dei quali 9.938 maschi e 9.563 femmine. Infine, coloro che erano in grado di saper almeno leggere e scrivere erano 96.157, dei quali 55.181 maschi e 40.976 femmine."}
{"id": "1992547", "revid": "287204", "url": "https://it.wikipedia.org/wiki?curid=1992547", "title": "Gran Premio Industria e Commercio di Prato", "text": "Il Gran Premio Industria e Commercio di Prato \u00e8 stata una corsa in linea maschile di ciclismo su strada, che si disputava nella citt\u00e0 di Prato, in Italia, ogni anno solitamente nel mese di settembre. Organizzata dall'Associazione Ciclistica Pratese 1927 con il contributo degli enti locali, dal 2005 al 2015 ha fatto parte del circuito UCI Europe Tour come evento di classe 1.1, per poi passare nella sua ultima edizione, quella del 2016, unicamente alla categoria Under-23. La corsa si estinse nel 2017 a causa di mancanza di fondi.\nStoria.\nLa prima edizione venne corsa nel 1946, appena dopo il termine della seconda guerra mondiale, e ben presto la gara si conferm\u00f2 come una delle pi\u00f9 ambite del panorama italiano. Nel 1958 la corsa fu disputata non come prova in linea ma a cronometro (quell'anno fu Ercole Baldini ad imporsi), mentre nel 1971 e nel 1993 (con le vittorie rispettivamente di Franco Bitossi e Massimo Podenzana) fu valida come campionato italiano di ciclismo su strada. Michele Dancelli detiene il record di trionfi con tre vittorie (1964, 1965 e 1967).\nNei primi anni della sua storia la partenza della corsa veniva data presso le aziende tessili che patrocinavano la manifestazione, dagli anni 1970 in poi questa particolarit\u00e0 \u00e8 scomparsa. La corsa si \u00e8 svolta nelle sue edizioni su percorsi perlopi\u00f9 adatti a passisti veloci ed \u00e8 stata, negli ultimi anni, una gara pre-mondiale.\nAlbo d'oro.\n\"Aggiornato all'edizione 2016.\""}
{"id": "1992549", "revid": "287204", "url": "https://it.wikipedia.org/wiki?curid=1992549", "title": "Air Mediterranee", "text": ""}
{"id": "1992552", "revid": "298055", "url": "https://it.wikipedia.org/wiki?curid=1992552", "title": "Sergej Orloff", "text": ""}
{"id": "1992555", "revid": "36426", "url": "https://it.wikipedia.org/wiki?curid=1992555", "title": "Dolocenum", "text": ""}
{"id": "1992562", "revid": "104485", "url": "https://it.wikipedia.org/wiki?curid=1992562", "title": "Tranvia", "text": "Con il termine tranvia (o tramvia, traduzione dall'originale termine inglese \"TramWay\"), si intende l'infrastruttura di trasporto terrestre, idonea alla circolazione di tram sia per il trasporto di persone che di merci.\nCaratteristiche.\nDi base le differenze tra \"tranvia\" e \"ferrovia\" sono poche; si differenziano invece profondamente per il metodo di circolazione dei convogli che, nel caso della tranvia, si svolge essenzialmente \"a vista\" (e ci\u00f2 comporta che le velocit\u00e0 raggiunte non sono mai elevate) mentre nel caso dei convogli ferroviari richiede sistemi di sicurezza e di blocco, segnali e procedure restrittive.\nSono \"reti tranviarie\" gli insiemi di linee fra loro interconnesse affidate alla medesima societ\u00e0 di gestione dell'infrastruttura o di esercizio, o ricadenti sul territorio di un Comune o di un Ente territoriale come la Provincia. L'insieme dei veicoli atti alla circolazione su tranvia \u00e8 definito \"materiale rotabile tranviario\". Oggi si tende a definire la tranvia come un \"sistema di trasporto per persone (su strada) negli agglomerati urbani a via guidata\", anche se esistono varie realt\u00e0 di sistemi tranviari interurbani o, in Germania, per trasporto di merci.\nIl sistema tranviario \u00e8 oggi quello pi\u00f9 in evoluzione e differenziazione tra i sistemi di trasporto su ferro ed \u00e8 in forte espansione, soprattutto in centro-Europa; molte realizzazioni tranviarie sono definite ormai con vari neologismi di difficile differenziazione tecnico-pratica come \"Lightrail\", \"Metroleggera\", \"Metropolitana di superficie\", \"Metrolink\" etc. Ad esse si aggiungono le pi\u00f9 recenti e controverse \"tranvie su gomma\" cos\u00ec definite perch\u00e9 utilizzano la tecnologia Translohr o Bombardier GLT. In alcuni paesi come la Germania si assiste alla \"ibridazione\" (i cosiddetti tram-treno) dei sistemi in quanto si ammette la circolazione dei moderni tram anche all'interno di tratte ferroviarie di penetrazione urbana utilizzando al meglio le coincidenze con i convogli ferroviari. \u00c8 inoltre ripreso l'uso di trasporto merci tranviario.\nI parametri identificativi di massima delle tranvie sono definiti dalle norme UNI 8379 e sono i seguenti:\nVengono definite \"metrotranvie\" invece quei \"sistemi di trasporto che mantengono le caratteristiche della tranvia (\u2026), ma che consentono velocit\u00e0 commerciali e portate superiori grazie ad adeguati provvedimenti (\u2026) atti a ridurre le interferenze del sistema con il restante traffico veicolare e pedonale. (\u2026) possono esistere sistemi misti (tranvia-tranvia veloce) (\u2026)\"\nIn Germania sono definite Stadtbahn \nVengono definiti sistemi \"tram-treno\" i sistemi di trasporto effettuati con veicoli tranviari i quali percorrono anche i percorsi ferroviari locali.\nStoria.\nNei seguenti paragrafi viene descritta la cronologia generale parziale delle aperture e delle chiusure delle reti tranviarie. Non viene descritta invece l'evoluzione tecnologica delle infrastrutture tranviarie se non specificando la trazione usata dai tram. Per la storia dell'evoluzione tecnologica dei tram, si veda la voce \"Tram\", al paragrafo \"Storia\".\nTranvie a cavalli.\nLe prime tranvie erano delle linee ferrate a trazione ippica. Nel secolo XIX la linea percorsa dai tram a cavallo veniva chiamata ippovia. La prima tranvia a cavalli venne aperta in Inghilterra l'11 settembre 1795 a Crich, nel Derbyshire: la linea Little Eaton Gangway, tra Crich e Little Eaton. Lunga 10\u00a0km, questa linea era adibita a fini industriali e correva a fianco del canale di Derby; essa fu attiva fino al 1905.\nSempre in Inghilterra e sempre nel Derbyshire, il 31 agosto 1796 entr\u00f2 in servizio la seconda linea: la Peak Forest Railway, tra Chapel Milton e Dove Holes, nel Derbyshire. Era lunga 12\u00a0km ed aveva lo scartamento di 1.270\u00a0mm. A New York, invece, la prima tranvia a cavalli venne aperta il 26 novembre 1832.\nCronologia delle reti tranviarie urbane a cavalli in Italia.\nLa prima citt\u00e0 italiana ad avere una tranvia a cavalli fu Torino, che attiv\u00f2 il servizio nel 1872; le altre sono indicate nella tabella cronologica sottostante. Tra le tranvie a cavalli extraurbane, la prima fu la Milano\u2013Monza, del 1876.\nNella tabella sottostante sono messe a confronto le date di inaugurazione delle linee tranviarie italiane a cavalli, limitatamente a quelle urbane. Come si vede, in questo breve lasso di tempo, appena successivo alla proclamazione del Regno d'Italia nel 1861, la maggior parte delle pi\u00f9 importanti citt\u00e0 italiane si dot\u00f2 di servizio tranviario con trazione animale.\nVerso la fine del secolo, gi\u00e0 il tram a cavalli divenne obsoleto e, gradualmente, le linee vennero elettrificate: la rete tranviaria di Genova nel 1893, quella di Firenze nel 1896, quella di Torino nel 1897, quella di Roma nel 1904, quella di Ancona nel 1905, quella di Palermo tra il 1888 e il 1912, quella di Trieste tra il 1900 e il 1913, quella di Bologna tra il 1904 e il 1926. La rete tranviaria di Napoli rappresenta un caso particolare, perch\u00e9 dalla trazione animale pass\u00f2 prima alla trazione a vapore, nel 1883, e solo dopo, nel 1899, fu elettrificata.\nA partire dalla fine degli anni ottanta dell'Ottocento, alcune citt\u00e0 si dotarono di una rete di trasporti pubblici adottando sin dall'inizio la trazione elettrica: Perugia nel 1899, Catania, Bolzano, Bari nel 1909 e Cagliari nel 1912. Fa eccezione Mantova, che nel 1909 realizz\u00f2 una rete tranviaria a cavalli, l'ultima urbana realizzata in Italia.\nDi queste reti tranviarie storiche, tutte elettrificate nei primi anni del Novecento, sopravvivono solo quelle di Torino, Milano, Roma e Napoli.\nTranvie a vapore.\nLo sviluppo delle tranvie \u00e8 quindi iniziato con trazione equina e veicoli muniti di ruote circolanti su binari; si pass\u00f2 quindi, in alcune citt\u00e0 alle prime tranvie a vapore e solo successivamente a quelle a trazione elettrica. In altre citt\u00e0 si pass\u00f2 direttamente dalla trazione animale e quella elettrica.\nLa prima tranvia a vapore tedesca fu quella di Kassel del 1877. Non molti anni dopo ci si rese conto dell'onerosit\u00e0 di gestione del sistema a vapore e furono sperimentate altre soluzioni propendendo infine per la trazione elettrica dato che questa le soppiant\u00f2 tutte grazie alla sua maggiore efficienza.\nTranvie elettriche.\nLa prima tranvia elettrica del mondo entr\u00f2 in servizio il 16 maggio 1881 a Lichterfelde (oggi quartiere di Berlino). L'alimentazione elettrica del motore di 3,7 kilowatt avveniva a bassa tensione su entrambi i binari. In Austria la prima tranvia elettrica fu aperta il 22 ottobre 1883 tra M\u00f6dling e Hinterbr\u00fchl, in Svizzera il 6 giugno 1888 con il primo tratto della \"Tramway Vevey-Montreux-Chillon\", in Italia venne elettrificata nel 1890 la gi\u00e0 esistente, ma con trazione a vapore, Firenze-Fiesole.\nAll'inizio del XX secolo sorsero in rapida successione in tutto il mondo molte aziende tranviarie, in Germania nel 1900 ve ne erano gi\u00e0 in circa 150 citt\u00e0. Nel mondo esistevano allora oltre 3.000 aziende tranviarie e nelle grandi citt\u00e0 esistevano spesso parecchie linee private una a fianco all'altra, fino ad una trentina. Il tram si svilupp\u00f2 subito come mezzo di trasporto di massa, influenzando in modo determinante lo sviluppo e il progetto delle citt\u00e0: collegava infatti il circondario con il centro urbano, creando le condizioni per l'insediamento industriale nelle periferie. In molti casi la tranvia serviva contemporaneamente per il trasporto degli operai e per quello delle merci prodotte o, come in Sicilia, per il trasporto dello zolfo estratto al porto di imbarco.\nGli anni attorno al 1920 rappresentarono il punto massimo dello sviluppo tranviario; in Europa, Nordamerica, Sudamerica ed anche in Australia quasi tutte le citt\u00e0 di medie e grandi dimensioni disponevano di reti tranviarie cittadine ed interurbane e le aziende erano divenute svariate migliaia a livello mondiale anche in concorrenza tra loro nelle citt\u00e0 pi\u00f9 grandi.\nPrevalentemente in Europa molti tratti di rotaia, per ragioni di costo, vennero costruiti in sede stradale anche fuori citt\u00e0.\nGli anni venti: le prime chiusure.\nI conflitti con il traffico stradale, all'inizio pochi, si fecero sempre pi\u00f9 evidenti verso la fine degli anni venti quando lo sviluppo senza regole della motorizzazione stradale condusse alla chiusure di molte linee tranviarie per le interferenze di circolazione sempre pi\u00f9 mal sopportate. Prima in Nordamerica, , poi anche in Europa, con lo sviluppo del trasporto individuale si ridusse sempre di pi\u00f9 il numero di tranvie. Spesso le linee tranviarie furono sostituite da filobus oppure autobus con motori endotermici per riduzione dei costi di esercizio. Si afferm\u00f2 inoltre l'opinione prevalente che il tram fosse d'intralcio al traffico automobilistico, come \u00e8 avvenuto con la rete tranviaria di Los Angeles.\n. Nelle citt\u00e0 in cui le tranvie erano state danneggiate dalla guerra, invece, esse non furono ricostruite e vennero sostituite da linee di autobus o di filobus.\nLa rinascita.\nGli anni settanta videro incentivare prevalentemente l'impiego di autobus e solo in qualche caso inizi\u00f2 la costruzione di metropolitane. Ma la crisi petrolifera del 1973 e l'aumento vertiginoso del traffico automobilistico nelle citt\u00e0 evidenziarono la necessit\u00e0 di rivedere la politica dei trasporti fino ad allora seguita. \nLa reintroduzione del tram nelle citt\u00e0 \u00e8 andata di pari passo con i rinnovati piani di trasporto con la ristrutturazione sia delle strade utilizzate che dei centri citt\u00e0 e le superfici per il traffico individuale ridotte, per una maggiore vivibilit\u00e0 e la restituzione a misura d'uomo degli spazi cittadini.\n In Germania l'uso parziale di tratti ferroviari esistenti ma abbandonati (come a Karlsruhe) ha creato ulteriori possibilit\u00e0 e \nIn Francia nel 1975 solo tre citt\u00e0 hanno ancora attiva una rete tranviaria. In seguito al \"concorso Cavaill\u00e9\" del ministero dei Trasporti che promuoveva il ritorno delle tranvie vengono ricostruite 16 reti tranviarie (3 delle quali sono tranvie su gomma).\nIn Italia, pur essendo state ridotte di estensione, non sono mai state chiuse le reti tranviarie di Milano, Napoli, Roma e Torino. In Italia nonostante la presenza di costruttori affermati e di validi progetti la costruzione di tranvie ha stentato ad affermarsi stante ancora le resistenze di molti amministratori pubblici e di un'opinione pubblica in certi casi troppo ancorata al trasporto individuale. Singole linee o nuove reti tranviarie sono state progettate dalla fine degli anni novanta. La prima citt\u00e0 a reintrodurre (o a introdurre ex novo) i tram fu Messina nel 2003, seguita negli anni successivi da Bergamo, Cagliari, Firenze, Padova, Sassari, Palermo e Mestre-Venezia.\nIl futuro.\nLa tendenza futura \u00e8 quella di estendere o reintrodurre linee tranviaria in molte citt\u00e0 per motivazioni di sostenibilit\u00e0 e potenziamento in tutte quelle tratte servite da autobus ai limiti della capienza.\nSecondo la UITP (Unione Internazionale per il Trasporto Pubblico) nel 2008 erano in fase di progettazione o di costruzione circa 100 sistemi tranviari e di ferrovie metropolitane in Europa.\nInfrastruttura.\nL'infrastruttura tranviaria \u00e8 costituita dalla linea e dalle relative opere civili, nonch\u00e9 dagli impianti per la trazione, per le fermate e per il ricovero dei rotabili.\nLa linea tranviaria.\nLa linea tranviaria \u00e8 formata da due rotaie, mantenute parallele tra loro fissandole a traversine (in legno, acciaio o pi\u00f9 recentemente cemento armato precompresso) o a piattaforme di cemento armato precompresso. La struttura formata dalle rotaie e dalle traversine (o dalle piattaforme) viene detta binario; la distanza fra le due rotaie (misurata tra le facce interne delle teste delle rotaie stesse) \u00e8 detta scartamento. Il binario \u00e8 poggiato al suolo tramite una struttura detta massicciata, formata da pietrisco se in sede propria o poggiata sulla struttura del corpo stradale e poi ricoperta con manto bituminoso o lastricato. In caso di utilizzo di piattaforme in cemento armato precompresso, queste sono poggiate direttamente complanari al corpo stradale. Le rotaie utilizzate sono di tipo ferroviario (rotaia Vignoles) per le tratte in sede propria mentre devono essere del tipo \"a gola\" (rotaia Phoenix) nel caso in cui facciano parte della sede stradale comune al traffico su strada. Per quanto riguarda il tracciato la tranvia in genere ammette, specie per i percorsi cittadini, raggi di curvatuta di poche decine di metri a differenza della ferrovia che anche nel caso delle linee di montagna difficilmente scende sotto qualche centinaio.\nLinee elettriche di alimentazione.\nLa linea elettrica tranviaria \u00e8 notevolmente pi\u00f9 semplice di quella ferroviaria: \u00e8 utilizzato un solo filo di contatto, date le minori correnti assorbite, e la sospensione \u00e8 molto semplice, priva in genere di catenaria (salvo il caso di alcune moderne linee tranviarie extraurbane) e con sospensione trasversale a filo su pali o fissato mediante isolatori alle costruzioni laterali.\nPi\u00f9 recentemente per ridurre l'impatto ambientale delle linee nei centri storici sono stati implementati sistemi di alimentazione discontinua a terza rotaia (centrale rispetto al binario) annegata nella sede stradale che viene messa sotto tensione solo nel tratto sottostante il tram (per garantire la sicurezza) da particolari sistemi che stabiliscono il contatto solo nel punto di prelievo. Tale sistema \u00e8 oggi utilizzato in alcune citt\u00e0 della Francia con evidente minor impatto visivo sul complesso architettonico dei centri storici. Il sistema stenta ad essere recepito in Italia dove ancor oggi, come nel caso di Firenze, \u00e8 maggiore l'opposizione alla costruzione di linee tranviarie nei centri urbani.\nCome sistema di alimentazione dei tram viene utilizzata quasi sempre la corrente continua con una tensione fra i 500 e i 750 volt. In passato sono stati realizzati anche tram alimentati da corrente alternata monofase o trifase questi ultimi presto dismessi a causa della complicata e costosa linea aerea a due conduttori.\nOpere civili tranviarie.\nGli esempi pi\u00f9 classici sono i ponti, le gallerie e le sedi protette. Nelle strade cittadine in genere le tranvie corrono sulle rotaie inserite nella normale sede stradale. Per quanto riguarda le fermate in genere sono costituite solo da un marciapiede e a volte anche di una tettoia. Solo nel caso delle tranvie interurbane si possono avere vere e proprie stazioni.\nLe gallerie nel caso delle tranvie hanno lo scopo di svincolare i tram dal traffico stradale. Le tranvie sotterranee in alcune citt\u00e0 sono state antesignane delle odierne metropolitane e vennero definite anche \"Premetro\" o \"ferrovie metropolitane\". In alcune citt\u00e0 della Germania, a Bruxelles e ad Anversa, le linee tranviarie viaggiano sottoterra nelle aree del centro uscendo allo scoperto in periferia.\nSistemi di esercizio.\nGeneralmente il sistema di circolazione tranviario \u00e8 privo di sistemi di blocco e la circolazione si svolge a vista. In certi casi comunque relativi a tranvie interurbane si \u00e8 ricorsi a semplici sistemi di sicurezza della circolazione per lo pi\u00f9 meccanici (bastone pilota). Ancor oggi le tranvie tradizionali corrono a vista nelle citt\u00e0 soggetti soltanto ad una segnaletica integrativa nei confronti del traffico stradale. Sono tuttavia in evoluzione alcuni sistemi di \"Tram-treno\", in Francia e in Germania, che prevedono la circolazione ibrida di tram speciali con l'uso delle segnaletica ferroviaria e i relativi sistemi di sicurezza quando circolano su tratte ferroviarie.\nTranvie con tecnologie alternative.\nTranvie su gomma.\nIl sistema Translohr e il sistema GLT sono entrambi definiti come \"tram su gomma\" in quanto presentano ruote gommate e una rotaia guida.\nTranvia a cavo.\nLe tranvie con la tecnica della funicolare vengono definite anche ferrovie a cavo ed ebbero in passato una certa diffusione. Nel mondo esistono ancora alcuni tratti in esercizio, fra i quali si ricorda in particolare la \"Cablecar\" di San Francisco.\nL'unica tranvia d'Europa sopravvissuta con un sistema a funicolare (limitatamente al tratto Piazza Scorcola - vetta Scorcola di circa 800 metri) \u00e8 il \"Tram di Opicina\" che collega il centro di Trieste con la frazione carsica di Opicina. Aperta il 9 settembre 1902 come tranvia a cremagliera per superare una pendenza massima del 26%, nel 1928 venne ristrutturata, sostituendo la cremagliera con un sistema a funicolare sulla quale appositi veicoli (denominati carri-scudo o \"spintori\") vincolati alla fune dell'impianto spingono in salita e trattengono in discesa le elettromotrici.\nTranvie a mano.\nLe tranvie a mano erano una forma alternativa di tranvia dei tempi passati diffusa sostanzialmente nell'area allora sotto l'influenza del Giappone.\nTranvie a trazione termica.\nDal 1887 al 1889 Gottlieb Daimler per dimostrazione e per ulteriore sviluppo del suo motore a quattro tempi a benzina, attiv\u00f2 una tranvia con scartamento di 45\u00a0cm che portava dalla sua officina, attraverso la K\u00f6nigstra\u00dfe fino alla Willhelmsplatz di Stoccarda; per compiere questo tragitto lungo circa 700 metri le carrozze impiegavano circa due minuti. Daimler fece costruire i binari e gli impianti per l'esercizio a proprie spese; impieg\u00f2 piccole motrici col motore a scoppio a due assi con panchine estese in lunghezza del modello \"Dos-\u00e0-dos\". La tranvia venne considerata un'attrazione, ma la tecnica di trazione diede buona prova di s\u00e9 al punto che le compagnie di ferrovie a cavalli \"Stuttgarter Pferde-Eisenbahnen\" (SPE) e \"Neue Stuttgarter Stra\u00dfenbahnen Lipken &amp; Co\". (NSS) fecero richiesta di utilizzare la tecnica del motore a scoppio. Furono costruiti due veicoli di prova e impiegati su tratti della rete a cavalli di Stoccarda senza esito soddisfacente. Daimler comunque ottenne ordinazioni per la costruzione di ferrovie turistiche. Nel 1899 si attiv\u00f2 una tranvia elettrica parallela a quella di Daimler, e la sua \"ferrovia di prova\" venne soppressa. Una carrozza a motore costruita nel 1894 \u00e8 in esposizione a Bad Cannstatt nel museo della Daimler-Benz.\nLa ferrovia insulare soppressa nel 1970 sull'isola di Sylt nel mare del Nord era l'ultima tranvia a trazione non elettrica della Germania.\nPeculiarit\u00e0.\nGermania.\nA Gotha la linea 4 circola come linea interregionale fino al paese di Tabarz e viene chiamata Th\u00fcringerwaldbahn.\nA Zwickau circolano i RegioSprinter della ferrovia del Vogtland insieme alla tranvia di Zwickau, su un sistema a tre rotaie tra la Stadthalle e la fermata del centro.\nA Dresda circolano le vetture attualmente pi\u00f9 lunghe del mondo del modello a pianale ribassato, le carrozze snodabili NGT D12DD; hanno una lunghezza di 45\u00a0m. Inoltre \u00e8 in esercizio sulla tranvia un trasporto merci per la fornitura della manifattura dei vetri della Volkswagen. Il trasporto delle parti dei veicoli avviene su una ferrovia costruita appositamente, il \"CarGoTram\". A Zurigo circola un tram per raccogliere i rifiuti urbani. Anche a Vienna \u00e8 stato commissionato uno studio che analizza l'impiego del tram come mezzo di trasporto merci all'interno della citt\u00e0.\nA Chemnitz tranvie a pianale ribassato collegano la citt\u00e0 all'entroterra, percorrendo sia la rete tranviaria della \"Chemnitzer Verkehrs AG\" che la rete su rotaia della Deutsche Bahn.\nA Stoccarda le linee tranviarie classiche sono state quasi tutte trasformate in \"Stadtbahn\", ovvero sono state in parte interrate e in parte rese pi\u00f9 indipendenti dal traffico cittadino (ad esempio con corsie riservate su strade normali). Inoltre, lo scartamento \u00e8 stato portato da 1000 a 1435\u00a0mm, le banchine ricostruite per permettere l'uso di nuovi veicoli a pianale alto (nessun gradino per salirci).\nA Krefeld, lungo la linea 041 si trova l'unico crocevia su rotaia al quale si incrociano i percorsi del tram e della ferrovia. Il tram qui si incrocia con un binario merci.\nAustria.\n\"Bim\" \u00e8 il vezzeggiativo di uso corrente in Austria per la \"tranvia\", abbreviazione del concetto austriaco e tedesco meridionale di \"Bimmelbahn\". Il verbo tedesco \"bimmeln\" indica l'azionamento delle campanelle rumorose da parte del conducente del tram. Il concetto pi\u00f9 utilizzato benevolmente si \u00e8 affermato sempre pi\u00f9 con l'espressione colloquiale \"Bim und Bus\".\nA Gmunden si trova l'esercizio tranviario pi\u00f9 vecchio, pi\u00f9 acclive (10% di pendenza) e pi\u00f9 piccolo di tutta l'Austria."}
{"id": "1992566", "revid": "1318658", "url": "https://it.wikipedia.org/wiki?curid=1992566", "title": "Citt\u00e0 della Georgia (Stati Uniti d'America)", "text": "Lista delle citt\u00e0 della Georgia, Stati Uniti d'America, comprendente tutti i comuni (\"city\" e \"town\") dello Stato.\nI dati sono dell'USCB riferiti al censimento del 2000 e ad una stima del 01-07-2007."}
{"id": "1992567", "revid": "36426", "url": "https://it.wikipedia.org/wiki?curid=1992567", "title": "Altare di Domizio Enobarbo", "text": ""}
{"id": "1992571", "revid": "1924342", "url": "https://it.wikipedia.org/wiki?curid=1992571", "title": "Red Hot Chili Peppers", "text": "I Red Hot Chili Peppers (talvolta abbreviato semplicemente in RHCP o Red Hot) sono un gruppo musicale rock statunitense, formatosi a Los Angeles nel 1983 e composto da Anthony Kiedis (voce), Flea (basso, cori), John Frusciante (chitarra, cori) e Chad Smith (batteria, percussioni).\nNella loro carriera hanno mescolato con successo vari generi, tra cui soprattutto funk, hip hop, hard rock, punk rock, rock psichedelico e successivamente rock alternativo e pop rock, arrivando a forgiare un caratteristico sound che nelle esibizioni dal vivo \u00e8 improntato spesso all'improvvisazione. Hanno venduto pi\u00f9 di 80 milioni di dischi nel mondo, di cui 33 milioni nei soli Stati Uniti; inoltre detengono il record per il maggior numero di singoli al primo posto della Alternative Airplay, classifica stilata dalla rivista \"Billboard\". Nel 2012 sono stati inseriti nella Rock and Roll Hall of Fame.\nStoria del gruppo.\nGli inizi (1983-1988).\nIl gruppo fu fondato da tre ragazzi dalla Fairfax High School di Los Angeles: il bassista Flea (gi\u00e0 membro dei Fear), il cantante Anthony Kiedis e il chitarrista Hillel Slovak. La prima formazione era completata dal batterista Jack Irons.\nIn origine scelsero il nome \"Tony Flow and the Miraculously Majestic Masters of Mayhem\" per la loro prima esibizione dal vivo, e si formarono nel 1983 in seguito a questa performance, al locale \"Rhythm Lounge\". Per l'occasione eseguirono la canzone \"Out in L.A.\", scritta da Kiedis sulle basi di un giro di basso funk di Flea. La performance stup\u00ec il pubblico, al punto da invogliare il gruppo a tornare al locale la settimana seguente, e cos\u00ec cambiarono nome in Red Hot Chili Peppers. Dopo altri concerti a Los Angeles, ottennero una certa popolarit\u00e0 nella scena rock locale e registrarono le sei canzoni suonate al \"Rhythm Lounge\" su un demo, tentando per la prima volta di ottenere un contratto discografico.\nAll'epoca Hillel Slovak e Jack Irons suonavano anche per i What Is This?, sotto contratto con la MCA Records, e perci\u00f2 vi tornarono all'inizio del 1984 per la registrazione di un nuovo album. Nello stesso anno gli altri due Red Hot firmarono un contratto con la EMI, ed usc\u00ec \"The Red Hot Chili Peppers\", con Jack Sherman alla chitarra e Cliff Martinez alla batteria. Prodotto da Andy Gill dei Gang of Four, l'album non ottenne successo commerciale e il tour non ebbe risultati migliori, soprattutto a causa di contrasti di Sherman con Kiedis e Flea. Vi furono anche screzi con il produttore Andy Gill, che voleva che il gruppo avesse sonorit\u00e0 pi\u00f9 orecchiabili. Cos\u00ec Sherman fu licenziato, ed Hillel Slovak ritorn\u00f2 alla chitarra.\nGeorge Clinton, mente principale dei Parliament e dei Funkadelic, fu ingaggiato per la produzione di \"Freaky Styley\", uscito il 16 agosto 1985. Grazie alla grande alchimia che si era creata tra la band e il produttore il disco risult\u00f2 pi\u00f9 convincente rispetto all'esordio, riuscendo quantomeno nell'intento di fondere in maniera coerente e lineare la miscela di generi che divent\u00f2 il marchio di fabbrica del gruppo. Il disco consent\u00ec, grazie al discreto successo del singolo \"Hollywood (Africa)\", di intraprendere un tour americano e poi due velocissime apparizioni nel vecchio continente: la prima in un piccolo festival tedesco, la seconda in Inghilterra. Il gruppo, trainato anche dai primissimi (seppur scarsi) successi dell'LP e da una voglia irrefrenabile di suonare, decise di tornare in sala d'incisione per dare un seguito a \"Freaky Styley\". Intanto Cliff Martinez fu licenziato e sostituito per qualche tempo da Chuck Biscuits, con cui proseguirono per un tour estivo; il primo batterista, Jack Irons, torn\u00f2 nei Red Hot all'inizio del 1986. Allora cominciarono i loro problemi con l'eroina. Anthony abbandon\u00f2 temporaneamente la band a causa della sua dipendenza, e poi si riun\u00ec una volta disintossicato, mentre Hillel riusc\u00ec a contenersi e a restare nel gruppo.\nIl loro terzo album \"The Uplift Mofo Party Plan\" usc\u00ec il 29 settembre del 1987, e fu il primo ad inserirsi nella classifica Billboard, precisamente al numero 148 grazie al discreto successo di \"Fight Like a Brave\". Prodotto da Michael Beinhorn, fu l'unico registrato dalla compagine originaria del gruppo e fu promosso anche da un tour in Europa.\nPoco dopo il ritorno dai concerti europei, il 27 giugno 1988 Slovak fu trovato morto per overdose in un albergo di Los Angeles.\nColpito dalla gravit\u00e0 del fatto, e dichiarando apertamente di non voler entrare nei loro problemi con la droga, Irons lasci\u00f2 la band ed inizi\u00f2 a lavorare per altri gruppi come Pearl Jam ed Eleven. I Red Hot rimasti ingaggiarono per un breve periodo alla batteria D.H. Peligro (Dead Kennedys) e alla chitarra DeWayne McKnight (Parliament, Funkadelic), sostituiti poco tempo dopo rispettivamente da Chad Smith e John Frusciante.\nPrimi successi: \"Mother's Milk\", \"Blood Sugar Sex Magik\" (1989-1993).\nTornati in studio di registrazione, iniziarono ad avere discussioni con il produttore Michael Beinhorn, che voleva che John usasse riff di chitarra abrasivi e taglienti, simili a quelli dell'heavy metal. Frusciante ne rimase sconfortato, ma Beinhorn decise lo stesso che i Red Hot incidessero un album pi\u00f9 pesante e meno funk, bench\u00e9 sarebbero cominciati da allora i loro primi veri successi grazie all'inserimento della melodia, fino ad allora mai sperimentata dalla band.\nCos\u00ec, nell'agosto del 1989, usc\u00ec \"Mother's Milk\". I suoi singoli di maggior successo furono \"Knock Me Down\", dedicato ad Hillel Slovak, ed una cover di \"Higher Ground\" di Stevie Wonder. Il terzo singolo, forse meno noto, fu \"Taste the Pain\". Il disco arriv\u00f2 al numero 52 delle classifiche statunitensi, e i due singoli di lancio entrarono per la prima volta nella Modern Rock Tracks. Il 9 settembre il gruppo comincia, dal Moore Theatre di Seattle, il tour promozionale dell'album, che si protrae fino a fine anno. Il 24 gennaio 1990 la band affronta il primo mini-tour giapponese, con date a Nagoya, Osaka e Kawasaki, mentre il 2 febbraio comincia da Sheffield la leg europea che si conclude l'8 marzo seguente a Londra. A giugno i Red Hot tornano nel Vecchio Continente per esibirsi al \"Pinkpop Festival\" e nuovamente in Inghilterra, con spettacoli a Londra, Birmingham, Leeds e Manchester.\nNel 1990 il gruppo lasci\u00f2 la EMI per la Warner Bros. Records. Un anno dopo fu assunto per la produzione di un nuovo album il celebre produttore Rick Rubin, noto per aver lavorato anche con i Dickers, i Beastie Boys, gli Slayer e i Run DMC. Rubin non fu sempre soddisfatto dei risultati di lavoro, e sosteneva che i Chili Peppers avrebbero dovuto incidere in un luogo molto poco ortodosso. Cos\u00ec scelse \"un posto sorprendente ed enorme, di rilevanza storica e in stile mediterraneo, un'imponente villa a Laurel Canyon dove lui e il gruppo avrebbero potuto addirittura convivere\". Frusciante, Kiedis e Flea si isolarono, e non si mossero mai da casa durante le registrazioni; solo Smith decise di non restare, ed ogni notte se ne andava con la sua moto Harley-Davidson. Come titolo per l'album fu scelto lo stesso della traccia \"Blood Sugar Sex Magik\", anche perch\u00e9 Rick pensava che fosse \"il miglior titolo a loro disposizione\".\nDopo 6 mesi di produzione, il 24 settembre 1991 usc\u00ec \"Blood Sugar Sex Magik\". Considerato universalmente il capolavoro dei Red Hot e uno dei migliori album della storia del rock, l'album vendette 13 milioni di copie e per primo li rese tra i musicisti pi\u00f9 importanti del mainstream, arrivando nel 1992 al terzo posto in classifica negli USA. Al successo del disco contribuirono soprattutto \"Give It Away\", vincitore nel 1993 di un Grammy Award alla miglior interpretazione hard rock, e la ballata \"Under the Bridge\", dedicata alle difficili esperienze di Anthony Kiedis con l'eroina, che contribu\u00ec ad aumentare ulteriormente la popolarit\u00e0 del gruppo. La band si inoltra in un altro tour promozionale a supporto dell'album, partito il 16 ottobre dal Wisconsin, con gruppi spalla del calibro di Pearl Jam, Nirvana e The Smashing Pumpkins. Nel maggio del 1992 Frusciante, alle prese anche lui con l'eroina e coinvolto in contrasti con gli altri Red Hot, lasci\u00f2 il gruppo durante la tappa giapponese del loro tour. Con il sostituto Arik Marshall suonarono a Lollapalooza.\nIl 29 settembre 1992 la EMI pubblic\u00f2 \"What Hits!?\", una raccolta comprendente i brani della band prodotti negli anni '80; grazie ad un accordo con la Warner, la compilation include anche \"Under the Bridge\". Ad ottobre il gruppo debutta in Oceania, con una serie di concerti tra Australia e Nuova Zelanda. Il 15 gennaio 1993 i Red Hot esordiscono in Brasile nell'ambito dell\"'Hollywood Rock\", a San Paolo, al quale partecipano anche Simply Red, Nirvana e Alice in Chains. Nel mese di settembre arriv\u00f2 un altro chitarrista, Jesse Tobias dei californiani Mother Tongue, poi sostituito a sua volta dall'ex Jane's Addiction Dave Navarro.\n\"One Hot Minute\", \"Californication\" (1994-2001).\nNel 1994 suonarono a Woodstock '94, in cui si presentarono sul palco vestiti da gigantesche lampadine. Nonostante la buona riuscita dell'esibizione, divenne subito evidente che Dave Navarro, secondo le parole di Kiedis, difficilmente riuscisse a legare con il resto del gruppo. Le differenze tra lui e i Red Hot, anche in fatto di stile musicale, emersero oltre un anno dopo con le registrazioni di \"One Hot Minute\", che venne pubblicato il 12 settembre 1995.\nIl disco incorporava elementi classicamente funk e rock, ma si distinse anche per pi\u00f9 influenze psichedeliche e in parte metal. Malgrado le critiche, dovute soprattutto alla mancanza di Frusciante (il cui lavoro fu molto apprezzato nei due album precedenti), \"One Hot Minute\" vendette 5 milioni di copie e fu forte di brani come i singoli \"Warped\", \"My Friends\", \"Aeroplane\" e la conclusiva \"Transcending\", canzone dedicata all'attore e vecchio amico River Phoenix, morto poco prima. Segu\u00ec un tour di circa due anni, comprendente anche un concerto al \"Fuji Rock Festival \" in Giappone, interrotto dopo circa otto canzoni a causa dell'imminente arrivo di un tifone. Allora Kiedis riprese anche a consumare droghe, abitudine che avrebbe perso definitivamente solo nel 2000. Navarro lasci\u00f2 i Red Hot nel 1997, a causa delle loro divergenze, ma anche a causa di propri problemi fisici derivati dalla tossicodipendenza.\nNel gennaio del 1998, John Frusciante fu convinto a seguire un programma di disintossicazione a Los Encinos. A febbraio si riprese ed affitt\u00f2 un appartamento a Silver Lake, e due mesi dopo Flea decise di visitare il chitarrista, che fu invitato a tornare nella band. Frusciante accett\u00f2 prontamente e, una settimana dopo, si riun\u00ec ai Red Hot in un garage.\nIl 31 marzo seguente venne pubblicata \"\", una raccolta comprendente le cover realizzate dal gruppo dagli esordi fino a quel momento.\nNei primi mesi dell'anno, Flea part\u00ec per un viaggio in Cambogia, cosa che diede modo a Kiedis e Frusciante di riallacciare i rapporti che si erano incrinati qualche anno prima. In questo periodo la band fece pochi concerti negli USA, in cui present\u00f2 anche alcuni pezzi del futuro album, come \"Parallel Universe\", \"I Like Dirt\" e \"Get on Top\".\nDopo pi\u00f9 di un anno di produzione insieme a Rick Rubin, l'8 giugno 1999 usc\u00ec \"Californication\", il loro album di maggior successo commerciale con 15 milioni di copie vendute. Raggiunse solo il terzo posto delle classifiche USA, ma per la prima volta entr\u00f2 e rimase a lungo nelle classifiche di ogni altra parte del mondo, Europa compresa. L'album fu trainato soprattutto da \"Scar Tissue\", vincitore nel 2000 di un Grammy Award alla miglior canzone rock, da \"Otherside\" e dalla title track.\nI Red Hot Chili Peppers partirono per un altro tour, esibendosi anche in Russia (a Mosca, sulla Piazza Rossa) presenti 350\u00a0000 spettatori ed ancora a Woodstock 1999 (pi\u00f9 di mezzo milione di spettatori), insieme a The Offspring, Kid Rock, Korn, Limp Bizkit, Bush, Alanis Morissette, i Metallica, Rage Against the Machine ed i Creed. Durante la loro cover di \"Fire\" di Jimi Hendrix, l'esibizione fu interrotta da un incendio su una torre in mezzo alla folla.\nNell'autunno del 1999 cominci\u00f2 un nuovo tour europeo per il gruppo, partito il 29 ottobre da Helsinki e conclusosi il 22 novembre a Lisbona. A gennaio partono invece le date giapponesi e quelle in Australia e Nuova Zelanda, mentre da marzo a settembre la band \u00e8 impegnata nella leg nordamericana, con Foo Fighters, Muse e Bicycle Thief come gruppi spalla.\nNel gennaio 2001 la band chiuse il tour con due date in America meridionale suonando in Brasile al Rock in Rio e in Argentina a Buenos Aires. Tornati a casa si presero una pausa durante la quale John Frusciante ne approfitt\u00f2 per completare i lavori per il suo terzo album solista che venne pubblicato a met\u00e0 febbraio. Gli unici impegni per quell'anno furono cinque apparizioni live europee nel mese di agosto: la band si esib\u00ec in Inghilterra a Staffordshire e Chelmsford per il \"V2001 Festival\", allo Stadio Parken di Copenaghen, nei Paesi Bassi in uno show a Utrecht ed infine in Irlanda allo Slane Castle, dove aprirono il concerto degli U2 per il loro \"Elevation Tour\". In quelle date la band cominci\u00f2 anche a suonare nuovi brani, fra cui \"Fortune Faded\", (che verr\u00e0 pubblicata come singolo nel 2003 ed inclusa nella raccolta \"Greatest Hits\") e alcuni pezzi del futuro album.\nDopo l'estate i Red Hot entrarono in studio per comporre il nuovo disco con la speranza di concluderlo entro l'anno, ma i lavori andarono a rilento e la pubblicazione venne rimandata al 2002. Per mantenere calmi i fan la Warner pubblic\u00f2 il DVD \"Off the Map\", video live relativo alla tourn\u00e9e del 2000 diretto da Dick Rude, che ha girato anche i video per \"Catholic School Girls Rule\", \"Fight Like a Brave\" ed \"Universally Speaking\".\nIl 14 dicembre fecero un'apparizione in pubblico a Hollywood in occasione dello show di beneficenza \"Silver Lining Benefit\" dove si esibirono in un mini-set che fu sfruttato per presentare due nuovi pezzi: \"Don't Forget Me\" e \"Throw Away Your Television\". Con l'anno nuovo le lavorazioni si fecero pi\u00f9 intense e tutte le canzoni vennero completate in un paio di mesi.\n\"By the Way\" (2002-2005).\nIl titolo del nuovo album fu annunciato ai primi di aprile, il primo singolo \"By The Way \"fu presentato il 17 maggio 2002. Immediatamente la band part\u00ec per l'Europa per promuovere l'uscita del disco e la settimana successiva Anthony &amp; Co. si esibirono in Piazza del Plebiscito a Napoli in occasione della partecipazione al Festivalbar. Il 15 giugno suonarono all'Heineken Jammin' Festival di Imola davanti a 100.000 spettatori; tra i diciassette brani presentati verranno proposte cinque nuove composizioni: \"By the Way\" (gi\u00e0 in radio da qualche giorno), \"Universally Speaking\", \"Can't Stop\", \"Throw Away Your Television\" e \"The Zephyr Song\". Il tour prosegu\u00ec nel vecchio continente fino alla fine di giugno.\nIl 9 luglio 2002 usc\u00ec \"By the Way\", prodotto da Rick Rubin, entrando al secondo posto nella Billboard 200. Il disco stabilisce subito un record: un album del gruppo per la prima volta \u00e8 presente in sedici paesi del mondo in prima posizione. Rispetto agli altri dischi del gruppo, \u00e8 meno funk e hip hop e contiene perlopi\u00f9 ballate. Dall'album furono estratti cinque singoli, la title track, \"The Zephyr Song\", \"Can't Stop\", \"Universally Speaking\" e \"Dosed\".\nLa band si inoltra in un lungo giro di concerti attraverso Stati Uniti d'America, Canada, Messico, Asia e America meridionale. Nel mese di novembre tornano in Giappone con una serie di sette show, per poi toccare anche Singapore e Thailandia; infine \u00e8 la volta della Nuova Zelanda e un'altra serie di sette concerti nelle principali citt\u00e0 dell'Australia. Nel frattempo il 3 dicembre viene pubblicato il secondo singolo: \"The Zephyr Song.\" L'anno viene chiuso con due show a Las Vegas.\nAlla fine di gennaio 2003 il tour riparte dall'Europa con date che vengono raddoppiate quasi in ogni citt\u00e0: Lisbona, Madrid, Milano, Roma, Parigi, Glasgow, Londra e Rotterdam.\n\"Can't Stop\" diventa il terzo singolo nell'intento (riuscito) di far risalire le vendite dell'album che aveva perso un po' di posizioni dopo essere stato per 7 mesi in testa. Tra maggio e ottobre la band affronta una serie di oltre 50 date attraverso le arene delle pi\u00f9 importanti citt\u00e0 degli Stati Uniti, inframezzate da diverse apparizioni a festival tra i quali il \"Coachella Festival, il V2003 Festival\" in Inghilterra, altre esibizioni in Germania e soprattutto il mega concerto del 23 agosto ancora allo Slane Castle, questa volta per\u00f2 in qualit\u00e0 di headliner, davanti a 80.000 persone. In giugno arriva il quarto singolo solo per il mercato europeo: \"Universally Speaking\"; per non lasciare i fan americani a bocca asciutta per loro arriva \"Dosed\". Ad un anno dalla sua uscita By The Way arriva a quota 8 milioni di copie vendute e secondo la rivista \"Spin\" i Red Hot sono al 9\u00ba posto tra i gruppi pi\u00f9 importanti della storia; contemporaneamente Frusciante annuncia per il febbraio 2004 il suo quarto disco solista e collabora insieme al fido compagno Flea nei dischi di Mars Volta (\"De-Loused in the Comatorium\") e di Ziggy Marley, figlio di Bob (\"Dragonfly\").\nAi tempi di \"By the Way\" le scelte musicali di John erano piuttosto in disarmonia con quelle di Flea, e ci\u00f2 influenz\u00f2 fortemente la direzione sonora dell'album. La sua maggiore impronta melodica fu dovuta all'interesse di John per uno stile chitarristico pi\u00f9 elaborato e multiforme, ma non del tutto lontano da quello del bassista; peraltro vi furono alcuni momenti di dissapore, perch\u00e9 i giri di basso di Flea non piacevano molto a John n\u00e9 erano molto vicini alle sue scelte sonore. Cos\u00ec Balzary pens\u00f2 di lasciare il gruppo durante la tappa statunitense del tour per \"By the Way\", intenzione che per\u00f2 avrebbe abbandonato nel 2004, anche perch\u00e9 convinto dagli altri Red Hot.\nAl termine del tour, che si chiude il 27 ottobre a Calgary, l'etichetta del gruppo annuncia per l'inverno l'uscita di un greatest hits e DVD dedicati ai quattro peperoncini californiani. Il 18 novembre, per festeggiare i primi vent'anni dalla nascita, viene cos\u00ec dato alle stampe Greatest Hits, seconda raccolta ufficiale del gruppo, con all'interno due inediti: \"Fortune Faded\" (che verr\u00e0 pubblicata come singolo) e \"Save The Population\", oltre ad un DVD con 16 videoclip storici della band. Lo stesso giorno arriva un secondo DVD, \"Live at Slane Castle\", contenente l'esibizione della band in Irlanda il 23 agosto precedente. In quello stesso anno \"Blood Sugar Sex Magik\" e \"Californication\" entrarono nella lista dei 500 migliori album secondo Rolling Stone, rispettivamente ai numeri 310 e 399.\nA dicembre il manager dei Peppers annuncia una serie di concerti negli stadi per l'estate 2004, tra queste ne viene annunciata anche una allo stadio Giuseppe Meazza di Milano per l'8 giugno, pi\u00f9 date al Parco dei Principi di Parigi, alla Amsterdam Arena, al City of Manchester Stadium, al Millennium Stadium di Cardiff, allo stadio di Murrayfield di Edimburgo e al Rock am Ring in Germania. Ma i concerti clou del tour del 2004 si svolgono all'Hyde Park di Londra; tre date, 100.000 spettatori ognuna per un totale di 300.000 spettatori. Biglietti esauriti in meno di tre ore e record d'incassi per un concerto; record ancora imbattuto di 18 milioni di dollari per un live. Ne registrarono alcune performance in \"Live in Hyde Park\", insieme ad altri due inediti, \"Rolling Sly Stone\" e \"Leverage of Space\". A luglio suonano anche all'International Stadium di Yokohama in occasione del Rock Odyssey, evento al quale hanno anche partecipato Lenny Kravitz e i Black Eyed Peas e in seguito immortalato nel bootleg \"Live in Japan\".\nIl 2005 vede la band impegnata per le registrazioni del nuovo disco ed esibirsi in pochi concerti in giro per gli States; quello pi\u00f9 significativo si tiene a Las Vegas il 2 luglio, in occasione delle celebrazioni per i cento anni della citt\u00e0 e viene sfruttato per presentare due brani del futuro album: \"21st Century\" e \"Readymade\". A settembre il gruppo partecipa invece al \"React Now\", un concerto di beneficenza per le vittime dell'uragano Katrina, che a fine agosto colp\u00ec la Louisiana.\n\"Stadium Arcadium\" (2006-2008).\nNel 2006 pubblicano \"Stadium Arcadium\". In progetto originale doveva contenere 38 canzoni in tre album pubblicati a sei mesi di distanza l'uno dall'altro, ma alla fine si opt\u00f2 per un doppio album con 28 tracce. \u00c8 stato il primo disco del gruppo a debuttare al numero uno delle classifiche USA, dove \u00e8 rimasto per due settimane, e di altri 26 paesi. Nella prima settimana ha venduto pi\u00f9 di un milione di copie, di cui 442.000 solo negli Stati Uniti. A lanciarlo \u00e8 stato \"Dani California\", il singolo dei Red Hot a pi\u00f9 rapide vendite, al primo posto della Modern Rock Tracks, al sesto di Billboard e al secondo in Gran Bretagna. Finora \"Stadium Arcadium\" ha venduto oltre 7 milioni di copie.\nI Red Hot Chili Peppers iniziarono un altro tour biennale, per la promozione di \"Stadium Arcadium\". Il disco venne presentato ad aprile con una serie di concerti all'interno di alcuni club europei, tra i quali \"La Cigale\" di Parigi e l\"Alcatraz\" di Milano. Il tour vero e proprio inizi\u00f2 a maggio in Europa, insieme a Ben Harper. A luglio sono stati la band di cartello al Fuji Rock Festival in Giappone. A novembre hanno anche sostenuto concerti con i Mars Volta negli Stati Uniti, e due date al Mediolanum Forum di Assago, presso Milano.\nNel gennaio del 2007 anche \"Tell Me Baby\" e \"Snow (Hey Oh)\" hanno raggiunto il primo posto della Modern Rock Tracks, e nello stesso periodo sono stati pubblicati altri due singoli, \"Hump de Bump\" (solo negli USA) e \"Desecration Smile\" (solo in Europa).\nA febbraio i Chili Peppers hanno ricevuto quattro Grammy Award su sei candidature ricevute: miglior album rock, miglior canzone rock, miglior produzione rock da un duo o gruppo, miglior edizione speciale per un album. Insieme a loro, Rick Rubin \u00e8 stato premiato come produttore dell'anno. Inoltre il gruppo ha vinto agli American Music Awards (miglior gruppo, miglior artista alternativo) e agli MTV Europe Music Awards (miglior album). A gennaio, la band cominci\u00f2 la seconda tranche del tour nordamericano, con shows anche in Canada e Messico, mentre ad aprile fece tappa in Australia e Nuova Zelanda, partecipando anche al \"Coachella Festival\". Dopo un mese di pausa, il gruppo torn\u00f2 sulle scene i primi di giugno, con date in Giappone e anche in Europa, dove il 28 giugno si sono esibiti per un'unica data italiana allo stadio \"Friuli\" di Udine. A luglio hanno suonato al \"Live Earth\", al Wembley Stadium di Londra. In Polonia hanno sostenuto un altro concerto estivo allo Slasky Stadium, ripreso anche per la TV locale. Tra i concerti di rilievo spiccano quelli a Parigi, Monaco di Baviera, Amburgo, Dresda, Bilbao, al \"Green Fest\" in Serbia (prima data assoluta nella ex Jugoslavia), al \"Roskilde Festival\" in Danimarca e a Glasgow. I concerti nel Vecchio Continente si protrassero fino alla fine di agosto, quando la band chiuse ufficialmente il tour esibendosi al Festival di Reading e Leeds.\nTra la fine del 2007 e l'inizio del nuovo anno, venne annunciata l'uscita di un doppio DVD di Chad, \"Eastern Rim\", con varie riprese dal backstage dei concerti, un'esibizione alla Federation Square a Melbourne con John e Flea, interviste ed altro materiale inedito.\nNel maggio 2008, il cantante Anthony Kiedis ufficializz\u00f2 la pausa della band. Egli infatti dichiar\u00f2 che per minimo un anno i componenti si sarebbero occupati di progetti alternativi. Ad esempio Chad Smith and\u00f2 in Giappone dopo essersi unito ad una band jazz.\nRiabbandono di Frusciante (2009).\nIl 14 dicembre 2009 inaspettatamente John Frusciante annunci\u00f2 la nuova uscita dalla band per \"dedicarsi esclusivamente ai progetti solisti\", dichiarando che il gruppo si sarebbe messo al lavoro con il sessionman Josh Klinghoffer, che aveva gi\u00e0 affiancato la band come secondo chitarrista durante la tourn\u00e9e del 2007 in Australia e in Europa. Il 9 febbraio 2010 viene annunciato ufficialmente che Klinghoffer \u00e8 il nuovo chitarrista della band; a far trapelare la notizia \u00e8 il batterista Chad Smith nel corso di un'intervista.\nAnthony Kiedis dichiarer\u00e0 in un'intervista riguardo alla scelta di Josh:\n\"\"Era l'unica scelta, e ci\u00f2 non dipendeva solo dal fatto che fosse superqualificato per il ruolo, ma aveva a che fare soprattutto col fatto che fosse un amico. Una combinazione che non capita tutti i giorni, e ignorare questo sarebbe stato molto stupido\".\"\nLa prima uscita ufficiale dei Red Hot Chili Peppers con la nuova formazione avvenne a Los Angeles il 29 gennaio 2010, in occasione del \"2010 MusiCares Person of The Yea\"r, concerto tributo a Neil Young, dove la band si esib\u00ec con la cover del brano \"A Man Needs a Maid\".\n\"I'm with You\" (2010-2014).\nLa registrazione del nuovo album ebbe inizio il 13 settembre 2010, e per la prima volta nella loro carriera vide il contributo del pianoforte suonato da Flea. Fu distribuito nell'ultima settimana di agosto 2011, come anticipato dal batterista della band Chad Smith in un'intervista concessa ad una TV americana.\nIl 5 giugno 2011 i RHCP annunciarono tramite il loro sito ufficiale che il loro decimo album in studio, intitolato \"I'm with You\" e prodotto da Rick Rubin, sarebbe uscito il 30 agosto 2011.\n\"Red Hot Chili Peppers are excited to announce that their new album will hit stores on August 30, 2011!! The new album is produced by Rick Rubin and is titled I'm with You. Keep checking back for more updates.\"\nIl 18 luglio 2011 \u00e8 uscito in radio e su iTunes il primo singolo estratto dall'album: \"The Adventures of Rain Dance Maggie\", che a parola di Flea \u00e8 \"un brano hard pop mixato alle classiche sonorit\u00e0 funky della band, con una linea di basso potente ed i cori che rimandano un po' ai Rolling Stones di \"Exile on Main Street\" e un po' a quelli di \"Tattoo You\"\". Il singolo \u00e8 stato messo per\u00f2 su YouTube il 15 luglio 2011 da parte di ignoti, e per circa mezza giornata \u00e8 rimasto disponibile per l'ascolto, dopodich\u00e9 la Warner Music Group ha provveduto a rimuoverlo. Il 16 luglio 2011 invece il sito web dell'emittente radiofonica \"KROQ\" ha lanciato il singolo in anteprima mondiale, mentre il video (ne furono prodotti due, ma il primo diretto dalla rapper Kreayshawn, poco prima di lanciarlo ufficialmente venne scartato) \u00e8 stato pubblicato il 18 agosto 2011.\nIl 12 giugno 2011 viene resa nota la tracklist ufficiale di \"I'm with You\" (tramite il Twitter di Flea ed il sito ufficiale dei RHCP), che \u00e8 composta da 14 brani. Dal 24 agosto 2011, in occasione dell'inizio delle prevendite del nuovo album, \u00e8 stato possibile ascoltare tutto l'album in streaming sull'Apple iTunes Store. Il 30 agosto 2011 i Red Hot Chili Peppers si sono esibiti in un concerto live che \u00e8 stato trasmesso al cinema per promuovere l'uscita di \"I'm with You\".\nI RHCP intrapresero una serie di concerti promozionali nel corso dell'anno: ad agosto presero parte al \"Summer Sonic Festival\" in Giappone (a Osaka e a Chiba) e si esibirono il 9 ad Hong Kong (prima storica data in Cina), mentre l'11 settembre cominci\u00f2 il tour sudamericano, dove hanno anche suonato al Rock in Rio a Rio de Janeiro il 24 settembre. Il 7 ottobre, i Chili Peppers hanno cominciato il loro tour europeo da Colonia, che si \u00e8 poi concluso il 19 dicembre a Parigi.\nIl 7 ottobre 2011 \u00e8 uscito come secondo singolo \"Monarchy of Roses\", inizialmente solo nel Regno Unito, ma successivamente anche negli Stati Uniti d'America il 22 ottobre, per poi diffondersi nel resto del mondo; il brano ha riscosso ottimo successo soprattutto in Canada, dove si \u00e8 piazzato alla terza posizione della Billboard Canadian Hot 100 nella prima settimana. Il 31 dicembre 2011 sono stati ospiti del magnate russo Roman Abramovi\u010d nella sua villa a Saint Bartz, nei Caraibi, dove si sono esibiti in un breve concerto per festeggiare il nuovo anno.\nNel gennaio 2012 \u00e8 uscito come terzo singolo \"Look Around\", mentre nello stesso mese veniva posticipato il tour nordamericano della band a fine marzo, causa un intervento chirurgico al piede di Anthony Kiedis, problema del quale il frontman soffriva da qualche anno. Il tour si \u00e8 poi concluso a giugno. Il tutto mentre venivano messi in commercio altri due singoli: \"Did I Let You Know\" (solo in Brasile) e \"Brendan's Death Song\", canzone dedicata ad un loro amico, Brendan Mullen, scomparso due anni prima.\nIl primo maggio 2012 \u00e8 stato pubblicato solo in versione digitale \"Rock &amp; Roll Hall of Fame Covers EP\", un EP celebrativo per celebrare l'entrata dei Red Hot Chili Peppers nella Rock and Roll Hall of Fame 2012. L'EP \u00e8 composto esclusivamente da cover (sia in versione studio che live) che la band ha eseguito tra il 1991 e il 2011. Dopo tutta la primavera impegnata nelle arene degli Stati Uniti, a giugno i Chili Peppers cominciarono la seconda parte del loro tour europeo che, per la prima volta nella loro storia, li port\u00f2 a suonare in paesi come Lituania, Croazia, Romania, Bulgaria, Libano, Turchia e Israele.\nNel giugno 2012 fu annunciata dalla band l'uscita di nuovi singoli, brani registrati durante la sessione di \"I'm with You\" ma che vennero esclusi dall'album. Le nuove 17 canzoni, completate e riarrangiate, vennero pubblicate due per volta nell'arco di 6 mesi esclusivamente in versione 45 giri. La prima coppia, composta da \"Strange Man\" e \"Long Progression\", venne lanciata il 10 agosto 2012. Nel 2013 vengono messe in rete altre canzoni quali \"The Sunset Sleeps\", \"Hometown Gypsy\", \"Love of Your Life\", \"Never is a Long Time\", \"Victorian Machinery\", \"Pink as Floyd\", \"Your Eyes Girl\", \"In Love Dying\", \"Catch My Death\", \"How It Ends\", \"This Is the Kitt\", \"Brave From Afar\", \"Hanalei\" e \"Open/Close e Magpies On Fire\". Nel settembre 2012 il gruppo si \u00e8 esibito a Tel Aviv e a Beirut, primi concerti nella loro carriera nella zona medio-orientale dell'Asia.\nNel gennaio 2013 il tour vede un'ulteriore tranche di sette date che riporta la band in Nuova Zelanda e Australia. A febbraio la band arriva a suonare per la prima volta in terra africana, con due date memorabili a Johannesburg e Citt\u00e0 del Capo. A marzo \u00e8 invece la volta del Messico e del Guatemala.\nAl termine dell\"I'm with You Tour\" nel 2013, i Red Hot hanno preso parte a vari festival estivi negli Stati Uniti, tra cui l\"'Orion Music + More\" a Detroit, svoltosi a giugno, l\"Outside Lands\" a San Francisco e il \"Firefly Music Festival\" a Dover, pi\u00f9 due concerti ad Anchorage, prima volta assoluta per la band in Alaska. A novembre inoltre, i Peppers sono tornati in Brasile con tre date a Belo Horizonte, San Paolo e Rio de Janeiro e per la prima volta si sono esibiti in Paraguay ad Asunci\u00f3n.\nIl 29 novembre 2013, in occasione del Record Store Day, viene pubblicato \"I'm Beside You\", un'edizione limitata in doppio vinile che raccoglie tutte le 17 canzoni precedentemente pubblicate in singoli da 7 pollici nella raccolta I'm with You Sessions.\nA fine anno, la band annuncia nuove date per il 2014, tra cui un concerto al Barclays Center di Brooklyn, a New York e l'esibizione al \"7107 International Music Festival\" che si tenne a febbraio a Pampanga, nelle Filippine, in qualit\u00e0 di \"headliner\"; si tratt\u00f2 della prima volta assoluta per la band in quel Paese. A fine marzo e nei primi di aprile invece, il gruppo torna a suonare in America meridionale, con date in Argentina, Colombia e Cile e un concerto a Porto Rico per la prima volta nella loro storia; a giugno la band torna ad esibirsi in Europa con un'unica data, all\"'Isle of Wight Festival\" nell'Isola di Wight, in Inghilterra. Il 2 febbraio 2014 hanno affiancato Bruno Mars per l'esibizione durante l'intervallo del Super Bowl XLVIII al MetLife Stadium nel New Jersey, suonando \"Give It Away\".\nNel novembre del 2014 venne annunciato che Rick Rubin, per la prima volta dopo 23 anni, non avrebbe prodotto il prossimo disco della band.\n\"The Getaway\" e secondo ritorno di Frusciante (2015-2020).\nLe registrazioni del nuovo disco iniziano nel 2015, dopo essere state posticipate a causa di un incidente subito da Flea sulle piste da sci nel quale rimedi\u00f2 una frattura del braccio. A sostituire Rick Rubin come produttore dell'album \u00e8 il musicista Danger Mouse. A fine anno i Red Hot Chili Peppers annunciano una serie di concerti in Europa per l'estate 2016, in occasione di alcuni festival, fra cui il \"Rock am Ring\" e il \"Rock im Park\" in Germania, il \"Pinkpop Festival\" in Olanda, il \"Novarock\" in Austria, l\"'Open'er Festival\" in Polonia e il \"Roskilde Festival\" in Danimarca, concerti in Russia e Ucraina, la partecipazione al \"Fuji Rock Festival\" in Giappone, l'esibizione al \"Lollapalooza\" a Chicago e al \"Reading e Leeds festivals\".\nIl 2 maggio 2016 la band annuncia l'uscita del singolo \"Dark Necessities\", avvenuta tre giorni pi\u00f9 tardi. Il mese successivo venne reso disponibile il relativo videoclip, diretto dall'attrice statunitense Olivia Wilde. Vengono inoltre annunciate la data di uscita dell'album fissata per il 17 giugno e altre date del tour che da fine agosto fino a dicembre porta la band in giro per l'Europa. Pubblicato l'album, intitolato \"The Getaway\", quasi tre mesi pi\u00f9 tardi i Peppers annunciano l'uscita del secondo singolo \"Go Robot\", il 13 settembre. Il 4 dicembre esce il terzo singolo intitolato \"Sick Love\", realizzato in collaborazione con Elton John. Il 4 aprile 2017 viene pubblicato il quarto singolo, \"Goodbye Angels\".\nDa gennaio ad ottobre 2017 la band intraprende il tour nordamericano, inframmezzato da una serie di concerti nei festival europei nel mese di luglio e dalla partecipazione al \"Rock in Rio\" il 24 settembre. Il 2018 vede il gruppo impegnato solamente in tre concerti, che si svolgono nel mese di marzo in Argentina, Cile e Brasile nell'ambito del famoso festival \"Lollapalooza\". Tra febbraio e marzo 2019 il gruppo \u00e8 tornato ad esibirsi in Oceania a distanza di sei anni, con una serie di date tra Australia e Nuova Zelanda, tra cui il primo concerto in Tasmania, nella citt\u00e0 di Hobart. Ma il concerto clou dell'anno si tiene in Egitto, paese mai toccato dai Red Hot in 36 anni di storia, nella suggestiva cornice delle Piramidi di Giza; per l'occasione, l'evento \u00e8 stato trasmesso in diretta streaming dai canali social ufficiali della band. Dopo qualche mese di pausa, ad agosto il gruppo torna a suonare da headliner al \"Summer Sonic Festival\", con due concerti nelle citt\u00e0 di Osaka e Chiba. Il 4 settembre la band si esibisce per la prima volta assoluta negli Emirati Arabi Uniti, con un concerto a Yas Island, Abu Dhabi, mentre il 22 fa ritorno a Singapore a distanza di diciassette anni dall'ultima volta, con uno show presso il Singapore Street Circuit di Marina Bay in occasione del Gran Premio di Formula 1. I Red Hot chiudono il 2019 con la partecipazione da headliner al \"Rock in Rio\", con un concerto tenutosi il 3 ottobre a Rio de Janeiro, nel quale suonano per la prima volta in assoluto il brano \"Sikamikanico\", una b-side di \"Blood Sugar Sex Magik\".\nIl 15 dicembre 2019 la band annuncia l'uscita dal gruppo di Klinghoffer e il simultaneo ritorno di John Frusciante, storico componente della formazione. L'8 febbraio 2020 il gruppo (ad eccezione di Chad Smith) torna ad esibirsi a distanza di tredici anni dall'ultima volta con Frusciante, suonando in un mini set a Beverly Hills per commemorare la scomparsa del produttore discografico Andrew Burkle; all'evento prendono parte anche Stephen Perkins, Bob Forrest, Norwood Fisher e l'ex chitarrista Dave Navarro. I concerti previsti per l'estate successiva vengono inizialmente posticipati di un anno a causa dello scoppio della pandemia di COVID-19, per poi essere in gran parte cancellati a causa della recrudescenza del virus.\n\"Unlimited Love\" (2021-presente).\nTra settembre e ottobre 2021, con due video pubblicati attraverso i propri profili social, il gruppo annuncia il \"Global Stadiums Tour\" in Europa e in Nord America per l'estate 2022, con le relative date. Il 4 febbraio successivo viene quindi pubblicato il singolo \"Black Summer\", il primo dopo il rientro di Frusciante nel gruppo; contemporaneamente \u00e8 stato annunciato anche il titolo del nuovo album, \"Unlimited Love\", in uscita il 1\u00ba aprile 2022 e composto da 17 tracce.\nStile e influenze.\nI Red Hot Chili Peppers si distinguono per aver sperimentato nel corso degli anni pi\u00f9 generi, tra cui rock alternativo, funk rock, funk metal e rap rock. Ci\u00f2 \u00e8 evidente in gran parte delle loro tecniche. Nei primi tre album in studio trassero ispirazione soprattutto da Funkadelic, Minutemen e Sly Stone, ma anche da Black Flag, Stooges, James Brown, Stevie Wonder, Jimi Hendrix, Kurtis Blow, Grandmaster Flash and The Furious Five. Poi hanno sviluppato uno stile proprio, ulteriormente diversificato dopo la loro ascesa al successo all'inizio degli anni novanta.\nLo stile di basso di Flea mescola groove funk con durezza e velocit\u00e0 punk, ed \u00e8 ispirato da artisti come Bootsy Collins dei Parliament/Funkadelic, Kim Clarke dei Defunkt (dalla quale ha poi confessato di essersi ispirato per il giro di basso di \"Out in L.A.\", prima canzone del gruppo californiano), John Deacon dei Queen e Sid Vicious dei Sex Pistols. Flea faceva molto uso dello slap, elemento caratterizzante della musica del gruppo nei primi cinque album, e si \u00e8 poi spostato ad uno stile pi\u00f9 melodico ed orecchiabile ma sempre eccentrico.\nIn pi\u00f9 di vent'anni di carriera si sono susseguiti vari chitarristi, che per\u00f2 hanno avuto in comune la passione per Jimi Hendrix. Per il gruppo assunse particolare importanza Hillel Slovak, che usava riff vicini a blues, hard rock, funk e punk. I sostituti e successori di Slovak hanno sempre cercato di essere pi\u00f9 vicini possibile al suo stile. Jack Sherman s'ispirava a rock e funk, influenzato da Leslie West, Eddie Hazel e Garry Shider, mentre Dave Navarro era vicino a metal e rock psichedelico, ispirato in questo dalla sua esperienza con i Jane's Addiction. John Frusciante non solo s'ispira in buona parte a Slovak ma col gruppo si \u00e8 cimentato anche in linee di chitarra pi\u00f9 melodiche ed orecchiabili, oltre che in assoli particolari. Questo \u00e8 particolarmente evidente nei lavori da \"Californication\". Con \"Stadium Arcadium\" Frusciante ha peraltro cambiato stile in modo abbastanza evidente, riducendo al minimo gli assoli melodiosi ed esili di \"By the Way\" e lanciandosi in alcuni virtuosismi vecchio stile.\nSecondo Flea, se con Frusciante c'era un'intesa facile nel suonare, con Josh Klinghoffer c'\u00e8 voluto un po' pi\u00f9 di tempo per trovare la giusta armonia tra entrambi: \nDei batteristi reclutati nel gruppo, se Jack Irons apport\u00f2 uno stile nervoso e dinamico, Chad Smith si distingue per influenze di varia matrice, ma soprattutto hard rock, citando come propri ispiratori i Kiss, i Led Zeppelin e il loro batterista John Bonham, Keith Moon, Mitch Mitchell, Carmine Appice, Black Sabbath, M\u00f6tley Cr\u00fce, Jimi Hendrix, Van Halen, The Who, P-Funk, Buddy Rich.\nAnthony Kiedis \u00e8 considerato uno dei cantanti pi\u00f9 versatili della scena rock, anche se con il passare degli anni \u00e8 stato spesso oggetto di critiche a causa di diverse stonature e dimenticanze di testi. Nei primi anni di carriera il cantante si affid\u00f2 a parti vocali di derivazione hip hop, che hanno caratterizzato vari brani dei primi album in studio del gruppo, comprese alcune tracce di \"Blood Sugar Sex Magik\". Col passare degli anni, soprattutto a partire da \"Californication\", ha cominciato a dedicarsi maggiormente alla melodia, come dimostrato anche dal seguito \"By the Way\", dove compaiono solo due tracce con elementi vagamente hip hop, e dai lavori seguenti. Spesso anche Frusciante cantava in sottofondo cori in falsetto, uno dei veri marchi di fabbrica del gruppo, cosa che ha anche proseguito il suo successore, Klinghoffer.\nL'improvvisazione \u00e8 da sempre una costante del gruppo, e su di essa si basavano spesso le loro prime esibizioni. Molti degli assoli di John Frusciante e Flea erano improvvisati, soprattutto dal vivo. L'improvvisazione, sotto forma di jam, contrassegna anche le aperture e la fine dei loro concerti pi\u00f9 recenti, e pu\u00f2 anche essere di lunga durata, come in alcune versioni live di \"Give It Away\", \"Californication\" ed \"Around the World\".\nLa commistione di generi musicali inaugurata dal gruppo \u00e8 stata presa in considerazione da vari critici, per aver influenzato alcune correnti musicali nate in seguito, tra le quali il gi\u00e0 citato rap rock e il nu metal. Nel 2002, in un'intervista sulla rivista \"Penthouse\", il cantante ammise \"di aver probabilmente ispirato, con l'idea di comporre canzoni rock con strofe rap, artisti come Kid Rock, Limp Bizkit, Linkin Park e altri simili.\"\nTemi e argomenti.\nI testi del gruppo, scritti in gran parte da Kiedis, hanno affrontato una grande variet\u00e0 di argomenti. Tra questi vi sono l'amore, l'amicizia, l'angoscia adolescenziale, tematiche politiche e sociali (specie la questione dei nativi americani), il romanticismo, la droga, la solitudine, la California, la povert\u00e0, l'alcolismo e le riflessioni sulla morte, spesso insieme a versi che sfociano nel nonsenso. Ovviamente, insieme a Kiedis, anche gli altri membri del gruppo contribuiscono alla scrittura dei testi.\nImpegno per la protezione dell'ambiente.\nI Red Hot Chili Peppers sono donatori dell'organizzazione per la conservazione della vita marina Sea Shepherd Conservation Society. Supportano anche la sua organizzazione gemella Sea Shepherd Global, ad esempio mostrando video delle campagne di Sea Shepherd al \"Big Day Out Festival\" australiano e invitando i fan presenti a sostenerli. Inoltre, hanno invitato tutti i volontari di \"Sea Shepherd Svizzera\" a uno dei loro concerti e hanno pubblicato una loro foto con un asciugamano di Sea Shepherd su Instagram.\nAltre attivit\u00e0 dei musicisti.\nAlle carriere di musicisti, Anthony Kiedis e Flea hanno affiancato anche quelle di attori. Infatti hanno preso parte a ruoli minori, in alcuni film girati negli ultimi decenni: Flea \u00e8 comparso per la prima volta dietro le cineprese in \"Suburbia\", film del 1983 dove interpretava un punk di nome Razzle; successivamente in \"Ritorno al futuro - Parte II\" e \"Ritorno al futuro - Parte III\" nei panni di Douglas Needles, in un recente rifacimento del film \"Psyco\", in \"Paura e delirio a Las Vegas\", \"Il grande Lebowski\" e \"Belli e dannati\" con Keanu Reeves; Kiedis in \"Point Break\". Nel 1986 i Red Hot Chili Peppers apparvero come ospiti nei film \"Thrashin' - Corsa al massacro\" e \"Due tipi incorreggibili\", nel rifacimento del video per \"Sex Machine\" di James Brown, nel video per \"Who Was in My Room Last Night?\" dei Butthole Surfers, e con Anthony in quello per \"Wicked\", del rapper Ice Cube. Nel 1994 comparvero insieme in \"Sesso e fuga con l'ostaggio\", interpretando due ragazzi diretti ad un concerto.\nPopolarit\u00e0 in altri media.\nTelevisione.\nNel 1993 i Red Hot Chili Peppers appaiono in una puntata de \"I Simpson\", \"Krusty viene cacciato\".\nIl singolo \"Snow (Hey Oh)\" \u00e8 stato usato come colonna sonora nell'ultima puntata dell'ottava stagione di \"Scrubs - Medici ai primi ferri\" e come colonna sonora di WrestleMania XXIV.\nCinema.\nIl brano \"Show Me Your Soul\" \u00e8 incluso nella colonna sonora del pluripremiato film del 1990 \"Pretty Woman\", film che ha reso celebre Julia Roberts.\nI brani \"Soul to Squeeze\" e \"Sikamikaniko\" registrati durante le sessioni per \"Blood Sugar Sex Magik\", che non trovarono posto nell'album, vennero successivamente utilizzati per le colonne sonore di due film. Il primo \u00e8 incluso nel film \"Teste di cono\" con Dan Aykroyd, mentre la seconda \u00e8 inclusa nel pi\u00f9 famoso \"Fusi di testa\", interpretato da Mike Myers.\nLa canzone \"Strip My Mind\" dall'album \"Stadium Arcadium\" \u00e8 stata inserita nella colonna sonora del film statunitense \"The Fighter\" del 2010, diretto da David O. Russell. Il film tratta la storia vera del pugile, campione di pesi leggeri nel 2000, Micky Ward.\n\"Under the Bridge\" dall'album \"Blood Sugar Sex Magik\" \u00e8 stata inserita nella colonna sonora del film statunitense \"Flight\" del 2012, interpretato da Denzel Washington.\nLa cover di \"Love Rollercoaster\" degli Ohio Players, pubblicata come singolo nel 1996, fa parte della colonna sonora del film cartone \"Beavis &amp; Butt-Head alla conquista dell'America\", per la canzone fu realizzato anche il video musicale. Successivamente \u00e8 stata inserita anche nella colonna sonora del film \"Final Destination 3\" del 2006.\nNel film \"Thrashin' - Corsa al massacro\" del 1986 i Red Hot Chili Peppers appaiono nelle riprese eseguendo \"Black Eyed Blonde\", brano tratto dall'album \"Freaky Styley\" del 1985.\nLa band al completo compare in un piccolo cameo anche nel film \"Due tipi incorreggibili\", con Kirk Douglas e Burt Lancaster, sempre del 1986.\nFumetti.\nNella quarta serie del manga \"Le bizzarre avventure di JoJo\" di Hiroiko Araki compare lo Stand Red Hot Chili Pepper, nome ispirato al gruppo rock statunitense.\nNella serie manga Kimi ni Todoke (Arrivare a Te) di Karuho Shiina il personaggio Ryu Sanada porta spesso un berretto con il logo dei Red Hot Chili Peppers.\nVideogiochi.\nLa canzone \"Dani California\" \u00e8 stata inserita nel videogioco musicale Rock Band, mentre \"Suck My Kiss\" \u00e8 stata inserita in Guitar Hero ed in NBA 2K15.\nIn \"Tekken 4\", nella modalit\u00e0 Tekken Force, vi sono quattro nemici chiamati come i componenti della band: Anthony, John, Chad e Flea."}
{"id": "1992574", "revid": "1005847", "url": "https://it.wikipedia.org/wiki?curid=1992574", "title": "Tuffolino", "text": "Tuffolino \u00e8 un personaggio dei fumetti creato da Federico Pedrocchi e Pier Lorenzo De Vita, che prese il posto di Topolino sull'omonima rivista a fumetti nel febbraio del 1942, a seguito delle restrizioni alla libert\u00e0 di stampa varate dal governo italiano di Mussolini.\nStoria editoriale.\nA seguito della politica autarchica del regime fascista, dal 1938 il Ministero della cultura popolare impose alla stampa una serie di restrizioni, come l'obbligo di non pubblicare pi\u00f9 fumetti americani. Venne risparmiato inizialmente Topolino (probabilmente per i buoni rapporti tra Mussolini e la Mondadori), ma dal n\u00b0 303 del settimanale (13 ottobre 1938) scomparvero tutti i fumetti americani diversi da quelli Disney, sostituiti da fumetti prodotti in Italia. Successivamente per\u00f2, l'incalzare della guerra e le crescenti simpatie americane nei confronti degli Alleati portarono a porre in dubbio la deroga ai fumetti di Topolino. Nell'aprile 1941 Arnoldo Mondadori scrisse al MinCulPop chiedendo una proroga per la pubblicazione di storie Disney almeno fino alla fine dell'anno, in quanto cambiare il titolo Topolino alla testata avrebbe costituito un danno economico non indifferente; d'altronde le storie del personaggio Disney, oltre a occupare sole 3 pagine sulle 12/16 totali del giornale, non erano tutte d'origine americana, ma erano parzialmente realizzate da autori italiani. La proroga fu concessa, ma nel dicembre del 1941, in seguito all'entrata in guerra degli Stati Uniti contro l'Italia, dal n\u00b0 477 del 3 febbraio 1942 anche il settimanale Topolino fu costretto a cedere alle restrizioni imposte dal fascismo e a fondo pagina venne annunciata la pubblicazione di \"Tuffolino agente di pubblicit\u00e0\" al posto dell'eroe disneyano. L'ultima storia di Topolino pubblicata, \"Topolino e l'illusionista\", si concluse frettolosamente con il n. 477 con le 27 strisce finali riassunte in sole 5 strisce; questo per permettere ai lettori di leggere il finale della storia e al contempo rispettare le direttive del regime fascista, che aveva stabilito che dal n. 478 non si potessero pi\u00f9 pubblicare storie di Topolino.\nTopolino viene quindi sostituito da Tuffolino, un personaggio umano dalle medesime caratteristiche fisiche, a parte il fatto di non essere un animale antropomorfo ma un essere umano, disegnato da Pierlorenzo De Vita. Il personaggio debutta in \"Tuffolino agente di pubblicit\u00e0\", versione ridisegnata (con versioni umanizzate dei personaggi Disney) di \"Topolino agente di pubblicit\u00e0\", che era stata appena pubblicata negli Stati Uniti. Infatti il giornale aveva gi\u00e0 ricevuto la storia, prima del divieto del regime, ma essa non poteva pi\u00f9 essere pubblicata. Allora Pedrocchi decise di far modificare le vignette della storia a De Vita che ridisegn\u00f2 i personaggi sostituendo i personaggi Disney con altri inventati \"ex novo\": in questo modo Topolino divenne \"Tuffolino\", Minni divent\u00f2 \"Mimma\" e Clarabella \"Clara\".\nLa trama rimane sostanzialmente la stessa: Tuffolino \u00e8 un ragazzino iperattivo che va sempre in cerca dell'avventura, mettendo in ansia la sua fidanzata, Mimma, che ha paura che parta per qualche viaggio mettendo a rischio la propria incolumit\u00e0; quindi Mimma, dopo una discussione con Clara, alla fine lo convince a lavorare presso un'agenzia di pubblicit\u00e0. Solo le ultime puntate sono completamente originali e hanno la funzione di collegare questa storia con la successiva \"Tuffolino in vacanza\". Nel finale viene introdotto il personaggio di Pippo, che ricorda molto l'omonimo personaggio disneyano in quanto oltre al nome e alla corporatura anche il vestito \u00e8 identico; l'unica parte del corpo leggermente diversa \u00e8 la faccia \"umanizzata\". Questa storia si conclude sul n\u00b0 495 del 9 giugno 1942.\nLe storie successive, stavolta completamente originali, sono tre:\nI testi delle storie sono sempre di Federico Pedrocchi mentre l'autore dei disegni era Pierlorenzo De Vita. Fa eccezione \"Tuffolino e il pepe esplosivo\", i cui disegni sono di attribuzione incerta, ma, secondo Alberto Becattini, sarebbero di Gustavo Petronio.\nLe storie di Tuffolino vennero pubblicate, dapprima in ultima pagina e successivamente nelle pagine interne, fino alla sospensione del giornale nel dicembre del 1943. La chiusura temporanea del giornale il 21 dicembre 1943 determin\u00f2 la sparizione del personaggio; quando la pubblicazione ricominci\u00f2, nel dicembre 1945, Topolino era di nuovo pubblicabile, per cui Tuffolino, il suo sostituito, non aveva pi\u00f9 ragione di esistere."}
{"id": "1992575", "revid": "287204", "url": "https://it.wikipedia.org/wiki?curid=1992575", "title": "NGC 869", "text": "NGC 869 \u00e8 un ammasso aperto della costellazione del Perseo, ben conosciuto per essere uno dei due ammassi della celebre coppia nota come Ammasso Doppio di Perseo.\nOsservazione.\nL'oggetto \u00e8 uno dei pi\u00f9 osservati dagli astrofili, nonch\u00e9 uno dei soggetti preferiti dagli astrofotografi, in quanto si possono fotografare anche avendo a disposizione dei piccoli telescopi. Facile da trovare, \u00e8 visibile anche ad occhio nudo fra le costellazioni di Perseo e Cassiopea, come una macchia chiara allungata sulla Via Lattea. In un telescopio amatoriale appare come un gruppo brillante di stelle addensate in un campo stellare gi\u00e0 molto ricco, dominato da alcune stelle blu e arancioni.\nLa declinazione fortemente settentrionale di quest'ammasso favorisce notevolmente gli osservatori dell'emisfero nord, da cui si presenta circumpolare fino alle latitudini medio-basse; dall'emisfero australe d'altra parte resta piuttosto basso e non \u00e8 osservabile dalle aree lontane dalla zona tropicale. Il periodo migliore per la sua osservazione nel cielo serale \u00e8 quello compreso fra agosto e gennaio.\nCaratteristiche.\nFu riportato per la prima volta da Ipparco di Nicea, sebbene si possa ragionevolmente pensare che sia noto fin dalle epoche pi\u00f9 antiche. Fa parte dell'associazione Perseus OB1, assieme all'altro, NGC 884, dal quale dista fisicamente alcune centinaia di anni luce; entrambi si trovano sul Braccio di Perseo, uno dei due bracci di spirale maggiori della Via Lattea.\nTalvolta viene indicato come \"h Persei\", probabilmente riferendosi anche alla vicina stella omonima. L'ammasso \u00e8 situato a 6800 anni luce di distanza da noi e si pensa abbia circa 19 milioni di anni."}
{"id": "1992580", "revid": "775372", "url": "https://it.wikipedia.org/wiki?curid=1992580", "title": "Distretto di Moka", "text": "Moka \u00e8 uno dei nove distretti di Mauritius, situato al centro dell'isola. Il capoluogo \u00e8 l'omonima citt\u00e0 di Moka. Moka \u00e8 uno dei due distretti che non hanno accesso al mare, l'altro \u00e8 Plaines Wilhems. La popolazione nel 2015 era di 83.251 abitanti con una superficie di 230,5 km\u00b2."}
{"id": "1992591", "revid": "547034", "url": "https://it.wikipedia.org/wiki?curid=1992591", "title": "Free at Last (Stretch Arm Strong)", "text": "Free at Last \u00e8 un album in studio della band hardcore punk Stretch Arm Strong, pubblicato nel 2005 dalla We Put Out Records."}
{"id": "1992596", "revid": "1149807", "url": "https://it.wikipedia.org/wiki?curid=1992596", "title": "Palazzi di Napoli", "text": "Per palazzi di Napoli si intendono prevalentemente quelle strutture sorte in un arco di tempo che parte dal periodo medievale, sino ad arrivare ai giorni odierni. Essi sono molte centinaia e costituiscono un patrimonio ricchissimo di storia artistica, architettonica e civile formatosi nell'arco di almeno otto secoli.\nStoria.\nLa storia dei palazzi di Napoli non pu\u00f2 prescindere da quella del suo centro antico, caratterizzato da un fitto tessuto urbano e quindi da piccole strade e piazze che si intrecciano tra loro. L'architettura dei decumani infatti sar\u00e0 il motivo determinante che far\u00e0 s\u00ec che i palazzi edificati in loco non godano di quelle ampie vedute e sontuose facciate che hanno segnato, in citt\u00e0 come Firenze, Venezia e Roma, il passaggio completo al rinascimento architettonico. Questo fattore dar\u00e0 tuttavia attenzione e risalto ad altre caratteristiche tipiche, spesso uniche, degli edifici partenopei: ovvero alle scenografiche scalinate dei cortili interni (si veda per esempio i palazzi Trabucco, Spagnolo, Sanfelice eccetera) ed ai grandiosi portali d'ingresso (si veda per esempio quelli dei palazzi Carafa della Spina, Carafa di Maddaloni, di Sangro o Filomarino).\nNonostante il fatto che anche nei secoli successivi al periodo medievale si sia continuato ad edificare nella sola zona antica, ponendo gli edifici uno di fianco all'altro, vi saranno comunque casi in cui i palazzi insistono autonomamente nello spazio; ci\u00f2 si verificher\u00e0 solo quando la zona antistante la facciata \u00e8 caratterizzata da slarghi, come nel caso del palazzo Orsini di Gravina, o nel palazzo Sanseverino o nel palazzo Penne.\nDal medioevo al vicereame spagnolo.\nI pi\u00f9 rappresentativi palazzi medievali di Napoli, appartenevano ad enti importanti come la Zecca del Regno o il Vescovado. Nel XIV secolo ebbero origine i primissimi palazzi destinati alla nobilt\u00e0 che entr\u00f2 gradualmente a far parte della struttura socio-economica della citt\u00e0. \nNel Quattrocento, questo tipo di strutture vissero uno dei loro migliori periodi, grazie ad un decollo economico; infatti, in questo lasso di tempo e fino al primo trentennio del XVI secolo, i progetti vennero commissionati a noti architetti. Successivamente, con Pedro \u00c1lvarez de Toledo si attuarono nuove espansioni che partorirono nuove concezioni circa i criteri sull'edilizia civile: come ad esempio le \"case palazziate\" caratterizzate da un edificio a schiera ed avente una piccola chiostrina, aspetti riproposti soprattutto nel corso del XVII secolo.\nNel periodo del vicereame si ebbe la fioritura pi\u00f9 cospicua di palazzi nobiliari in citt\u00e0, grazie alla nascita dell'odierna via Toledo che attir\u00f2 l'attenzione di molti nobili stranieri nell'accaparramento di uno spazio lungo la nuova arteria cittadina. Oggi infatti la stessa \u00e8 considerata una delle pi\u00f9 ricche di palazzi nobiliari ed importanti strade di Napoli. Il progetto di don Pedro de Toledo non si limit\u00f2 solo ad attirare in citt\u00e0 l'aristocrazia esterna, ma bens\u00ec ebbe anche l'intuito di espandere lo sviluppo urbano al di fuori della cinta muraria antica, verso la collina di Pizzofalcone, Chiaia, Montesanto e via Costantinopoli.\nNel XVII secolo, numerosi palazzi preesistenti subirono graduali rifacimenti che propose il nuovo stile emergente, ovvero il barocco. L'edificazione del palazzo reale sar\u00e0 un fattore di particolare rilevanza nell'urbanistica napoletana. Per l'occasione fu infatti chiamato un notevole architetto di gusto rinascimentale che comprendesse l'importanza scenica di cui un edificio doveva disporre, uno dei pochi a godere del privilegio di poter essere ammirato da lontano e che dar\u00e0 cos\u00ec vita al \"largo di Palazzo\" (attuale piazza del Plebiscito). Fu chiamato per i lavori Domenico Fontana.\nL'avvento dei Borbone.\nCon l'avvento del regno borbonico si ha un nuovo concepimento dello spazio urbano, pi\u00f9 attento alla natura; diventano pertanto indispensabili nelle grandi edificazioni gli spazi verdi. Napoli vive dunque anni di fioritura sociale, economica e culturale; si apre agli stranieri, essendo anche l'ultima tappa del \"Grand Tour\", e matura una coscienza illuminista che la porter\u00e0 di l\u00ec a breve ad essere la terza capitale europea dopo Londra e Parigi. In questo contesto sorgono nell'arco di venti anni (1730-1750) tre imponenti e gigantesche architetture: la reggia di Capodimonte, la reggia di Portici ed il Real Albergo dei Poveri.\nIl XVIII secolo \u00e8 caratterizzato anche dal lavoro in citt\u00e0 di Luigi Vanvitelli che ebbe modo di sfruttare l'unico palazzo che al tempo aveva la fortuna di sorgere isolato con due strade che gli scorrevano di fianco: palazzo Doria d'Angri. In quest'occasione, rispetto ai secoli passati, verr\u00e0 dunque concepita la facciata in relazione allo spazio esterno. Accanto al Vanvitelli vi furono inoltre altri importanti architetti che diedero consistenza al barocco napoletano: Ferdinando Sanfelice, Domenico Antonio Vaccaro, Ferdinando Fuga, Nicola Tagliacozzi Canale e altri ancora.\nCon la scoperta degli scavi archeologici di Pompei, nacque il neoclassicismo. La stagione neoclassica napoletana fu felice, essendo la citt\u00e0 stessa il centro in cui si determin\u00f2 tale corrente. A differenza di altre citt\u00e0 europee, come Edimburgo, Londra o San Pietroburgo, che videro le nuove costruzioni neoclassiche integrarsi perfettamente nel vecchio tessuto urbano, a Napoli si presenta una condizione di \"eccezionalit\u00e0\", distaccando i nuovi edifici da quelli preesistenti e mettendoli in una posizione di \"privilegio urbano\" e di isolamento rispetto alle aree circostanti. Oltre a grandi progetti come la basilica di San Francesco di Paola o il rifacimento della facciata del teatro San Carlo, piuttosto che l'orto botanico, nascono anche numerose ville in stile neoclassico: villa Pignatelli, Villa Rosebery, villa Doria d'Angri, villa Floridiana, villa Lucia ed altre ancora.\nDall'unit\u00e0 d'Italia ai giorni nostri.\nDurante la fine del XIX secolo e gli inizi del XX molti palazzi vennero rimaneggiati e/o ricostruiti per lo pi\u00f9 in stile eclettico. Domina in questo periodo la fase del cosiddetto risanamento di Napoli.\nDopo la maniera dell'eclettismo si afferm\u00f2 la nuova concezione architettonica novecentesca, in cui presero corpo gli edifici progettati dai razionalisti e dai monumentalisti; negli anni trenta, si assistette a costruzioni di tipo organiche. Infine, negli anni settanta, con il superamento del Movimento Moderno, in citt\u00e0 si afferm\u00f2 l'architettura brutalista.\nI palazzi.\nDi seguito, un'ampia lista dei palazzi di interesse storico e artistico della citt\u00e0 di Napoli classificati in base al secolo di edificazione. Va comunque precisato, infine, che dati i numerosi terremoti che hanno colpito la citt\u00e0 nel corso della sua storia, nonch\u00e9 i bombardamenti alleati subiti durante la seconda guerra mondiale, diversi edifici appaiono in uno stile architettonico completamente diverso, o frammentato, rispetto al periodo al quale appartengono."}
{"id": "1992606", "revid": "599013", "url": "https://it.wikipedia.org/wiki?curid=1992606", "title": "Arrigo Padovan", "text": "Professionista dal 1950 al 1962.\nCarriera.\n Nel 1951 si impose nel Gran Premio Industria e Commercio di Prato, vinse la prima tappa del Giro delle Dolomiti e fu Maglia Bianca al Giro d'Italia, classificandosi ottavo nella graduatoria finale della corsa a tappe nazionale.\nNel 1952 venne ingaggiato dall'Atala: quell'anno vinse la seconda edizione del Gp dell'industria a Belmonte Piceno, il Gp Bevilacqua, la prima edizione della Bolzano-Trento e una tappa al Giro del Mediterraneo, oltre a diversi buoni piazzamenti come i tre terzi posti al Giro di Lombardia, nella Tre Valli Varesine e al Giro del Ticino.\nNelle stagioni seguenti continu\u00f2 ad ottenere buone prestazioni, come il secondo posto al Giro del Lazio del 1954, ma non arrivarono successi fino al 1955, quando vinse una tappa al Tour de Suisse davanti ad Hugo Koblet, il quale per\u00f2 si prese la rivincita battendolo nel Giro del Ticino. Quell'anno arriv\u00f2 anche il successo al Giro di Toscana con un allungo sul finale di gara. Nel 1956 vinse l'ottava tappa del Giro d'Italia (traguardo a Pescara) e l'undicesima tappa del Tour de France (Rouen), nel 1958 l'undicesima tappa del Tour de France (Bordeaux), nel 1959 la quattordicesima al Giro (Genova) e l'anno seguente, ancora al giro, vinse la volata di Milano (ventunesima tappa)."}
{"id": "1992611", "revid": "775372", "url": "https://it.wikipedia.org/wiki?curid=1992611", "title": "Distretto di Flacq", "text": "Flacq \u00e8 uno dei nove distretti di Mauritius ed \u00e8 situato nella parte est dell'isola. Il suo capoluogo \u00e8 la citt\u00e0 di Centre de Flacq. Il distretto ha una superficie di 298\u00a0km\u00b2, e la sua popolazione nel 2015 era di 138.460 abitanti."}
{"id": "1992612", "revid": "1414688", "url": "https://it.wikipedia.org/wiki?curid=1992612", "title": "Olimpiadi degli scacchi del 2000", "text": "Le Olimpiadi degli scacchi del 2000 furono la 34\u00aa edizione della competizione organizzata dalla FIDE. Si tennero a Istanbul, in Turchia, dal 28 ottobre al 12 novembre. Comprendevano un torneo \"open\" e uno femminile, entrambi giocati con il sistema svizzero su 14 turni.\nTorneo open.\nIl torneo \"open\" vide la partecipazione di 126 squadre, comprese due turche. Le squadre erano formate da sei giocatori (quattro titolari e due riserve), per un totale di 768 partecipanti.\nLa favorita era la Russia, che tuttavia venne sconfitta al terzo turno dall'Ungheria per 2,5-1,5; il turno successivo anche quest'ultima perse con la Germania (1-3), che and\u00f2 in testa alla classifica. I tedeschi pareggiarono con i russi (che nel frattempo erano risaliti al secondo posto) al sesto turno, rimanendo con un punto di vantaggio, mentre il terzo posto era contesto dalla Slovacchia, dall'Ungheria, dall'Armenia e da altre squadre, che tuttavia lasciarono il posto all'Ucraina quando questa batt\u00e9 le Filippine all'ottavo turno.\nIl nono turno vide la sconfitta sia della Germania che della Russia per 1,5-2,5 (contro Ucraina e Bulgaria rispettivamente); al decimo turno i russi, battendo 4-0 la Romania, guadagnarono il primo posto, che mantennero per il resto del torneo. L'Ucraina, nonostante una sconfitta con la Russia, rimase seconda, contendendo il bronzo con l'Ungheria, mentre l'Armenia, perdendo 0,5-3,5 contro i russi, retrocedette in decima posizione. La Germania si assicur\u00f2 l'argento, mentre l'ultimo turno vide gli ucraini rimontare un punto agli ungheresi grazie ad una vittoria per 3-1 contro la Bosnia ed Erzegovina, che gli permise di vincere il bronzo per bucholz.\nTorneo femminile.\nIl torneo femminile vide la partecipazione di 86 squadre (due turche) composte da al pi\u00f9 quattro giocatrici (tre titolari ed una riserva), per un totale di 338 giocatrici.\nLa rivalit\u00e0 per il primo posto vide impegnate la Cina e la Georgia: la prima guadagn\u00f2 un punto di vantaggio al settimo turno, che si ridusse a mezzo dopo il decimo; all'undicesimo turno tuttavia le georgiane vennero sconfitte per 1-2 dall'Ucraina, mentre le cinesi battevano 3-0 la Repubblica Ceca, guadagnando un vantaggio che conservarono fino alla fine del torneo. Diverse squadre lottarono per il bronzo: i Paesi Bassi, presente nelle prime posizioni fin dall'inizio del torneo, dopo essere stata superata dalla Russia, sub\u00ec due sconfitte consecutive (da Jugoslavia e Germania) permisero alle russe di guadagnare un vantaggio di tre punti, che le permise di arrivare terzo.\nTitolo assoluto.\nIl \"trofeo Nona Gaprindashvili\" viene assegnato alla nazione con la miglior media di piazzamento tra il torneo \"open\" ed il torneo femminile.\nPartecipanti.\nParteciparono ad entrambi i tornei:\nParteciparono al solo torneo \"open\":"}
{"id": "1992618", "revid": "207432", "url": "https://it.wikipedia.org/wiki?curid=1992618", "title": "Progetto Bibbia", "text": ""}
{"id": "1992620", "revid": "207432", "url": "https://it.wikipedia.org/wiki?curid=1992620", "title": "San Giovanni - L'Apocalisse", "text": ""}
{"id": "1992621", "revid": "106908", "url": "https://it.wikipedia.org/wiki?curid=1992621", "title": "Gran Premio di Gran Bretagna 1994", "text": "Il Gran Premio di Gran Bretagna 1994 si svolse il 10 luglio 1994 sul circuito di Silverstone e fu l'ottavo appuntamento mondiale della stagione 1994.\nLa gara segn\u00f2 l'inizio del recupero di Damon Hill nei confronti di Michael Schumacher, squalificato per aver superato due volte il rivale inglese nel giro di ricognizione e per non aver rispettato le penalit\u00e0 comminategli.\nPre-gara.\nDavid Coulthard torna alla Williams dovuto al ritorno nelle Champ Car di Nigel Mansell.\nQualifiche.\nCronaca.\nNelle qualifiche Damon Hill beff\u00f2 sul finale il tedesco Michael Schumacher e l'austriaco Gerhard Berger per la conquista della pole position.\nL'austriaco della Ferrari si era poi schiantato da poco nelle barriere di protezione alla fine della pitlane.\nGara.\nCronaca.\nDurante il giro di ricognizione Schumacher pass\u00f2 pi\u00f9 volte il rivale Hill, il quale partiva dalla pole position. La manovra, non consentita, venne sanzionata con uno stop&amp;go, ignorato per\u00f2 dal pilota tedesco. Successivamente viene esposta al pilota della Benetton la bandiera nera, ma nonostante ci\u00f2 Schumacher continu\u00f2 la sua corsa fino al termine della gara.\nDietro i due, nelle battute finali della corsa, H\u00e4kkinen e Barrichello, in lotta per il terzo posto, si scontrarono, pur senza conseguenza per nessuno dei due.\nHill vinse quindi la gara. Schumacher, giunto secondo, venne squalificato per non aver rispettato gli ordini dei commissari. Sul podio salirono quindi Alesi e H\u00e4kkinen, seguiti da Barrichello, David Coulthard e Katayama.\nI trofei sul podio vennero consegnati ai piloti dalla principessa del Galles Diana Spencer.\nPost-gara.\nNel dopo-gara Schumacher venne squalificato per ulteriori due gare per non aver rispettato gli ordini dei commissari. La Benetton ricevette 25.000 dollari di multa.\nNote.\n\"Salvo indicazioni diverse le classifiche sono tratte da \""}
{"id": "1992622", "revid": "149587", "url": "https://it.wikipedia.org/wiki?curid=1992622", "title": "Breginj", "text": ""}
{"id": "1992627", "revid": "1543377", "url": "https://it.wikipedia.org/wiki?curid=1992627", "title": "Oreste Ristori", "text": "I primi anni a Empoli.\nOreste Ristori nasce in una casa rurale nei pressi di San Miniato, in localit\u00e0 Pino, il 12 agosto 1874. Suo padre Egisto faceva il pastore: la mamma si chiamava Massima Gracci. In seguito si trasferiscono ad Empoli, in via Chiara. Intorno al 1880 nasce la sorella Linda. Erano gli anni della crisi economica, degli scontri spesso violenti fra le classi sociali. Ad Empoli e dintorni verso la fine del secolo, erano attivissimi i gruppi anarchici, che prendevano le difese dei lavoratori maggiormente esposti a rimanere senza lavoro: il che significava, per loro e le loro famiglie, la fame. Ristori \u00e8 fra i primi ad aderire a quei gruppi, facendosi notare giovanissimo in azioni dimostrative. A 17 anni \u00e8 coinvolto nell'incendio dell'esattoria comunale.\nAl processo viene assolto per insufficienza di prove, ma viene riconosciuto colpevole di associazione a delinquere e inviato al domicilio coatto. Inizia per lui una continuo pellegrinaggio fra diverse prigioni: da Ustica a Ponza, da Porto Ercole alle Tremiti; erano luoghi di prigionia spesso sovraffollati e ospitavano per lo pi\u00f9 persone detenute per motivi politici. Ristori conosce personalit\u00e0 di primo piano, che ritrover\u00e0 in futuro durante la sua permanenza in Sudamerica. Inizia anche a scrivere i primi articoli per riviste anarchiche, nei quali racconta le condizioni dei prigionieri \"coatti\". Dopo un tentativo di fuga in Francia, rimpatriato, decide di abbandonare l'Italia, dove ormai \u00e8 controllato a vista, per trasferirsi in America del Sud. Si imbarca senza passaporto, da clandestino.\nIn America Latina.\nLa prima tappa \u00e8 Buenos Aires, dove Oreste arriva nel 1902, accolto da alcuni compagni anarchici. Si fa subito notare dalle autorit\u00e0 per la sua partecipazione alle attivit\u00e0 dei gruppi anarchici.\nL'anno dopo, individuato come persona non gradita, viene rimandato in Italia. Ma al primo scalo sulla via del ritorno, a Montevideo (Uruguay), Ristori riesce a fuggire ed ha anche il coraggio di farsi rimborsare met\u00e0 biglietto del viaggio (pagato dal governo argentino), dichiarando di essere arrivato tardi all'imbarco.\nL'anno dopo viene arrestato e rispedito di nuovo al suo paese di origine. E anche questa volta, aiutato da amici che lo aspettarono con una barca, a scappa buttandosi in mare.\n\u00c8 ormai un leader, stimato e ascoltato nella comunit\u00e0 italiana di fede libertaria.\nStabilitosi a Montevideo, nel 1903, durante una festa organizzata da anarchici, Ristori incontra Mercedes Gomes, il grande amore della sua vita. Fino al 1936 saranno inseparabili. Si trasferirono in Brasile, a San Paolo, dove pubblicano una rivista anarchica, \"La Battaglia\", realizzando un loro grande sogno.\n\"La Battaglia\".\nAl settimanale collaborano altri anarchici italiani, come Alessandro Cerchiai e Gigi Damiani. Ben presto \"La Battaglia\" diventa il punto di riferimento per tutti i disederati, e si occupa di denunciare lo sfruttamento e le condizioni disumane a cui erano sottoposti i lavoratori delle lontane fazendas, sparse e irraggiungibili, nel territorio sconfinato del Brasile.\n\"El Burro\".\nLasciata nel 1912 la direzione della rivista all'amico Gigi Damiani, Oreste e Mercedes si trasferiscono a Buenos Aires, in Argentina, dove fondano nel 1917 un'altra rivista di grande successo e diffusione: \"El Burro\". Si tratta di un mensile illustrato con disegni e caricature, dichiaratamente anticlericale, che ripropone in Sud America la graffiante efficacia dell'\"Asino\" di Podrecca e di Galantara, in arte Ratalanga, il formidabile disegnatore satirico. Il successo \u00e8 immediato e la rivista ha tirature altissime.\nNel 1919 Ristori \u00e8 arrestato di nuovo e rispedito in Italia. Anche questa volta riesce a scappare gettandosi dalla nave: invece del mare, trova una barca di salvataggio, e nella caduta si frattura le gambe, rimanendo zoppo per il resto dei suoi gironi. Questo almeno dice la leggenda, da lui stesso alimentata, con racconti che faceva agli amici. Fino al 1922 vive a Montevideo, poi ritorna a San Paolo, un po' defilato dalla vita politica, ma schierato apertamente contro il governo di Get\u00falio Vargas.\nLa guerra civile spagnola.\nNel 1936 Ristori viene di nuovo arrestato e rimpatriato; questa volta giunge a Genova, atteso dalla polizia fascista. Torna ad Empoli, per poco tempo: si trasferisce subito in Spagna dove prende parte alla guerra civile.\nRistori vive con la speranza di ritornare in Sudamerica, dove lo attende Mercedes. Le lettere che i due si scambiano si sono conservate a testimonianza di un amore profondo e indistruttibile.\nIl ritorno in Italia.\nAlla vittoria di Franco si trasferisce in Francia, dove vive fino al 1940. Il governo P\u00e9tain lo rimanda in Italia, e Ristori, dopo un periodo di prigionia, viene mandato a Firenze. Interrogato a lungo dalle autorit\u00e0 di polizia, viene \"ammonito\" e obbligato a ritornare a Empoli. Qui cerca di rifarsi una vita, con l'aiuto dei vecchi compagni che ancora si ricordano di lui. Vive per un breve periodo all'albergo-trattoria Maggino, presso il Canto Ghibellino. Pi\u00f9 tardi va ad abitare a Spicchio, dove lavora in una ditta di ingrandimenti fotografici. Cerca di non esporsi troppo, visti i suoi precedenti. Come \"ammonito\" \u00e8 un sorvegliato speciale. Ma il 25 luglio del 1943 con la caduta di Mussolini, Ristori \u00e8 fra gli organizzatori delle manifestazioni, non autorizzate, che avvengono in citt\u00e0: viene subito arrestato e, mentre lo conducono in caserma, si rivolge al comandante della Polizia definendolo \u201cgelataio\u201d. Si ritrova alle Murate, a Firenze, con l'accusa di ingiuria a un pubblico ufficiale. Ed \u00e8 l\u00ec che la mattina del 2 dicembre del 1943, viene prelevato dai fascisti della banda Carit\u00e0 e condotto alle Cascine, al poligono di tiro, insieme ad altri 4 compagni, per essere fucilato. \u00c8 una rappresaglia, una delle tante, voluta dai fascisti repubblichini per vendicare l'esecuzione da parte dei Gappisti di un gerarca fascista, il colonnello Gobbi.\nQuesta \u00e8 la lapide che ricorda il sacrificio di Oreste Ristori.\nSi trova sulla sua tomba, al cimitero Comunale di Empoli.\nORESTE RISTORI\nNATO A S.MINIATO IL 12 AGOSTO 1874, DOPO AVER PEREGRINATO\nLUNGAMENTE DA UN LUOGO ALL'ALTRO ED ESSERSI DIMOSTRATO\nSEMPRE ED OVUNQUE STRENUO DIFENSORE DELLE LIBERTA'\nA SETTANTANNI\nTOLTO DALLA CELLA OVE INVANO SI TENTO' CARCERARNE IL PENSIERO\nVENIVA FUCILATO QUALE INNOCENTE OSTAGGIO\nCHIUDENDO COS\u00ec SOTTO IL PIOMBO DEI NAZI-FASCISTI\nUNA VITA TUTTA DEDITA AL TRIONFO DELLA VERIT\u00c0 E DELLA GIUSTIZIA\nOreste Ristori \u00e8 una figura quasi leggendaria in Brasile. A San Paolo c'\u00e8 una piazza a lui dedicata. Il suo nome \u00e8 citato in tutti i testi che parlano della storia del movimento anarchico in Sudamerica. Le sue due riviste hanno rappresentato una voce ascoltata e diffusa in quegli anni terribili di scontri sociali.\n\"La Battaglia\" \u00e8 di gran lunga la pi\u00f9 conosciuta e diffusa rivista anarchica di quel periodo."}
{"id": "1992628", "revid": "775372", "url": "https://it.wikipedia.org/wiki?curid=1992628", "title": "Distretto di Grand Port", "text": "Grand Port \u00e8 uno dei nove distretti di Mauritius situato nella parte sud-est dell'isola. Ha una superficie di 260,3 km\u00b2 e 112.997 abitanti.\nIl capoluogo del distretto \u00e8 la citt\u00e0 di Mah\u00e9bourg, antica capitale di Mauritius situata nella parte meridionale del distretto, nei pressi della quale si trova l'unico aeroporto della nazione, l'aeroporto Internazionale Sir Seewoosagur Ramgoolam. La parte settentrionale del distretto presenta vallate con boschi e fiumi. Nella parte orientale, il clima, ha reso possibile le coltivazioni del t\u00e8.\nGrand Port fu battezzata \"Old Grand Port\" per i primi olandesi che avvistarono queste terre. Realizzaro un porto lungo la costa, nei pressi di Mah\u00e9bourg, all'interno della baia di Grand Port. Realizzato dagli olandesi, successivamente fu utilizzato dai francesi, l'abitato ricorda il passato coloniale dell'isola."}
{"id": "1992636", "revid": "599013", "url": "https://it.wikipedia.org/wiki?curid=1992636", "title": "Tristi amori", "text": ""}
{"id": "1992637", "revid": "775372", "url": "https://it.wikipedia.org/wiki?curid=1992637", "title": "Distretto di Plaines Wilhems", "text": "Plaines Wilhems \u00e8 uno dei nove distretti di Mauritius. Ha una superficie di 203,3 km\u00b2 e 368.621 abitanti. Il capoluogo \u00e8 Beau Bassin-Rose Hill. Possiede le maggiori citt\u00e0 dello stato, come Beau Bassin-Rose Hill, Vacoas e Phoenix. \u00c8 suddiviso in due zone: \"Plaine Wilhems superiore\", il cui centro principale \u00e8 Curepipe, e \"Plaine Wilhems inferiore\", con Beau Bassin-Rose Hill. \u00c8 uno dei due distretti di Mauritius che non possiede accesso al mare.\nCitt\u00e0 di Plaines Wilhems:"}
{"id": "1992638", "revid": "173006", "url": "https://it.wikipedia.org/wiki?curid=1992638", "title": "Chrismon", "text": ""}
{"id": "1992649", "revid": "775372", "url": "https://it.wikipedia.org/wiki?curid=1992649", "title": "Distretto di Port Louis", "text": "Port Louis \u00e8 uno dei nove distretti di Mauritius. Ha una superficie di 44\u00a0km\u00b2 e 119.706 abitanti. Il suo capoluogo \u00e8 Port Louis, capitale nazionale. Altri centri, ma di piccole dimensioni, sono: Paille, Grand River North West, Roche-Bois, Saint Croix, Valle des pretes e Karo Kalyptis.\nSono amministrate dal distretto anche le isole Saint Brandon (conosciute anche come Cargados Carajos)."}
{"id": "1992652", "revid": "19098628", "url": "https://it.wikipedia.org/wiki?curid=1992652", "title": "Mondiali di calcio 1934", "text": ""}
{"id": "1992653", "revid": "287204", "url": "https://it.wikipedia.org/wiki?curid=1992653", "title": "Tinderbox (album)", "text": ""}
{"id": "1992654", "revid": "287204", "url": "https://it.wikipedia.org/wiki?curid=1992654", "title": "Tinderbox (brano musicale)", "text": ""}
{"id": "1992655", "revid": "287204", "url": "https://it.wikipedia.org/wiki?curid=1992655", "title": "Tinderbox (singolo)", "text": ""}
{"id": "1992658", "revid": "775372", "url": "https://it.wikipedia.org/wiki?curid=1992658", "title": "Distretto di Rivi\u00e8re du Rempart", "text": "Rivi\u00e8re du Rempart \u00e8 uno dei nove distretti di Mauritius, situato nella parte nord-est dell'isola. Ha una superficie di 147,6 km\u00b2 e 108.005 abitanti.\nIl capoluogo \u00e8 Poudre d'Or, per\u00f2 centro maggiore \u00e8 Grand Bay, famosa per i suoi hotel."}
{"id": "1992660", "revid": "767487", "url": "https://it.wikipedia.org/wiki?curid=1992660", "title": "Dennis Lyxz\u00e9n", "text": "Nel 2004 \u00e8 stato votato come l'uomo pi\u00f9 sexy di Svezia da Elle Magazine.\nBiografia.\nForm\u00f2 i Refused nel 1991 insieme al batterista David Sandstr\u00f6m, al chitarrista P\u00e4r Hansson e al bassista Jonas Lindgren. Dopo aver pubblicato tre album, il cui ultimo intitolato \"The Shape of Punk to Come\", nel 1998 il gruppo si sciolse. A seguire Lyxz\u00e9n ha creato varie band quali The (International) Noise Conspiracy e gli Invasionen. \u00c8 il fondatore dell'etichetta discografica punk rock Ny V\u00e5g, attraverso la quale ha pubblicato e prodotto l'album eponimo del 2005 del gruppo punk svedese Regulations.\nNel 2012 riform\u00f2 i Refused, pubblicando ulteriori due album, \"Freedom\" (2015) e \"War Music\" (2019).\nStile musicale.\nCome frontman, i suoi testi sono fortemente di natura controculturale, con forti prese di posizione socialiste, straight edge e vegan, filosofia che lo stesso Lyxz\u00e9n segue, mantenendo comunque nei diversi gruppi una notevole variet\u00e0 di temi."}
{"id": "1992663", "revid": "775372", "url": "https://it.wikipedia.org/wiki?curid=1992663", "title": "Distretto di Savanne", "text": "Savanne \u00e8 uno dei nove distretti di Mauritius. Il capoluogo \u00e8 Souillac. Secondo i dati del 2015, il distretto ha una popolazione di 68.585 abitanti su una superficie di 244,8 km\u00b2."}
{"id": "1992666", "revid": "76963", "url": "https://it.wikipedia.org/wiki?curid=1992666", "title": "Bart Howard", "text": "Biografia.\nDopo aver lasciato la famiglia all'et\u00e0 di sedici anni come pianista nell'orchestra che accompagnava lo spettacolo delle sorelle siamesi Daisy e Violet Hilton, nel 1934 si stabil\u00ec a Los Angeles, nella speranza di una carriera a Hollywood.\nSi trov\u00f2 invece ad accompagnare al pianoforte Rae Bourbon, un cantante che impersonava una donna e poi Elizabeth Talbot-Martin. Segu\u00ec quest'ultima a New York, quando and\u00f2 al Rainbow Room nel 1937.\nL'anno seguente Howard ebbe il suo primo successo, quando la cantante Mabel Mercer rese popolare la sua composizione \"If You Leave Paris.\" Dopo quattro anni di servizio militare, torn\u00f2 a New York nel 1945 come pianista dello spettacolo di cabaret Spivy's Roof, prima di tornare con Mabel Mercer in \"Tony's West Side\". Dal 1951 al 1959 lavor\u00f2 al club Blue Angel di Manhattan, a New York, come presentatore e suonando negli intervalli degli spettacoli.\nContinu\u00f2 a lavorare ai suoi brani e nel 1954 complet\u00f2 \"In Other Words\". Un editore consigli\u00f2 di cambiare il titolo in \"Take Me to the Moon\", ma alla fine Howard decise per \"Fly Me to the Moon\", che venne eseguita per la prima volta dalla cabarettista Felicia Sanders.\nNel 1960 la canzone raggiunse una grande notoriet\u00e0 con Peggy Lee al Ed Sullivan Show e successivamente fu registrata da Judy Garland, Doris Day e, forse l'incisione pi\u00f9 famosa, da Frank Sinatra. Il successo di questo brano rese Howard cos\u00ec ricco che da diminuire molto la sua attivit\u00e0 di compositore, andando quasi in pensione, nonostante alcune sue canzoni, come \"Let Me Love You\" e \"Don't Dream of Anybody but Me\" abbiano poi raggiunto una certa notoriet\u00e0.\nNei decenni che seguirono comparve in qualche concerto ed in qualche spettacolo di cabaret e fu ammesso nella Songwriters Hall of Fame nel 1999.\nHoward mor\u00ec il 21 febbraio 2004, a causa dei postumi di un ictus, a 88 anni."}
{"id": "1992667", "revid": "83531", "url": "https://it.wikipedia.org/wiki?curid=1992667", "title": "Alpine coaster", "text": "L'alpine coaster (ovvero l'ottovolante alpino, o fun bob, a volte chiamata anche slittovia estiva) \u00e8 una tipologia di montagne russe che viene spesso utilizzata per sfruttare anche nel periodo estivo gli impianti e quindi le piste sciistiche (a volte l'impianto \u00e8 utilizzabile anche d'inverno).\nDescrizione.\nSolitamente i carrelli sono mono o biposto e sono ancorati ad una mono o bi-rotaia in acciaio, che non permette il deragliamento del piccolo mezzo. Il carrello \u00e8 solitamente dotato di un freno che in posizione normale \u00e8 gi\u00e0 frenante, mentre se si vuole scendere lungo le rotaie bisogna muoverlo, solitamente in avanti. Oltre al dispositivo anti-deragliamento, i carrelli sono dotati di una cintura di sicurezza. A differenza delle normali montagne russe, il percorso dell'alpine coaster si snoda lungo un pendio o una vallata, quindi le rotaie non sono a grande altezza dal terreno sfruttando la naturale pendenza del percorso. Possono essere a circuito chiuso dove i carrelli percorrono una salita a fune come le normali montagne russe o, nel caso del circuito aperto, il carrello pu\u00f2 essere tolto dalle rotaie per essere portato all'inizio della pista con una seggiovia o un altro dispositivo di salita.\nPer evitare problemi di sicurezza tutti i carrelli sono dotati di un dispositivo di limitazione di velocit\u00e0, che solitamente viene posto a 40\u00a0km/h.\nEsempi di alpine coaster.\nIn italia \u00e8 solo negli ultimi anni che si stanno diffondendo queste attrazioni. Le pi\u00f9 note si trovano nelle maggiori localit\u00e0 turistiche, dove solitamente d'inverno si scia, e d'estate \u00e8 possibile praticare questo sport.\nAlpine coaster in Italia.\nTra gli alpine coaster in Italia pi\u00f9 noti, si citano:"}
{"id": "1992670", "revid": "2021830", "url": "https://it.wikipedia.org/wiki?curid=1992670", "title": "Rotore (elettrotecnica)", "text": "In ingegneria meccanica e in ingegneria elettrica il rotore (definito anche come indotto nei motori in corrente alternata), in una macchina avente parti in movimento, \u00e8 l'insieme delle parti rotanti. Il termine \u00e8 di uso comune nelle macchine rotanti, quali i motori elettrici, le turbine o altre macchine, in quanto contrapposto al cosiddetto statore (parte fissa).\nTipo di rotore.\nIl tipo di rotore cambia a seconda del tipo di motore elettrico. Il movimento avr\u00e0 luogo in funzionamento della velocit\u00e0 angolare \u03c9 della coppia motrice e coppia resistiva il tutto sar\u00e0 influenzato anche dagli attriti. Il grafico cartesiano descrive l'andamento delle coppie al variare della velocit\u00e0 angolare \u03c9 e viene chiamato \"caratteristica meccanica\". \nMotori in corrente alternata.\nL'indotto dei motori monofase, bifase e trifase, a seconda del loro tipo di funzionamento, pu\u00f2 essere:\nMotori in corrente continua.\nL'indotto dei motori in corrente continua o universali pu\u00f2 essere:\nDisposizione.\nIl rotore pu\u00f2 essere disposto in vari modi:"}
{"id": "1992674", "revid": "729019", "url": "https://it.wikipedia.org/wiki?curid=1992674", "title": "Agalega", "text": "Le isole Agalega sono due isole (isola Nord e isola Sud) dell'Oceano indiano, a 1.100\u00a0km a nord di Mauritius a cui appartengono.\nGeografia.\nHanno una superficie complessiva di 70\u00a0km\u00b2 ed una popolazione di circa 300 persone.\nAmministrativamente appartengono alla dipendenza Agalega e Saint Brandon. Le due isole sono separate da un canale largo circa 1,5\u00a0km, ma sono uniti da uno stretto banco di sabbia denominato \"La Passe\" durante la bassa marea.\nIsola Nord.\nSull'isola Nord \u00e8 situato il capoluogo della dipendenza, Vingt Cinq. Dotata dell'unica pista di atterraggio dell'arcipelago, come abitati l'isola Nord, oltre al capoluogo ha il villaggio di La Fourche. I villaggi sono dotati di strutture scolastiche primarie, un ospedale, un luogo di culto ed una stazione meteorologica.\nIsola Sud.\nNell'isola Sud \u00e8 situato il villaggio Sainte Rita, dotato di scuola primaria e di un edificio di culto."}
{"id": "1992683", "revid": "110157", "url": "https://it.wikipedia.org/wiki?curid=1992683", "title": "Karpinsk", "text": "Karpinsk \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul versante orientale degli Urali settentrionali, sul fiume \"Tur'ja\", 436\u00a0km a nord del capoluogo Ekaterinburg; dal punto di vista amministrativo, dipende direttamente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1992687", "revid": "767487", "url": "https://it.wikipedia.org/wiki?curid=1992687", "title": "David Sandstr\u00f6m", "text": "Biografia.\nSuccessivamente alla rottura dei Refused, i vecchi componenti hanno creato un altro progetto chiamato TEXT.\nHa prodotto l'EP \"Rape the Pope\" (2000) e l'album \"Still Ill\" (2005) del gruppo punk svedese The Vectors.\nDopo David ha iniziato la sua carriera di solista con i David Sandstr\u00f6m Overdrive con cui ha pubblicato quattro album in studio."}
{"id": "1992689", "revid": "486946", "url": "https://it.wikipedia.org/wiki?curid=1992689", "title": "Dillingen Saar", "text": ""}
{"id": "1992696", "revid": "729019", "url": "https://it.wikipedia.org/wiki?curid=1992696", "title": "Cargados Carajos", "text": "Le Cargados Carajos, conosciute anche come Saint Brandon, sono un gruppo di isolotti dell'Oceano indiano, a nord-est di Mauritius, di cui sono una dipendenza.\nHanno una superficie totale di 1,2\u00a0km\u00b2 e una esigua popolazione (circa 35 persone nel 1996) sullIsola Rafael nel villaggio di Verrogne.\nLe isole fanno parte dell'arcipelago delle Isole Mascarene."}
{"id": "1992700", "revid": "123770810", "url": "https://it.wikipedia.org/wiki?curid=1992700", "title": "Isola Bellaria", "text": "Isola Bellaria (\"Isula Belaria\" localmente, : , o semplicemente \"Isula\"), detto anche \"Isola Bella\", \u00e8 un quartiere del comune di Corbetta in provincia di Milano, distante meno di un chilometro dal centro del comune di appartenenza, posto lungo l'asse della Via Simone da Corbetta (ex SS11).\nStoria.\nIl quartiere di Isola Bellaria ha origini piuttosto antiche, esso viene citato nei primi documenti relativi a Corbetta come un agglomerato di case riunito attorno ad alcune corti rurali. Malgrado questo, nel cortile della chiesa di Sant'Ambrogio sono state ritrovate per merito dell'archeologo e letterato Carlo Dossi delle anfore di epoca romana che consentirebbero di stabilire in quest'area un primo insediamento riconducibile al I secolo a.C.\nGrande importanza acquis\u00ec questo luogo dall'erezione dell'Oratorio dedicato a Sant'Ambrogio, nel luogo ove la tradizione vuole che egli si sia soffermato nel proprio viaggio in fuga da Milano che lo voleva eletto a proprio vescovo.\nLo sviluppo del quartiere, \u00e8 in gran parte riconducibile per\u00f2 alla seconda met\u00e0 dell'Ottocento quando la vicinanza con la tranvia interurbana Milano \u2013 Magenta/Castano Primo e con l'asse di comunicazione Milano-Torino, mise l'area in condizioni tali di sviluppo da consentire la nascita dei primi esercizi commerciali stabili, nonch\u00e9 di moltissime abitazioni in stile liberty e neorinascimentale, come le locali ville Castiglioni, Meroni, Zari, Pagani e Capsoni.\nDal 1867 si instaur\u00f2 sul territorio la segheria Magugliani ed partire poi dagli anni '50 del XX secolo, con l'avvento della fondazione degli stabilimenti \"Sabiana\", l'apporto industriale fece il proprio ingresso trionfale nel quartiere, apportando nuove fonti di lavoro. Il nome al quartiere \u00e8 riconducibile al concetto di \"Isola\" nel senso di isolato, quartiere diviso dalla citt\u00e0, mentre l'appellativo \"Bellaria\" deriverebbe dall'instaurarsi verso la secoinda met\u00e0 dell'Ottocento della locale Azienda Vinicola Bellaria, che si preoccupava della vendita al dettaglio del vino prodotto sul territorio del corbettese.\nLa chiesa di Sant'Ambrogio.\nL'oratorio della Beata Vergine Addolorata di Sant'Ambrogio \u00e8 parte di un consistente numero di edifici religiosi edificati nel XVII secolo nella pieve di Corbetta. L'attuale costruzione fu eretta su un'area gi\u00e0 occupata nella seconda met\u00e0 del Cinquecento da un piccolo e fatiscente edificio religioso. Una visita pastorale lo descrive come segue:\nL'\u2019edificio venne completamente ricostruito a partire dal 1667 e venne inaugurato nel 1680 dal prevosto di allora, Pietro Antonio Vigor\u00e8. Nel 1732 i deputati di questo oratorio decisero di erigere il campanile che venne poi distrutto nel 1938 perch\u00e9 pericolante. Dal 1835 sino alla fine del XIX secolo, la sacrestia della chiesa fu destinata a lavatoio e lazzaretto per l'epidemia di colera. Attualmente la chiesa di Sant'Ambrogio, svolge la funzione di chiesa ufficiale del quartiere \"Isola\" nella quale si trova inserita ed \u00e8 definita simpaticamente ed affettuosamente dai residenti locali \"Gesa da Sant'Ambrusin\".\nL'esterno \u00e8 costituito da una struttura semplice, mossa semplicemente dalla soluzione ideata dal Richini, progettista della cappella, consistente in un pronao sostenuto da colonne e lesene granitiche..\nIl portale ligneo, \u00e8 sovrastato da una targa in marmo nero e lettere dorate intitolata a San Carlo Borromeo, riformatore del tempio, mentre ai lati dell'ingresso si trovano ancora oggi due piccoli sedili in pietra, che un tempo erano sovrastati da piccole finestrelle che davano sull'interno della chiesa, come voleva la tradizione del post-Concilio di Trento, per permettere di seguire la funzione anche ai peccatori non comunicati.\nLe facciate laterali sono completate da finti finestroni dipinti, recentemente restaurati, e gittante verso l'esterno \u00e8 la sacrestia, divisa dalla strada da una pesante porta lignea a catenaccio d'epoca.\nL'interno, abbastanza ampio, si apre su un'unica navata sino al presbiterio, ottagonale, dando ampio spazio all'altare ed a due navatelle centrali che si ricongiungono con l'area del coro, ove \u00e8 sito anche l'organo, di fattura moderna. La parete sovrastante l'ingresso \u00e8 decorata con un affresco rappresentante Sant'Ambrogio ed alle pareti due quadroni affrescati raccontano le gesta del vescovo milanese. Il soffitto \u00e8 completamente decorato con aggiunte a stucco settecentesche bianche e oro (di cui peraltro \u00e8 visibilissimo il contrasto con la semplicit\u00e0 dello stile della cappella). L'altare maggiore \u00e8 di gusto tipicamente barocco ed accoglie, in una nicchia lavorata, una croce lignea con sudario in lino, simboli della passione.\nIl Comitato dell'Isola Bellaria.\nIl quartiere Isola Bellaria dispone di un proprio comitato di quartiere che coadiuva il comune di Corbetta nell'amministrazione del borgo, mantenendone vive le tradizioni locali. Esso si preoccupa in particolare di promuovere le feste e le sagre annualmente organizzate sul territorio del quartiere.\nSport.\nNel quartiere di Isola Bellaria \u00e8 stata creata una squadra di calcio, la A.C. Isola Bellaria."}
{"id": "1992702", "revid": "1573940", "url": "https://it.wikipedia.org/wiki?curid=1992702", "title": "Rhinopithecus avunculus", "text": "Il rinopiteco del Tonchino (Rhinopithecus avunculus ) \u00e8 un primate della famiglia dei Cercopitecidi. Con un numero di esemplari inferiore alle 200 unit\u00e0 che vivono nel nord del Vietnam, \u00e8 una delle specie di primati pi\u00f9 minacciate del mondo.\nDescrizione.\nDimensioni.\nI maschi presentano generalmente una lunghezza testa-corpo di 65 cm, a cui si aggiungono altri 83 centimetri di coda, pi\u00f9 lunga del corpo. Le femmine sono lunghe circa 54 cm e hanno una coda di 68 cm. Con un peso che si aggira intorno ai 14 kg, i maschi sono significativamente pi\u00f9 grandi delle femmine, che pesano circa 8,5 kg.\nAspetto.\nIl mantello del rinopiteco del Tonchino \u00e8 di colore grigio-nerastro sulla regione dorsale e biancastro sulla pancia, sul lato inferiore della coda e sulla parte interna degli arti. La testa \u00e8 arrotondata, la faccia \u00e8 anch'essa di colore bianco. Come tutti i rinopitechi, questa scimmia \u00e8 caratterizzata da un breve naso all'ins\u00f9, con le narici rivolte in avanti. Intorno agli occhi e al naso, si estende una zona di pelle glabra di colore azzurro, mentre attorno alla bocca la pelle appare blu-nerastra. Sulla gola \u00e8 presente una macchia arancione.\nDistribuzione e habitat.\nAssieme al rinopiteco di Stryker, il rinopiteco del Tonchino \u00e8 una delle sole specie di rinopiteco non originarie della Cina, in quanto \u00e8 diffuso nel nord del Vietnam, nella regione del Tonchino alla quale deve il nome. Il suo areale \u00e8 sempre stato piuttosto limitato, ma oggi ricopre solamente un'area di 100 km\u00b2 tra le province di Tuy\u00ean Quang e B\u1eafc C\u1ea1n. Suo habitat sono le foreste monsoniche.\nBiologia.\nComportamento.\nIl rinopiteco del Tonchino conduce vita arboricola e, come tutte le scimmie del Vecchio Mondo, \u00e8 una specie diurna. Vive in gruppi costituiti da \"harem\", cio\u00e8 composti da un maschio, da diverse femmine e dalla rispettiva prole. La dimensione media di uno di questi gruppi \u00e8 di 15 animali. Gli altri maschi spesso formano i cosiddetti \u00abgruppi di scapoli\u00bb. Spesso singoli gruppi si uniscono a formare organizzazioni pi\u00f9 grandi.\nAlimentazione.\nLa dieta di queste scimmie \u00e8 costituita da foglie, frutti e semi, ma la sua composizione varia a seconda delle stagioni. Quindi, probabilmente, esse consumano un maggior numero di foglie in primavera e di frutti in autunno.\nRiproduzione.\nLe abitudini riproduttive sono poco conosciute. Dopo una gestazione di 200 giorni, la femmina partorisce un unico piccolo.\nStato di conservazione.\nIl rinopiteco del Tonchino \u00e8 uno dei primati pi\u00f9 minacciati del mondo. Causa principale del suo declino \u00e8 la progressiva distruzione dell'habitat, associata alla caccia. Anche i conflitti militari che hanno avuto luogo entro l'areale della specie hanno probabilmente contribuito al suo declino. La IUCN stima che ne rimangano meno di 200 esemplari e considera la specie \u00abin pericolo critico\u00bb (\"Critically Endangered\").\nL'analisi genetica effettuata su 125-130 esemplari di una popolazione che vive nella foresta di \"Khau Ca\" (provincia di H\u00e0 Giang) ha dimostrato che il DNA mitocondriale non presenta alcuna variabilit\u00e0 genetica."}
{"id": "1992709", "revid": "599013", "url": "https://it.wikipedia.org/wiki?curid=1992709", "title": "Lorenzo Alberti", "text": "Era il fratello di Paolo Alberti."}
{"id": "1992719", "revid": "287204", "url": "https://it.wikipedia.org/wiki?curid=1992719", "title": "Mobscene", "text": "Mobscene (spesso resa graficamente come mOBSCENE) \u00e8 una canzone del gruppo statunitense Marilyn Manson. Si tratta del primo singolo estratto dal quinto album della band, \"The Golden Age of Grotesque\".\nLe parole del ritornello \"\"Be obscene, be, be obscene... be obscene baby, and not heard\", cantate da voci femminili, sono ispirate ad una frase di Oscar Wilde spesso utilizzata come coro da cheerleader (\"Women should be obscene and not heard\"). Molti critici hanno anche trovato richiami al film \"Requiem for a Dream\", nel quale si vede un gameshow televisivo in cui si sentono le parole \"Be excited, be, be excited\"\".\nLa canzone \u00e8 stata in lizza per il Grammy Award alla miglior interpretazione metal del 2003, ma il premio \u00e8 stato poi assegnato a \"St. Anger\" dei Metallica.\nIl video.\nIl videoclip del brano, diretto dallo stesso Manson e da Thomas Kloss, mostra la band esibirsi in un locale swing anni trenta. I costumi indossati dalle ballerine del video sono stati disegnati da Manson e dalla sua fidanzata di allora, Dita Von Teese. Manson spieg\u00f2: \"Abbiamo preso l'ispirazione da Busby Berkeley, dagli show di U.S.O., da WW2 Berlin e dal \"Macbeth\" di Gottfried Helnwein."}
{"id": "1992722", "revid": "767487", "url": "https://it.wikipedia.org/wiki?curid=1992722", "title": "Kristofer Steen", "text": " Dopo lo scioglimento dei Refused nel 1998, ha formato i TEXT, insieme a David Sandstr\u00f6m e Jon Br\u00e4nnstr\u00f6m. Ha fatto anche parte dei Brain Squashed Puppies, degli Abhinanda e dei Final Exit.\nNel 2006 ha diretto \"Refused Are Fucking Dead\", documentario sullo scioglimento dei Refused."}
{"id": "1992732", "revid": "74801", "url": "https://it.wikipedia.org/wiki?curid=1992732", "title": "Valentin Gallmetzer", "text": "Valentin Gallmetzer \u00e8 stato uno scultore tirolese, discepolo di Franz Tavella e autore di numerosi opere di arte sacra.\nNel 2008 \u00e8 stato pubblicato un libro da Athesia che raccoglie la sua biografia e le sue opere."}
{"id": "1992735", "revid": "1345932", "url": "https://it.wikipedia.org/wiki?curid=1992735", "title": "Soudan Banks", "text": "I Soudan Banks sono un gruppo di cinque banchi di scogli affioranti dall'Oceano indiano, conosciuti per la ricchezza di pesci ed amministrati dalla Repubblica di Mauritius.\nIl Soudan del nord contiene i grandi salmoni. Il Soudan del sud \u00e8 il pi\u00f9 grande dei banchi, con molte scogliere e passaggi. Il Soudan ovest \u00e8 piccolo, roccioso e poco profondo. Il Soudan centrale \u00e8 la zona di maggior pesca, con scogliere enormi ed acque contenenti un'abbondanza enorme di pesci.\nDue milione anni fa, il Soudan era una grande isola, come Nazareth Bank, Cargados Carajos e Saya de Malha Bank."}
{"id": "1992737", "revid": "22475", "url": "https://it.wikipedia.org/wiki?curid=1992737", "title": "Once were warriors 2", "text": ""}
{"id": "1992744", "revid": "38120", "url": "https://it.wikipedia.org/wiki?curid=1992744", "title": "Quadrupolo", "text": ""}
{"id": "1992745", "revid": "1345932", "url": "https://it.wikipedia.org/wiki?curid=1992745", "title": "Hawkins Bank", "text": "Lo Hawkins Bank \u00e8 un grande banco di sabbia sommerso che si estende al di sopra della piana abissale delle Isole Mascarene al largo dell'Oceano Indiano. Appartenente alle Mauritius, \u00e8 una ricca zona di pesca, tra le pi\u00f9 importanti dell'Oceano Indiano, assieme al Saya de Malha Bank, al Nazareth Bank e ai Soudan Banks."}
{"id": "1992751", "revid": "119404834", "url": "https://it.wikipedia.org/wiki?curid=1992751", "title": "Pobbia", "text": "Pobbia o Cascina Pobbia (\"Pobia\" in dialetto locale, anticamente \"Cassina Pobbia\") \u00e8 un quartiere di 199 abitanti appartenente al comune di Corbetta in provincia di Milano, distante 2,31\u00a0km dal centro del comune di appartenenza, posto lungo l'asse della via Simone da Corbetta (ex SS11).\nGeografia fisica.\nTerritorio.\nLa localit\u00e0 della Pobbia \u00e8 caratterizzato da un ambiente prevalentemente pianeggiante, tipico della Pianura padana, contraddistinto a tratti da boschi e coltivazioni.\nIl territorio della Pobbia confina a nord col comune di Santo Stefano Ticino, a sud con la frazione di Castellazzo de' Stampi, a est col comune di Vittuone ed a ovest con la citt\u00e0 di Corbetta.\nGeologia ed idrografia.\nIl terreno \u00e8 geologicamente composto da terreni alluvionati terrazzati e da depositi eolici oltre che da travertini, la cui formazione \u00e8 da ricondurre al Pleistocene (2,58 milioni - 11.700 anni fa).\nIdrograficamente il quartiere della Pobbia si trova nella \"fascia secca\" del comune di Corbetta, ovvero quella posta a nord e non attraversata da corsi d'acqua naturali o fontanili di rilievo.\nSismologia.\nDal punto di vista sismico la Pobbia presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nLa Pobbia ha il clima caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. La localit\u00e0 appartiene alla zona climatica E.\nFenomeni estremi si sono verificati durante la famosa nevicata del 1956 che invest\u00ec la Pianura padana, ma anche in occasione delle ondate di caldo degli ultimi anni.\nStoria.\nIl quartiere della Pobbia ha origini piuttosto antiche ed un tempo costituiva comune a s\u00e9 stante, indipendente dalla vicina Corbetta sino al 1880. Nei registri comunali, ancora oggi conservati, venivano accuratamente segnalati di anno in anno i residenti, i deceduti, gli emigrati e gli immigrati.\nQuesto status durava perlomeno dal Cinquecento e il comune viene dichiarato notabile gi\u00e0 dal 1757, ma le notizie pi\u00f9 precise sull'antico comune ci pervengono solo sul finire del Settecento: il 20 marzo 1798 (30 ventoso anno VI della Repubblica Cisalpina) l'allora comune di \"Cassina Pobbia\" venne inserito nel distretto amministrativo pi\u00f9 ampio del comune di Corbetta, assieme a Castellazzo de' Stampi che allora era frazione del comune di Cascina Pobbia e non di quello di Corbetta dove oggi si trova.\nIl comune era fisicamente retto da un console comunale, con le funzioni di regolare l'ordine pubblico e la gestione degli affari della comunit\u00e0, aiutato in questo da un incaricato del Ducato che si preoccupava di registrare le spese annuali e procedere poi alla riscossione delle tasse (era chiamato \"ragionatto milanese\").\nDa un primo censimento del 1805 si sa che il comune contava in tutto 141 abitanti, quando nel 1809 l'attivit\u00e0 comunale venne soppressa e la Pobbia entr\u00f2 a far parte del comune di Corbetta, per poi riuscirne indipendente gi\u00e0 nel 1816.\nDurante tutti i suoi primi secoli di sviluppo, il quartiere Pobbia rimase pressoch\u00e9 invariato nella propria forma e composizione, raggruppato quasi esclusivamente attorno alla Cascina Pobbia, una delle pi\u00f9 antiche corti del borgo, dove sin dal Settecento si trovava un solo esercizio pubblico: un'osteria.\nSviluppo notevole lo ebbe a partire dall'ingresso del comune nel Regno d'Italia quando, tra la costruzione della Milano \u2013 Magenta/Castano Primo (il famoso \"Gamba de Legn\") e lo sviluppo dei collegamenti dell'es SS11 sull'asse Milano-Torino, il paese inizi\u00f2 ad ingrandirsi.\nDal 1880 la Pobbia cess\u00f2 di essere comune autonomo e divenne una localit\u00e0 del comune di Corbetta.\nLa localit\u00e0 non disponeva e non dispone di chiese n\u00e9 di luoghi di culto (i pi\u00f9 vicini sono la chiesa di Sant'Ambrogio in localit\u00e0 Isola Bellaria o quella di San Giuseppe nella frazione di Castellazzo de' Stampi.\nSociet\u00e0.\nEvoluzione demografica.\nDurante l'ultimo censimento del 2011 la localit\u00e0 della Pobbia contava 199 abitanti, compresi nel totale dei 17.830 residenti nel comune di Corbetta.\nIl borgo, durante la sua presenza come entit\u00e0 territoriale indipendente del corbettese, ha disposto di una crescente popolazione a partire dal primo Ottocento e cio\u00e8 in corrispondenza dell'inclusione dell'attuale frazione di Castellazzo de' Stampi. Un tracollo notevole \u00e8 avvenuto in corrispondenza dell'assorbimento del comune da parte di Corbetta nel 1880 ed il conseguente abbandono della campagna per la citt\u00e0.\nIstruzione.\nAttualmente la frazione di Cascina Pobbia non dispone di propri edifici scolastici, ma sino agli anni '60 del XX secolo \u00e8 stata sede di una delle pi\u00f9 antiche scuole elementari fondate nel territorio di Corbetta, amministrata dalla parrocchia sin dalla sua fondazione nel 1833.\nInfrastrutture e trasporti.\nFra il 1879 e il 1957 la localit\u00e0 era servita dalla tranvia Milano-Magenta altres\u00ec nota con il soprannome di \"Gamba de legn\".\nLa frazione \u00e8 attraversata dalla ex strada statale 11 che rappresenta la pi\u00f9 importante tra le vie di comunicazione su strada del territorio."}
{"id": "1992753", "revid": "1345932", "url": "https://it.wikipedia.org/wiki?curid=1992753", "title": "Nazareth Bank", "text": "Nazareth Bank \u00e8 un grande banco sommerso dell'Oceano Indiano. Ricca zona di pesca, si trova a circa 1040\u00a0km ad est della parte settentrionale del Madagascar, presso la zona delle Saint Brandon.\n\u00c8 amministrato dalla Repubblica di Mauritius.\nA seconda delle fonti, si estende per un'area compresa tra i 7.625 ed i 26.000\u00a0km\u00b2."}
{"id": "1992754", "revid": "1498232", "url": "https://it.wikipedia.org/wiki?curid=1992754", "title": "CGTN-Fran\u00e7ais", "text": "CGTN-Fran\u00e7ais \u00e8 l'emittente televisiva cinese del gruppo della Televisione Centrale Cinese in lingua francese, composto da programmi in francese ed in cinese con i sottotitoli in francese. Nasce il 1\u00ba ottobre 2007, dopo la scissione del canale bilingue CCTV-E&amp;F, nato 3 anni prima.\nI programmi dell'emittente durano in media 30 minuti, e variano dai programmi d'informazione ai programmi d'illustrazione turistica, dai documentari alle soap opera cinesi. L'obiettivo non dichiarato dell'emittente \u00e8 quello di estendere l'influenza cinese sull'Africa, contando sul fatto che in diversi Stati proprio il francese \u00e8 la lingua ufficiale e lingua usata presso la popolazione."}
{"id": "1992755", "revid": "767487", "url": "https://it.wikipedia.org/wiki?curid=1992755", "title": "Saya de Malha Bank", "text": "Saya de Malha Bank (noto anche con il nome di Sahia de Malha Bank) \u00e8 il pi\u00f9 grande banco sommerso esistente al mondo, parte della vasta piana abissale mascarenica. Si trova a nordest del Madagascar, a sudest delle Seychelles, e a nord del banco nazareno, delle Cargados Carajos e dell'arcipelago di Mauritius, e attualmente si trova in acque internazionali. La superficie di terra pi\u00f9 vicina \u00e8 rappresentata dalle piccole Isole di Agal\u00e9ga (isole esterne di Mauritius), a circa 300\u00a0km ad ovest, seguita dalle coste sud delle Seychelles (Isola di Co\u00ebtivy), a circa 400\u00a0km nordovest. Le Mauritius amministrano tutto il banco di Saya de Malha, dal momento che una porzione si trova nella loro Zona Economica Esclusiva. \nIl banco copre un'area di 40,808\u00a0km quadrati ed \u00e8 composta da due strutture separate, il pi\u00f9 piccolo Banco Settentrionale (anche chiamato banco di Ritchie) e il pi\u00f9 vasto Banco Meridionale. Se il Banco Meridionale fosse riconosciuto come atollo sommerso sarebbe il pi\u00f9 grande del mondo, almeno tre volte il Great Chagos Bank, che \u00e8 comunemente considerato il pi\u00f9 grande atollo del mondo. Persino il pi\u00f9 piccolo Banco Settentrionale sarebbe considerato uno dei pi\u00f9 grandi atolli al mondo. Il Banco Settentrionale e Meridionale costituivano un'unica struttura fino a 64-69 milioni di anni fa, quando una falda oceanica si apr\u00ec fra di loro e inizi\u00f2 a separarli.\nSaya de Malha Bank consiste in una serie di stretti banchi, con profondit\u00e0 che variano dai 17 ai 29 metri sulla costa. Sono disposti in maniera semicircolare, intorno ad uno spazio, la precedente laguna, profondo circa 73 metri, che discende verso sudest. Alcune aree del banco sono poco profonde, arrivanndo a meno di 10 metri dalla superficie. I siti pi\u00f9 superficiali conosciuti sono Poydenot Rock, ad una profondit\u00e0 di 8 metri, ed un sito senza nome a 145\u00a0km a nordovest, ad una profondit\u00e0 di 7 metri. I banchi sono coperti di praterie di crine marino intersecato con piccole barriere coralline. A causa della sua posizione remota, il banco \u00e8 tra le ecoregioni superficiali meno studiate sul pianeta. I banchi sono ambienti riproduttivi per le megattere e per le balene blu."}
{"id": "1992757", "revid": "1543377", "url": "https://it.wikipedia.org/wiki?curid=1992757", "title": "Bianca Penco", "text": "Biografia.\nBianca Penco si laurea in Storia con 110 e lode e dignit\u00e0 di stampa nel 1939 presso l'Universit\u00e0 di Genova con una tesi su Jean-Pierre Gaffori, precursore di Pasquale Paoli nella ribellione al potere di Genova; il lavoro viene citato da Vito Vitale nella sua \"Storia di Genova\". Nel dopoguerra insegna letteratura italiana nella Scuola Svizzera di Genova.\nOpera durante il fascismo fino al dopoguerra nella Federazione Universitaria Cattolica Italiana, come Vicepresidente tra il 1939 e il 1941 e come presidente nazionale insieme a Giulio Andreotti tra il 1942 e il 1944, e sempre come presidente, con Ivo Murgia tra il 1944 e il 1947.\nIn questo contesto svolge una intensa attivit\u00e0 di relazioni internazionali, partecipa a incontri riservati con Pio XI nel momento del suo massimo antagonismo con il regime fascista e nazista e collabora con la Segreteria di Stato anche negli anni successivi per il tramite di Giovanni Battista Montini, ex assistente nazionale della FUCI. Nell'ottobre 1942, ad esempio, \u00e8 latrice di un messaggio riservato e urgente del Papa per l'arcivescovo di Genova (l'antifascista Pietro Boetto), consegnato mentre infuriavano i bombardamenti sulla citt\u00e0. I suoi ricordi sono stati importanti nel dibattito sulla posizione dei cattolici nei confronti delle leggi razziali del 1938, osteggiate da Pio XI che aveva preparato un documento, prima di morire nel 1939.\nNel 1945, appena dopo la liberazione di Genova, Bianca Penco riallaccia i collegamenti con la FUCI romana, dando un quadro vivido della situazione dell'epoca: \"Durante la guerra l'Italia del Nord era divisa dall'Italia del Centro-Sud dalla \u201clinea gotica\u201d che tagliava la Toscana; mentre don Guano era rimasto a Roma, la FUCI del nord era coordinata da mons. Franco Costa. Il mio primo incontro con Pax Romana avvenne nell'immediato dopoguerra, nel 1945: una macchina del Vaticano era giunta a Genova (da poco liberata) per \u201crecuperare\u201d i due responsabili della FUCI del nord, don Costa e Bianca Penco, e accompagnarli a Roma. Viaggio avventuroso punteggiato dai colpi di fucile nella salita del Bracco (allora covo di banditi) e dall'allucinante attraversata della pineta di Tombolo, regno della malavita.\"\nDal 1947 al 1954 fa parte di Pax Romana, movimento Internazionale degli Intellettuali Cattolici.\nNel 1954 sposa l'ingegnere Giovanni Battista Cavasola. Assieme al marito si sposta ad abitare in Friuli, dove dal 1955 al 1958 \u00e8 Assessore alla Cultura e all'Assistenza nel comune di Monfalcone; in questo periodo tiene corsi di Cultura per gli operai in Trieste. In seguito si trasferisce in Toscana, dove collabora attivamente con il Vescovo di Livorno Emilio Guano nella diffusione e applicazione delle idee del Concilio Vaticano II.\nRitornata a Genova, ha svolto, tra altre incombenze, attivit\u00e0 di promozione culturale come presidente genovese dell'associazione \"Maria Cristina di Savoia\".\nRiconoscimenti.\nIl 16 gennaio 1947 riceve, assieme a Aldo Moro, Ivo Murgia e Angela Gotelli, un riconoscimento pontificio accompagnato da una lettera di motivazioni a firma del sostituto alla Segreteria di Stato Vaticana Giovanni Battista Montini. In questa lettera si rilevavano la \"lodevole fedelt\u00e0\" e i \"grandi sacrifici\" sostenuti dai quattro sopracitati e il loro impegno \"nell'opera di formazione morale e intellettuale di coloro, che sono e che saranno gli elementi direttivi della societ\u00e0\" (vedi Casella 1987, Camadini, 2006, pp.\u00a017\u201318)."}
{"id": "1992761", "revid": "144796", "url": "https://it.wikipedia.org/wiki?curid=1992761", "title": "Cascina Pobbia", "text": ""}
{"id": "1992772", "revid": "159341", "url": "https://it.wikipedia.org/wiki?curid=1992772", "title": "Parrocchie dell'arcidiocesi di Bologna", "text": "Le parrocchie dell'arcidiocesi di Bologna sono 410, raggruppate in 12 vicariati e 50 zone pastorali.\nI primi quattro vicariati occupano l'area urbana di Bologna (centro storico, i quartieri periferici e i comuni appartenenti all'area metropolitana di Bologna), gli altri occupano il territorio della campagna e dei comuni extraurbani. Di questi, i primi cinque occupano l'area di Pianura Padana a nord di Bologna, gli altri quattro l'area collinare a sud della citt\u00e0.\nOgni vicariato, poi, \u00e8 suddiviso in zone pastorali.\nVicariato di Bologna Centro.\nComprende il territorio del centro storico di Bologna\nVicariato di Bologna Sud \u2013 est.\nComprende il territorio dei quartieri Santo Stefano e Savena e del comune di Sasso Marconi\nVicariato di Bologna Nord.\nComprende il territorio dei quartieri San Vitale, San Donato, Navile e i comuni di Granarolo dell'Emilia e Castel Maggiore\nVicariato di Bologna Ovest.\nNato nel 2021 e viene ricavato dall'unione delle parrocchie urbane degli ex vicariati di Bologna-ovest e di Bologna-Ravone, comprende il territorio dei quartieri Borgo Panigale, Reno e Saragozza.\nVicariato di Persiceto \u2013 Castelfranco.\nParrocchie comprese nel territorio dei comuni di San Giovanni in Persiceto, Castelfranco Emilia e dei comuni contigui.\nVicariato di Cento.\nComprende il territorio del comune di Cento pi\u00f9 i comuni contigui. Inoltre, di questo vicariato fanno parte pure altre frazioni di Crevalcore, comune, per il resto, compreso nel vicariato di Persiceto - Castelfranco.\nVicariato di Galliera.\nComprende il territorio dei comuni di San Pietro in Casale, Baricella e Galliera, pi\u00f9 i comuni contigui\nVicariato di Budrio-Castel San Pietro Terme.\nComprende il territorio del comune di Budrio pi\u00f9 i comuni contigui di Medicina e Molinella. Dal 2021, a seguito del riordino voluto dall'Arcivescovo, comprende anche i territori di Castel San Pietro Terme e Castel Guelfo, oltre ai territori del comune di Casalfiumanese che non ricadono nella Diocesi di Imola\nVicariato di San Lazzaro \u2013 Castenaso.\nComprende il territorio dei comuni di San Lazzaro di Savena e Castenaso pi\u00f9 i comuni contigui di Ozzano dell'Emilia e Pianoro e parte del comune di Monterenzio\nVicariato di Setta-Savena-Sambro.\nComprende il territorio dei comuni delle valli del Savena, del Setta e del Sambro, ovvero Monzuno, Monghidoro, Monterenzio, Loiano e Marzabotto pi\u00f9 i comuni contigui\nVicariato dell'Alta Valle del Reno.\nComprende il territorio dei comuni di Alto Reno Terme, Lizzano in Belvedere, Vergato pi\u00f9 i comuni contigui\nVicariato delle Valli del Reno, Lavino e Samoggia.\nComprende il territorio dei comuni di Valsamoggia, Casalecchio di Reno, Zola Predosa, Anzola dell'Emilia, Sasso Marconi, Marzabotto e Monte San Pietro"}
{"id": "1992778", "revid": "188323", "url": "https://it.wikipedia.org/wiki?curid=1992778", "title": "Motore vettoriale", "text": ""}
{"id": "1992779", "revid": "188323", "url": "https://it.wikipedia.org/wiki?curid=1992779", "title": "Motore Rowan", "text": ""}
{"id": "1992780", "revid": "1354930", "url": "https://it.wikipedia.org/wiki?curid=1992780", "title": "Pietro Fossati", "text": "Professionista dal 1926 al 1934, vinse un Giro di Lombardia.\nCarriera.\nMalgrado l'opposizione della madre e della sorella, Fossati intraprese l'attivit\u00e0 di ciclista. Da dilettante vinse i campionati italiani nella categoria Liberi e, passato professionista, vinse Coppa del Re, Coppa Placci e Giro di Lombardia, tra il 1927 ed il 1929, anni che lo videro anche terzo nella Milano-Modena e nello stesso Giro di Lombardia.\nFu inoltre secondo nel Giro dell'Emilia del 1929 e nella Corsa del XX Settembre del 1927.\nMor\u00ec nel 1945, a causa dei bombardamenti alleati durante la seconda guerra mondiale nello stabilimento della ILVA.\nPer aiutare la sua famiglia fu organizzata, per il 1\u00ba giugno 1947, una gara di calcio femminile a Novi Ligure tra le atlete di Torino e Genova."}
{"id": "1992781", "revid": "729019", "url": "https://it.wikipedia.org/wiki?curid=1992781", "title": "Rolls-Royce Phantom I", "text": "La Phantom I (\"I\" significa \"prima serie\") \u00e8 un'autovettura costruita dalla Rolls-Royce dal 1925 al 1931, che sostitu\u00ec la Silver Ghost. Come quest'ultimo modello fu costruito sia nel Regno Unito che negli Stati Uniti, rispettivamente a Derby e a Springfield. Nel primo stabilimento furono prodotte 2269 esemplari, nel secondo 1243, per un totale di 3512.\nIl contesto.\nUna delle novit\u00e0 rispetto alla Silver Ghost fu lo sviluppo del motore in linea a sei cilindri con valvole in testa comandate ad aste e bilancieri. Il Motore biblocco era formato da tre unit\u00e0 di due cilindri ciascuna. Il propulsore produceva un'elevata potenza, non dichiarata come nella tradizione della casa britannica ma stimata in 108 CV a 2.300 giri al minuto, particolarmente adatta per spostare la pesante carrozzeria. I pistoni avevano una corsa di 139,7\u00a0mm (5,5\") e un alesaggio di 107,9\u00a0mm (4,25\") per una cilindrata di 7668 cm\u00b3. Il raffreddamento era ad acqua con pompa e regolazione manuale al cruscotto dell'apertura delle persiane del radiatore, secondo il criterio gi\u00e0 adottato per movimentare le piastre d'acciaio mobili poste a protezione del radiatore sugli esemplari convertiti in autoblindo durante la Grande Guerra. Dal 1928 la testata fu costruita in alluminio in sostituzione della ghisa. La vettura era a trazione posteriore.\nIl modello montava sospensioni a balestra semiellittica sull'avantreno e sospensioni di tipo cantilever sul retrotreno. L'impianto frenante a tamburo sulle quattro ruote era dotato di servofreno meccanico comandato dal cambio, sebbene i primi esemplari destinati al mercato statunitense montassero i freni solo sulle ruote anteriori.\nUna differenza importante tra gli esemplari prodotti nel Regno Unito e negli Stati Uniti era il passo, rispettivamente 3822\u00a0mm e 3721\u00a0mm. Un'altra differenza era il cambio; gli esemplari britannici ne montavano uno a quattro velocit\u00e0, mentre quelli americani ne avevano installato uno a tre. Entrambi avevano una frizione monodisco a secco.\nNel 1934 la carrozzeria belga Jonckheere modific\u00f2 un esemplare di Phantom I e la trasform\u00f2 in una coup\u00e9 con il propulsore potenziato a 108 cv. Ci\u00f2 permetteva alla vettura di raggiungere una velocit\u00e0 massima di 140\u00a0km/h."}
{"id": "1992785", "revid": "1566286", "url": "https://it.wikipedia.org/wiki?curid=1992785", "title": "Dean Reed", "text": "Biografia.\nDopo aver intrapreso la carriera artistica ispirandosi a quella di Elvis Presley quale suo modello, si trasfer\u00ec in Sudamerica dove si afferm\u00f2 come cantante e attore. Affascinato dagli ideali del socialismo, in seguito cominci\u00f2 a sviluppare un certo interesse per i paesi dell'Est Europa.\nDapprima recit\u00f2 in Italia negli stabilimenti romani di Cinecitt\u00e0, lavorando al fianco di Yul Brynner nello spaghetti western \"\" (1970).\nPartecip\u00f2 anche al Festival di Napoli 1968 con il brano \"Nun 'o ssapevo\", cantato in napoletano. \nNel 1966 si trasfer\u00ec in Unione Sovietica e poi nella Repubblica Democratica Tedesca, dove si spos\u00f2 e dove venne acclamato come l\"'Elvis Rosso\". Grazie alla sua musica occidentaleggiante, al suo messaggio socialista e alla sua bella presenza, i governi comunisti apprezzarono la sua collaborazione musicale e artistica. Come attore interpretava fondamentalmente la figura di se stesso: veniva infatti proposto come statunitense profondamente idealista e deluso dal sistema capitalista.\nCiononostante, verso gli anni ottanta Reed cominci\u00f2 ad allontanarsi dagli ideali socialisti della DDR; infatti una collaborazione con la Stasi non diede risultati soddisfacenti e termin\u00f2 con un congedo. In seguito, Reed si suicid\u00f2: il suo corpo venne ritrovato nel lago berlinese di Zeuthen; tesi successive, non ufficiali, ipotizzarono un coinvolgimento di servizi segreti stranieri nella sua morte. La giornalista Raggie Nadelson, nell'unica biografia del cantante, riconosce che queste ultime ipotesi non stanno in piedi e che anche la tesi del suicidio non \u00e8 provata"}
{"id": "1992786", "revid": "287204", "url": "https://it.wikipedia.org/wiki?curid=1992786", "title": "Kanapaka", "text": " \nKanapaka \u00e8 una suddivisione dell'India, classificata come \"census town\", di 6.684 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Kanapaka assommava a 6.684 persone, delle quali 3.417 maschi e 3.267 femmine. I bambini di et\u00e0 inferiore o uguale ai sei anni assommavano a 624, dei quali 286 maschi e 338 femmine. Infine, coloro che erano in grado di saper almeno leggere e scrivere erano 4.705, dei quali 2.751 maschi e 1.954 femmine."}
{"id": "1992789", "revid": "122150455", "url": "https://it.wikipedia.org/wiki?curid=1992789", "title": "Preloreto", "text": "Preloreto o Cascina Preloreto (\"Prilor\u00e9\" in dialetto milanese, : ) \u00e8 un quartiere di 77 abitanti appartenente per la maggior parte al comune di Corbetta in provincia di Milano, distante 2,10\u00a0km dal centro storico del comune di appartenenza. Una piccola parte del borgo \u00e8 affidata all'amministrazione del comune di Magenta.\nGeografia fisica.\nTerritorio.\nIl territorio di Preloreto \u00e8 caratterizzato da un ambiente prevalentemente pianeggiante, tipico della pianura padana, con avvallamenti solo nei pressi di fontanili e corsi d'acqua, prevalentemente adatto a boschi o coltivazioni, che occupano la maggior parte del territorio della localit\u00e0. L'altezza media \u00e8 di 134 metri sul livello del mare.\nL'abitato di Preloreto confina a nord e a est con Corbetta (rispettivamente coi quartieri Repubblica, San Sebastiano e la frazione di Cerello), a ovest con Magenta ed a sud con il territorio di Castellazzo de' Barzi, frazione di Robecco sul Naviglio.\nPoliticamente, il territorio \u00e8 suddiviso in due pertinenze principali costituite dall'area facente capo storicamente alla cascina Preloreto, dipendente dal comune di Corbetta, e quella della cascina Conta, dipendente dal comune di Magenta.\nGeologia ed idrografia.\nIl terreno \u00e8 geologicamente composto da terreni alluvionati terrazzati e da depositi eolici oltre che da travertini, la cui formazione \u00e8 da ricondurre al Pleistocene (2,58 milioni - 11.700 anni fa).\nIdrograficamente \u00e8 notevole la presenza in gran quantit\u00e0 di risorgive naturali costituenti uno degli aspetti principali del borgo e dalla presenza del fontanile Fagiolo che segna il confine con l'abitato sottoposto alla giurisdizione del comune di Magenta. Si origina nel territorio corbettese di Preloreto anche il fontanile Marcione che prosegue la sua estensione verso Cerello e verso il confine con Cassinetta di Lugagnano. Ancora oggi il territorio preloretese \u00e8 solcato da moltissimi canali per l'irrigazione che costituiscono un importante punto di appoggio per l'economia agricola locale assieme alla realt\u00e0 del Parco Agricolo Sud Milano.\nSismologia.\nDal punto di vista sismico Preloreto presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale. Nella sua storia l'abitato ha risentito di cinque terremoti: quello del 1397 (5,37 ML), quello del 1895 (4,63 ML), quello del 2009 (2,3 ML), quello del 2011 (2,1 ML) e quello del 2013 (2,4 ML).\nClima.\nPreloreto ha il clima caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nFenomeni estremi si sono verificati durante la famosa nevicata del 1956 che invest\u00ec la Pianura padana, ma anche in occasione delle ondate di caldo degli ultimi anni.\nStoria.\nPreloreto \u00e8 forse uno degli insediamenti rurali pi\u00f9 antichi del comune di Corbetta.\nSorto probabilmente sulla base di prime strutture romane, il borgo si svilupp\u00f2 in et\u00e0 medioevale, radicandosi sul territorio in maniera stabile a partire dal Cinquecento, anche se le cascine come le vediamo oggi sono tutte frutto di restauri e rifacimenti attuati nel Settecento. L'assetto del borgo, infatti, \u00e8 ancora integralmente settecentesco e costituisce un paesaggio unico nel suo genere, di natura essenzialmente agricola.\nLa localit\u00e0 di \"Prelor\u00e9\" (come veniva chiamata Preloreto) viene citata anche in una grida risalente al 2 giugno 1859, fatta emanare dal feldmaresciallo austriaco Ferencz Gyulai, comandante delle forze austriache alla battaglia di Magenta, mentre proprio in quei giorni di battaglia si asserragliava presso la locale cascina un distaccamento della divisione di cavalleria del colonnello Alessandro di Mensdorff proveniente dalla vicina Cerello.\nNegli anni della seconda guerra mondiale, il territorio di Preloreto fu testimone silenzioso dei tragici eventi della Resistenza e delle rappresaglie nei vicini boschi. Dal novembre del 1943 al 13 gennaio 1944, la cascina Preloreto di Magenta ospit\u00f2 la famiglia Molho, imprenditori ebrei rifugiati da Milano che la lasciarono solo quando il luogo divenne poco sicuro e furono costretti a ripiegare nella \"casa segreta\" ricavata presso il loro stabilimento della vicina Magenta, stratagemma col quale riuscirono ad evitare la deportazione.\nNegli ultimi anni, col crescere dello sviluppo edilizio, anche Preloreto ha ceduto all'urbanizzazione di alcune aree agricole periferiche al centro abitato, che per\u00f2 si sono mantenute in ridotte dimensioni, conservando il pregevole assetto artistico e naturalistico del borgo.\nEdifici Notevoli.\nArchitetture civili.\nCascina Preloreto.\nIl fulcro della frazione \u00e8 costituito dalla cascina Preloreto che d\u00e0 il nome a tutto l'abitato. La struttura, eretta nelle forme attuali a partire dal XVIII secolo ma che presenta tratti cinquecenteschi, si presenta come una grande corte chiusa che si estende sull'unica via principale che attraversa la localit\u00e0.\nAl suo interno si riscontrano i caratteri tipici dell'architettura colonica settecentesca, ed in essa si trova inoltre una popolare immagine votiva raffigurante la Madonna miracolosa del Santuario di Corbetta, dipinto che \u00e8 sempre stato oggetto di profonda venerazione e davanti al quale annualmente veniva celebrata la messa dal prevosto della pieve in occasione del mese mariano, di cui Preloreto era una delle tappe principali del suolo corbettese.\nCascina Conta.\nSituata nel territorio magentino della frazione, la cascina Conta risale al Seicento ed \u00e8 stata ampiamente rimaneggiata nel secolo successivo. Attenti restauri negli anni hanno consentito di rimettere in luce soffitti cassettonati originali, comignoli e pavimentazioni d'epoca.\nArchitetture religiose.\nLa cappella del lazzaretto.\nEdificata a met\u00e0 strada tra i territori di Corbetta e Magenta, la cappella del lazzaretto di Preloreto serviva in realt\u00e0 da ricovero degli ammalati della comunit\u00e0 di Magenta. Dalle notizie storiche note, essa era gi\u00e0 presente in loco probabilmente nel 1576 e probabilmente serv\u00ec alla popolazione locale anche per la peste manzoniana del 1630.\nLa cappella, esternamente in forme semplici, si conclude con un timpano decorativo e lesene nelle parti laterali alla porta d'ingresso. L'interno \u00e8 decorato con una \"Madonna con Bambino\" incoronato ad opera di un anonimo del XIX secolo, ridipinto probabilmente su un esemplare analogo di pi\u00f9 antica origine.\nSociet\u00e0.\nReligione.\nLa maggioranza della popolazione \u00e8 cattolica. Nel quartiere \u00e8 presente una cappella privata inclusa nel complesso di cascina Preloreto, appartenente alla parrocchia di Corbetta, nell'Arcidiocesi di Milano, oltre ad una edicola campestre dipendente dalla parrocchia di Corbetta e la cappella del locale lazzaretto, dipendente dalla parrocchia di Magenta.\nEconomia.\nL'economia del borgo \u00e8, oggi come un tempo, prevalentemente basata sull'agricoltura. In particolare, godono di \nnotevole rilevanza le aziende agricole che producono pollame, frutta ed ortaggi.\nIl territorio di Preloreto \u00e8 sede di un agriturismo e di un'attivit\u00e0 industriale, ma non vi sono attivit\u00e0 commerciali.\nInfrastrutture e trasporti.\nPreloreto \u00e8 collegata ai centri di Corbetta e Magenta tramite un'unica strada che attraversa l'abitato e le campagne circostanti che muta nome da via Monte Cervino (sotto il comune di Corbetta) a strada Vicinale Preloreto (sotto il comune di Magenta). La frazione non dispone di collegamenti con autobus o ferrovie.\nIl Comitato di Preloreto.\nIl quartiere Preloreto dispone di un proprio comitato di quartiere che coadiuva il comune di Corbetta nell'amministrazione del borgo, mantenendo vivo lo spirito del borgo.\nSport.\nNella localit\u00e0 di Preloreto ha sede la locale associazione podistica Gruppo Podistico Corbettese."}
{"id": "1992795", "revid": "767487", "url": "https://it.wikipedia.org/wiki?curid=1992795", "title": "Tim McIlrath", "text": "\u00c8 straight edge e vegetariano, inoltre sostiene i diritti degli animali ed attivamente promuove il PETA con la sua band.\nGi\u00e0 da giovane lesse libri come \"1984\" di George Orwell e \"Il mondo nuovo\" di Aldous Huxley, che influenzarono il suo futuro lavoro. Da bambino studi\u00f2 in una scuola cattolica. Il suo aspetto \u00e8 caratterizzato dall'avere un occhio marrone ed uno blu (eterocromia), ben visibile nei video di \"Re-Education (Through Labor)\" e di \"Ready to Fall\". Tutti i suoi amici facevano snowboard, cos\u00ec Tim decise di risparmiare 400$ per comprarne uno, ma mentre camminava verso il negozio di snowboard, not\u00f2 ed entr\u00f2 in un negozio di chitarre e si innamor\u00f2 di una \"cherry red Gibson SG\" comprandola per 425$. Ha frequentato la Northeastern Illinois University a Chicago e si \u00e8 specializzato in Inglese e Sociologia; lasci\u00f2 per\u00f2 il college quando incontr\u00f2 il futuro bassista della band, Joe, il quale gli propose di registrare un certo numero di brani con lui e Mr. Precision (futuro primo chitarrista della band).\nTim \u00e8 attualmente sposato con Erin Fleming dal 2004 ed hanno due figlie, Blythe e Scarlet. Vivono ad Arlington Heights, IL. (dove ha passato la maggior parte della sua infanzia, frequentando inoltre la scuola cattolica \"Our Lady of the Wayside\").\nRise Against.\nNel 1999 form\u00f2 i Rise Against con l'ex bassista degli 88 Fingers Louie, Joe Principe, il chitarrista Dan Precision (alias Mr. Precision) e il batterista Brandon Barnes. Registrarono il loro primo album \"The Unraveling\" con la Fat Wreck Chords nel 2001. Nel 2003 il chitarrista Mr. Precision lasci\u00f2 il gruppo, cos\u00ec Todd Mohney occup\u00f2 il suo ruolo. Successivamente nello stesso anno pubblicarono il loro secondo album \"Revolutions per Minute\". Hanno costantemente fatto dei tour in America in questo anno, comunque Todd Mohney lasci\u00f2 il gruppo; per sostituirlo, arriv\u00f2 Chris Chasse, ex chitarrista dei Reach the Sky si \u00e8 associato ai Rise Against nel 2004, e pubblicarono il loro nuovo album, debuttato con la Geffen Records, \"Siren Song of the Counter Culture\". Il loro quarto album in studio, \"The Sufferer &amp; the Witness\", \u00e8 stato pubblicato il 4 luglio 2006. La band lo ha registrato alla Blasting Room nel Fort Collins, Colorado con Bill Stevenson and Jason Livermore, che hanno prodotto \"Revolutions per Minute\" e \"The Sufferer &amp; the Witness\".\nI Rise Against pubblicheranno il loro nuovo album, Appeal to Reason, il 7 ottobre 2008. La band lo ha registrato con la Blasting Room nel Fort Collins, Colorado con Bill Stevenson e Jason Livermore, che hanno prodotto Revolutions per Minute e The Sufferer &amp; the Witness.\nIl 7 settembre 2010 \u00e8 stato annunciato sul sito ufficiale, per il 5 ottobre 2010, il nuovo della band . In pi\u00f9, a partire dal 14 settembre 2010, sono iniziate le registrazioni del nuovo album Endgame uscito il 15 marzo 2011. Il disco \u00e8 prodotto ancora una volta a Fort Collins.\nImpegno con la PETA.\nTim \u00e8 vegetariano, come gli altri membri della band. \u00c8 costante nel lavoro con la PETA, associazione che combatte per i diritti degli animali. Ha rilasciato molte interviste insieme al resto del gruppo. La band aiuta la PETA offrendogli tempo e denaro e partecipando alle loro manifestazioni."}
{"id": "1992801", "revid": "767487", "url": "https://it.wikipedia.org/wiki?curid=1992801", "title": "Fannie (personaggio)", "text": ""}
{"id": "1992802", "revid": "124123", "url": "https://it.wikipedia.org/wiki?curid=1992802", "title": "Martin Kemp (storico dell'arte)", "text": "Carriera.\nProfessore di Storia dell'Arte a Oxford, nato nel 1942, ha svolto la sua preparazione accademica a Cambridge, laureandosi e poi specializzandosi in Scienze Naturali e Storia dell'Arte, proseguendo come ricercatore al Courtauld Institute of Art. \u00c8 stato Professore Ricercatore alla British Academy dal 1993 al 1998, e per pi\u00f9 di 25 anni ha insegnato in Scozia presso diverse importanti universit\u00e0 (tra cui St Andrews e Glasgow). \u00c8 stato professore ospite a Princeton, New York, North Carolina, Los Angeles e Montreal. Nel 1989, ha curato la famosa mostra \"Leonardo da Vinci\" a Londra, ed \u00e8 l'ideatore del progetto \"Universal Leonardo\".\nPubblicazioni.\nMartin Kemp ha pubblicato numerosi libri e saggi d'arte, tradotti in diverse lingue.\nIn Italia ha pubblicato:\nHa scritto e condotto numerosi programmi radiotelevisivi sulle arti figurative e la scienza dal Rinascimento ai giorni nostri; ha inoltre curato il CD-Rom del Codice Leicester per Bill Gates e svariati video per la National Gallery."}
{"id": "1992803", "revid": "287204", "url": "https://it.wikipedia.org/wiki?curid=1992803", "title": "Kandukur", "text": "Kandukur \u00e8 una suddivisione dell'India, classificata come \"municipality\", di 50.084 abitanti, situata nel distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Kandukur assommava a 50.084 persone, delle quali 25.451 maschi e 24.633 femmine. I bambini di et\u00e0 inferiore o uguale ai sei anni assommavano a 5.454, dei quali 2.775 maschi e 2.679 femmine. Infine, coloro che erano in grado di saper almeno leggere e scrivere erano 31.648, dei quali 18.201 maschi e 13.447 femmine."}
{"id": "1992804", "revid": "729019", "url": "https://it.wikipedia.org/wiki?curid=1992804", "title": "Corpo Aereo Italiano", "text": "Il Corpo Aereo Italiano (C.A.I.), fu un corpo di spedizione della Regia Aeronautica che prese parte alle fasi finali della Battaglia d'Inghilterra a sostegno delle operazioni condotte dalla Luftwaffe.\nFormazione.\nNell'agosto del 1940 Benito Mussolini decise la costituzione e l'invio di un contingente della Regia Aeronautica in Belgio per combattere nella Battaglia d'Inghilterra in cooperazione con la Luftwaffe. La decisione fu dettata da motivazioni esclusivamente politiche e non ebbe alcun valore ai fini bellici, anzi impegn\u00f2 e disperse mezzi che, considerate le limitate risorse belliche italiane, avrebbero potuto essere impiegati pi\u00f9 utilmente nel Mediterraneo, in Africa settentrionale e in Grecia. Inoltre, mancarono i risultati, a causa dell'inadeguatezza e delle carenze dei velivoli impiegati, che si rivelarono del tutto inadatti ad operare in quel teatro di guerra, e le perdite furono elevate.\nIl Corpo Aereo Italiano (CAI) venne formato il 10 settembre 1940 in seno alla 1\u00aa Squadra aerea e posto al comando del generale di squadra aerea Rino Corso Fougier. \nEra composto da due stormi da bombardamento, su Fiat B.R.20M, uno stormo da caccia, su Fiat C.R.42 e Fiat G.50, e una squadriglia da ricognizione su Cant-Z 1007-bis. A questi aerei si aggiungevano alcuni vecchi trimotori Caproni Ca 133 usati per trasporto e collegamento. Nella dislocazione finale in Belgio le unit\u00e0 erano cos\u00ec ripartite:\nLe unit\u00e0 da bombardamento erano gi\u00e0 esistenti, ma furono tuttavia integrate negli organici attingendo uomini e mezzi presso altri reparti. Il 56\u00ba Stormo da caccia era invece un'unit\u00e0 completamente nuova e venne formata con reparti provenienti dal 3\u00ba e dal 51\u00ba Stormo. Mentre i reparti da bombardamento e il 18\u00ba Gruppo da caccia avevano gi\u00e0 una buona esperienza operativa di guerra, l'altro reparto da caccia ne era del tutto privo.\nIl trasferimento dei reparti in Belgio inizi\u00f2 il pomeriggio del 22 settembre: quarantacinque G 50 del 20\u00ba Gruppo decollarono dall'aeroporto di Roma-Ciampino insieme ai Ca 133 diretti a Treviso; qui restarono bloccati dal maltempo per tredici giorni e solo il 17 ottobre poterono ripartire giungendo a Maldeghein il 19. Il mattino del 27 settembre, quaranta BR 20 del 13\u00ba Stormo e altri trentasette del 43\u00b0, decollarono rispettivamente da San Damiano di Piacenza e Cameri diretti in Belgio lungo la rotta Trento-Innsbruck-Monaco-Francoforte sul Meno-Liegi; a causa delle difficili condizioni meteorologiche e della scarsa preparazione al volo strumentale degli aerei e degli equipaggi, sette aerei del 13\u00b0 e dodici del 43\u00b0 persero la rotta e furono costretti ad atterraggi di fortuna: quattro aerei andarono completamente distrutti causando la morte di quattro membri degli equipaggi e il ferimento di diversi altri. Il 6 ottobre partirono i CR 42 del 18\u00ba Gruppo e i Cant-Z 1007-bis della squadriglia da ricognizione, giungendo a destinazione senza incidenti. Solo un mese dopo l'inizio del trasferimento, il 22 ottobre, quando ormai la battaglia d'Inghilterra era pressoch\u00e9 finita, il CAI, con comando a Bruxelles-Espinette, fu ufficialmente al completo.\nOperazioni.\nIl CAI fu posto alle dipendenze della Luftflotte 2 e i tedeschi assegnarono ai bombardieri italiani, come zona d'operazione sull'Inghilterra, un settore a sud del corso del Tamigi delimitato a settentrione dal 53\u00ba parallelo nord e a occidente dal meridiano di longitudine 1\u00b0 ovest da Greenwich; mentre alla caccia furono assegnati pattugliamenti dall'alba al tramonto, fra i e i metri, nelle zone fra Gravelines e Dunkerque e fra Nieuport e Ostenda.\nLa prima operazione offensiva sull'Inghilterra fu condotta la sera del 24 ottobre. Sedici B.R.20 decollarono per attaccare il porto di Harwich e l'idroscalo di Felixstowe. Con velivoli male equipaggiati per le difficili condizioni atmosferiche del nord Europa e con equipaggi poco addestrati al volo notturno, l'attacco si risolse in un fallimento: un B.R.20 precipit\u00f2 al decollo provocando la morte dell'intero equipaggio, due aerei persero la rotta e furono abbandonati dagli equipaggi che si lanciarono col paracadute e un quarto effettu\u00f2 un atterraggio di emergenza sull'aeroporto francese di Lilla. Si decise pertanto di far operare i bombardieri di giorno sotto forte scorta di caccia e nel pomeriggio del 29 ottobre quindici B.R.20 decollarono per attaccare i porti di Margate e Ramsgate con la scorta di trentanove C.R.42 e trentaquattro G.50. Due bombardieri furono costretti a rientrare a Chi\u00e8vres per avaria, un terzo atterr\u00f2 in emergenza a Ostenda e i rimanenti dodici arrivarono sugli obiettivi dove furono accolti da un intenso fuoco contraereo che danneggi\u00f2 diversi velivoli.\nA differenza dei G.50, che non incontrarono mai la caccia avversaria, i C.R.42 si scontrarono con i caccia britannici in almeno due occasioni. L'11 novembre la Luftflotte 2 assegn\u00f2 ai bombardieri italiani il compito di eseguire un attacco su Harwich in concomitanza con un'azione tedesca su Londra, mentre ai Cant-Z 1007bis fu assegnata una missione diversiva su Great Yarmouth per attirare i caccia britannici lontano dai B.R.20. I Cant-Z 1007bis avrebbero dovuto essere scortati da ventiquattro G 50, mentre altri ventiquattro aerei dello stesso tipo, insieme ai C.R. 42 del 18\u00ba Gruppo, avrebbero dovuto assicurare la scorta ai B.R.20. Tuttavia, a causa del maltempo, i G.50 assegnati alla scorta dei Cant-Z 1007bis non riuscirono a decollare e gli altri, superata Dunkerque, arrivarono fino a Margate ma furono poi costretti ad invertire la rotta e a rientrare alla base. Cos\u00ec, i dieci B.R.20 del 43\u00ba Stormo, che erano decollati alle 12:50 da Melsbroek, trovarono ad attenderli sulla Manica solo quaranta C.R.42. La formazione italiana giunse su Harwich alle 14:40 e venne intercettata dalla caccia britannica.\nNel combattimento che ne segu\u00ec, i piloti italiani dichiararono di essersi scontrati con venticinque fra Spitfire e Hurricane e di averne abbattuto sicuramente nove e altri quattro probabilmente, mentre un altro caccia britannico sarebbe stato abbattuto dai bombardieri. Tuttavia, secondo i documenti ufficiali britannici contro gli italiani si sarebbero impegnati una trentina di Hurricane del 46\u00b0 e del 257\u00b0 Squadron, insieme ad alcuni Spitfire del 41\u00b0 Squadron, che non subirono alcuna perdita (anche se due Hurricane vennero comunque danneggiati). Invece, le perdite ammesse dagli italiani coincidono con quelle rivendicate dai britannici: tre B.R.20 e due C.R.42 furono abbattuti dalla caccia britannica. Un terzo C.R.42, per problemi di surriscaldamento del motore, fu costretto ad atterrare sulla spiaggia di Orford Ness nel Suffolk; l'aereo (matricola MM5701), pilotato dal sergente Pietro Salvadori, fu catturato intatto dai britannici ed \u00e8 attualmente conservato al Museo Hendon di Londra. Solo tre dei dieci B.R.20 tornarono alla base indenni, mentre quattro furono costretti ad atterraggi di fortuna su suolo francese o belga, con morti e feriti a bordo, insieme a diciannove C.R.42 che nel corso del combattimento avevano dato fondo alle riserve di carburante.\nIl 23 novembre, alle 12.50, 29 C.R.42 del 18\u00ba Gruppo decollarono da Ursel per una missione coordinata con i G.50 del 20\u00ba Gruppo e i Messerschmitt Bf 109 della Luftwaffe. L'obiettivo era la protezione di bombardieri tedeschi diretti sull'Inghilterra meridionale. I biplani dopo aver sorvolato la Manica, avrebbero dovuto incrociare nel cielo del Kent, tra Margate e il promontorio di Dungeness. Poco dopo il decollo, due C.R.42 dovettero rientrare per guasti al motore.\nAnche tutti i 24 G.50 furono costretti a tornare alla base prima dei C.R.42 a causa della loro minore autonomia, atterrando a Maldegem tra le 14.15 e le 14.35. Intanto i C.R.42, rimasti da soli, venivano intercettati alle 14.05 da 12 Spitfire del 603\u00b0 Squadron, e da altri caccia della Supermarine del 74\u00b0 Squadron, tra Folkestone e Dungeness a metri di quota. Durante lo scontro, i C.R.42 spararono 2.426 proiettili di calibro 12,7 mm e 5.209 da 7,7 mm.\nI piloti italiani dichiararono cinque vittorie sicure e due probabili, ma secondo la versione ufficiale inglese gli Spitfire non subirono perdite, mentre gli italiani persero due C.R. 42 e un terzo atterr\u00f2 gravemente danneggiato e col pilota ferito sulla spiaggia di Calais. I voli di pattugliamento offensivo della caccia lungo la Manica continuarono fino al 28 novembre 1940; gli attacchi notturni dei bombardieri, su Felixstowe, Lowestoft, Ipswich and Harwich, e le crociere difensive della caccia lungo la costa belga e francese, si protrassero invece fino al 7 febbraio 1941.\nBilancio.\nDurante il suo ciclo operativo, il CAI svolse un numero di missioni inferiore a quello previsto, soprattutto a causa delle ostili condizioni ambientali e della necessit\u00e0 di addestrare parte del personale dei bombardieri al volo senza visibilit\u00e0. I B.R.20 effettuarono 144 missioni, perdendo 11 velivoli, di cui tre abbattuti e uno danneggiato irreparabilmente in combattimento. Altri sette furono gravemente danneggiati (cinque dalla contraerea e due dai caccia della RAF). Gli equipaggi dei bombardieri ebbero 29 morti, 13 feriti e quattro prigionieri. \nI caccia svolsero 590 missioni di guerra, con la perdita di 20 C.R.42 e un G.50 in combattimento, per incidenti o guasti. Tre piloti persero la vita e due vennero catturati (tutti di C.R.42), altri sette restarono feriti. \nIn totale il CAI perse 38 velivoli (in gran parte per incidenti di volo, guasti e condizioni atmosferiche proibitive), senza registrare alcuna vittoria confermata.\nRidispiegamento.\nSebbene continuassero i voli di guerra, il 3 gennaio 1941 il ciclo di operazioni del CAI era gi\u00e0 stato dichiarato ufficialmente concluso e, a partire dal successivo 10 gennaio, uomini e mezzi ritornarono gradualmente in patria. I G.50 della 352\u00aa e della 353\u00aa Squadriglia, invece, rischierati prima a Maldegem e poi a Desvres, restarono in Belgio fino al 15 aprile 1941, eseguendo crociere protettive fra Dunkerque e Calais senza mai essere impegnati in combattimento."}
{"id": "1992808", "revid": "125911014", "url": "https://it.wikipedia.org/wiki?curid=1992808", "title": "DeA Kids", "text": "DeA Kids \u00e8 un canale televisivo a pagamento prodotto dalla De Agostini.\nStoria.\nHa iniziato le sue trasmissioni il 1\u00ba ottobre 2008, su una frequenza satellitare codificata in VideoGuard, visibile esclusivamente a pagamento sulla piattaforma Sky al canale 601.\nDal 10 novembre 2008 \u00e8 disponibile la versione timeshift DeA Kids +1 sul canale 602 di Sky. \nDal 29 novembre 2012 il canale diventa disponibile su Sky Go e su Now TV.\nDal 1\u00ba aprile 2016 il canale passa al formato panoramico .\nLo speaker ufficiale del canale \u00e8 il doppiatore Jacopo Calatroni, dal 2016.\nPalinsesto.\nIl palinsesto di DeA Kids comprende sia prodotti di acquisizione (animazione e live action) che produzioni originali:\nIl sito.\nIl sito di DeA Kids \u00e8 un'area protetta riservata ai minorenni: gli utenti al di sopra dei 18 anni non possono iscriversi e l'intera struttura della comunit\u00e0 virtuale \u00e8 studiata in modo tale da garantire la sicurezza (attraverso l'approvazione del genitore per l'iscrizione al sito) e il rispetto della privacy dei piccoli utenti.\nIl sito \u00e8 stato premiato dall'Internet Key Award 2008 per l'ampia scelta e l\"eccellente qualit\u00e0\" messe a disposizione degli utenti al momento della personalizzazione degli avatar.\nMascotte.\nDal 15 ottobre 2017, in occasione di un restyling grafico, DeA Kids ha introdotto 4 mascotte con le sembianze di gocce colorate, dette \"Bonji\", nome scelto sul sito del canale dopo un lungo sondaggio terminato il 5 febbraio 2018. I Bonji sono tutti coloratissimi e ognuno di loro ha un carattere diverso e dei programmi preferiti dai quali non riesce mai a staccarsi. Inoltre hanno una casa tutta per loro, in cui si vestono sempre in modo diverso. Essi comprendono:"}
{"id": "1992815", "revid": "194702", "url": "https://it.wikipedia.org/wiki?curid=1992815", "title": "Mondino de Luzzi", "text": ""}
{"id": "1992816", "revid": "287204", "url": "https://it.wikipedia.org/wiki?curid=1992816", "title": "Kantabamsuguda", "text": " \nKantabamsuguda \u00e8 una suddivisione dell'India, classificata come \"census town\", di 6.126 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Kantabamsuguda assommava a 6.126 persone, delle quali 3.441 maschi e 2.685 femmine. I bambini di et\u00e0 inferiore o uguale ai sei anni assommavano a 604, dei quali 305 maschi e 299 femmine. Infine, coloro che erano in grado di saper almeno leggere e scrivere erano 4.997, dei quali 3.064 maschi e 1.933 femmine."}
{"id": "1992817", "revid": "194702", "url": "https://it.wikipedia.org/wiki?curid=1992817", "title": "Mondino de Liucci", "text": ""}
{"id": "1992820", "revid": "194702", "url": "https://it.wikipedia.org/wiki?curid=1992820", "title": "Mondino de Luciis", "text": ""}
{"id": "1992821", "revid": "287204", "url": "https://it.wikipedia.org/wiki?curid=1992821", "title": "Edward Klabi\u0144ski", "text": "Carriera.\nNato in una famiglia polacca dedita al ciclismo (anche i fratelli Wladyslaw e Bronislaw furono ciclisti) ed emigrata in Germania, fu il primo ciclista a vincere il Crit\u00e9rium du Dauphin\u00e9 Lib\u00e9r\u00e9, nel 1947.\nAvendo vinto la prima delle quattro tappe di quell'edizione, fu anche il primo ciclista a vincere una prova e indossare la maglia di leader. Nella sua carriera vinse prevalentemente crit\u00e9rium, kermesse e circuiti minori; colse qualche vittoria in gare in linea francesi, come il Grand Prix de Fourmies del 1950 e quattro tappe della Corsa della Pace.\nFu inoltre il primo ciclista polacco a prendere parte al Tour de France nel 1947."}
{"id": "1992822", "revid": "287204", "url": "https://it.wikipedia.org/wiki?curid=1992822", "title": "Kanuru", "text": " \nKanuru \u00e8 una suddivisione dell'India, classificata come \"census town\", di 30.696 abitanti, situata nel distretto di Krishna, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Kanuru assommava a 30.696 persone, delle quali 16.304 maschi e 14.392 femmine. I bambini di et\u00e0 inferiore o uguale ai sei anni assommavano a 3.216, dei quali 1.673 maschi e 1.543 femmine. Infine, coloro che erano in grado di saper almeno leggere e scrivere erano 22.503, dei quali 12.606 maschi e 9.897 femmine."}
{"id": "1992823", "revid": "838137", "url": "https://it.wikipedia.org/wiki?curid=1992823", "title": "Hip Hop TV", "text": "Hip Hop TV \u00e8 stato un canale televisivo a pagamento prodotto dalla Seven Music Entertainment dal 1 gennaio 2017 \u00e8 una SOCIAL TV. Era disponibile sulla piattaforma televisiva Sky, al canale 720. Il suo lancio \u00e8 avvenuto il 1\u00ba ottobre 2008. Trasmetteva diversi programmi dove si potevano vedere prevalentemente brani hip hop e R&amp;B.\nDal 3 ottobre 2016 \u00e8 stato possibile vedere il canale gratuitamente in streaming. Il 31 dicembre 2016 il canale ha chiuso definitivamente su Sky per essere la prima SOCIAL TV di musica URBAN."}
{"id": "1992826", "revid": "767487", "url": "https://it.wikipedia.org/wiki?curid=1992826", "title": "Vigilante (film)", "text": "Vigilante \u00e8 un film statunitense del 1983 diretto da William Lustig.\nTrama.\nEddie Marino \u00e8 un operaio di una fabbrica di New York. Il suo collega Nick ha creato un gruppo illegale di vigilanti per contrastare il crimine del quartiere, ma Eddie rifiuta di aderirvi. Un giorno, per\u00f2, sua moglie Vicky viene pugnalata e suo figlio Scott ucciso da Frederico \"Rico\" Melendez, membro di una gang portoricana. Quando Rico riesce a evitare la prigione grazie a un giudice corrotto, Marino d\u00e0 di matto e viene condannato per offese alla corte. \u00c8 cos\u00ec costretto a passare qualche tempo in galera. Una volta uscito, accetta la proposta di NIck ed entra nel gruppo di vigilanti per vendicarsi di Rico e del giudice corrotto."}
{"id": "1992829", "revid": "122179401", "url": "https://it.wikipedia.org/wiki?curid=1992829", "title": "Kapra", "text": "Kapra \u00e8 una capra appartenente ad akaku facente parte della trib\u00f9 delle troie simpatiche (tra cui Carol Ele e Gio) classificata come magica, la sua residenza si trova a Trost. Kapra \u00e8 nota per essere dopo Gio il partecipante pi\u00f9 amato di akaku, ed \u00e8 magicamente magicosa, molto magico.\nAma mangiare la pizza \nm\nPapino pi\u00f9 forte\nSociet\u00e0.\nEvoluzione demografica.\nAl censimento del 2001 la popolazione di Kapra assommava a 159.176 persone, delle quali 82.914 maschi e 76.262 femmine. I bambini di et\u00e0 inferiore o uguale ai sei anni assommavano a 18.349, dei quali 9.269 maschi e 9.080 femmine. Infine, coloro che erano in grado di saper almeno leggere e scrivere erano 117.897, dei quali 65.735 maschi e 52.162 femmine."}
{"id": "1992830", "revid": "729019", "url": "https://it.wikipedia.org/wiki?curid=1992830", "title": "Morane-Saulnier MS.1500", "text": "Il Morane-Saulnier MS.1500 \"Epervier\" (\"passero\") era un prototipo di aereo da attacco al suolo e da ricognizione monomotore ad ala bassa prodotto nel 1958 dall'azienda francese Morane-Saulnier.\nStoria.\nSviluppo.\nL'Epervier nasce dall'esigenza da parte dell'Arm\u00e9e de l'air di dotarsi di un velivolo leggero antiguerriglia da utilizzare per controllare il territorio algerino durante la guerra d'Algeria. Al bando emesso nel 1958, la Morane-Saulnier rispose con un progetto derivato dal MS.775 Fleuret alla quale venne chiesto di realizzare 2 prototipi per le prove di valutazione. Inizialmente era previsto l'utilizzo del turboelica Turbomeca Marcadau sostituito invece con il Bastan.\nImpiego operativo.\nIl primo velivolo costruito venne portato in volo per la prima volta il 12 maggio 1958 e bench\u00e9 avesse dimostrato buone caratteristiche il programma venne interrotto per la mancanza di finanziamenti. Tuttavia il velivolo continu\u00f2 la sua vita operativa utilizzato a fine di ricerca.\nDescrizione tecnica.\nL'Epervier era un monomotore a turboelica di piccole dimensioni, caratterizzato dalla fusoliera, dotata di abitacolo chiuso con grande tettuccio a bolla, che terminava posteriormente in un impennaggio tradizionale monoderiva. L'ala era montata bassa ed a sbalzo ed integrava il carrello d'atterraggio, triciclo classico con ruotino posteriore, con le gambe di forza montate fisse sulla parte inferiore delle due semiali. La propulsione era affidata ad un turboelica Turbomeca Bastan abbinato ad un'elica tripala."}
{"id": "1992831", "revid": "729019", "url": "https://it.wikipedia.org/wiki?curid=1992831", "title": "Turbomeca Bastan", "text": "Il Turbomeca Bastan era un motore aeronautico turboelica prodotto dall'azienda francese Turbomeca dal 1957.\nIl Bastan \u00e8 stato il primo motore a getto della seconda generazione costruito dall'azienda francese. I primi modelli prodotti sviluppavano 650 shp (485 kW) per un peso a vuoto di 180 kg, raggiungendo nel 1965 i 1\u00a0048 shp (780 kW) con il Bastan VII."}
{"id": "1992838", "revid": "827882", "url": "https://it.wikipedia.org/wiki?curid=1992838", "title": "Roer (fiume)", "text": "La Roer (a volte ricordato come Ro\u00ebr) \u00e8 un fiume, affluente destro della Mosa. Nasce in Belgio, nel parco naturale della Hautes Fagnes, presso il monte di Botrange, il punto pi\u00f9 elevato di quel Paese, presso il villaggio di Sourbrodt. Qui viene chiamata anche Rour o Roule. \nDopo pochi chilometri entra in Germania, ove prende il nome di Rur: qui attraversa Montjoie, gira attorno alla regione di Aquisgrana, lasciandola a sinistra. Per poi terminare la propria corsa nei Paesi Bassi, ove torna a chiamarsi Roer: si getta nella Mosa, l\u00ec dove sorge Roermond, citt\u00e0 nel lembo meridionale dei Paesi Bassi.\nAffluenti principali.\nSul territorio belga ha due affluenti principali: lo Schwartzbach (alla altezza di Sourbrodt) e la Schwalm (nella zona di B\u00fcllingen, anche noto come \"Schwalmbach\" e \"Perlenbach\").\nSul territorio della Repubblica Federale Tedesca riceve le acque del W\u00fcrm (ad Heinsberg), l'Inde a J\u00fclich e l'Urft a Rurberg.\nLa diga della Roer.\nFra Simmerath e Heimbach si erge una grande diga con un bacino di 783 ettari ed una capacit\u00e0 di 205 milioni di m\u00b3.\nLa Roer nella storia.\nSulle sue sponde, il 2 ottobre 1794, venne combattuta la Battaglia della Roer, che permise alla Armata \"Sambre-et-Meuse\" del Jourdan di allontanare definitivamente l'esercito Imperiale del Clerfayt dai Paesi Bassi austriaci, costringendolo a passare il Reno a Colonia.\nA seguito della annessione della Cisrenania alla Francia rivoluzionaria, il fiume diede il proprio nome al Dipartimento della Roer, dal 1795 al 1815.\nDurante la seconda guerra mondiale, tra l'8 febbraio e il 5 marzo 1945, ci sono stati sanguinosi combattimenti tra gli Alleati e i Tedeschi. A tal proposito si veda l'operazione Grenade e l'operazione Veritable."}
{"id": "1992843", "revid": "767487", "url": "https://it.wikipedia.org/wiki?curid=1992843", "title": "Once Were Warriors 2 - Cinque anni dopo", "text": "Once Were Warriors 2 - Cinque anni dopo (\"What Becomes of the Broken Hearted?\") \u00e8 un film del 1999 diretto da Ian Mune. \u00c8 il sequel di \"Once Were Warriors - Una volta erano guerrieri\".\nTrama.\nAbbandonato da Beth, Jake vive una nuova relazione sentimentale. Incurante del destino dei suoi figli, Jake trascorre il suo tempo al solito pub tra birre e risse. A rompere la routine \u00e8 la notizia che suo figlio Nig \u00e8 morto durante uno scontro fra bande. Di per s\u00e9 la morte del ragazzo non turba molto Jake, il quale dopo il funerale torna a fare la solita identica vita di prima, finch\u00e9 una sera, al culmine dell'ennesima rissa, picchia anche la sua nuova compagna, la quale gli sbatte in faccia la realt\u00e0: Jake \u00e8 infatti odiato da tutti, proprio perch\u00e9 lui non sa essere altro che Jake \"la Furia\". Dopo ci\u00f2, una volta tornato a casa, si rende conto di quanto siano vere quelle parole e, distrutto dai sensi di colpa, scoppia a piangere. Il giorno seguente va a cercare suo figlio minore Sonny, entrato in una gang per vendicare il fratello, ben deciso ad aiutarlo. Tuttavia, scopre che Sonny \u00e8 stato rapito dalla sua stessa banda. A questo punto Jake si getta all'inseguimento e, una volta raggiunta la Roccaforte, mosso dall'adrenalina in corpo e dal risvegliato istinto protettivo nei confronti del figlio, diventa una vera e propria macchina da distruzione e, facendo ricorso a quella che \u00e8 sempre stata la sua unica arma, riempie di botte l'intera gang.\nIl film termina con il padre e figlio ormai riconciliati che si dirigono verso casa."}
{"id": "1992847", "revid": "287204", "url": "https://it.wikipedia.org/wiki?curid=1992847", "title": "Kavali", "text": "Kavali \u00e8 una suddivisione dell'India, classificata come \"municipality\", di 78.351 abitanti, situata nel distretto di Nellore, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 55' 0 N e 79\u00b0 58' 60 E e ha un'altitudine di 27 .\nSociet\u00e0.\nEvoluzione demografica.\nAl censimento del 2001 la popolazione di Kavali assommava a 78.351 persone, delle quali 40.603 maschi e 37.748 femmine. I bambini di et\u00e0 inferiore o uguale ai sei anni assommavano a 7.909, dei quali 4.005 maschi e 3.904 femmine. Infine, coloro che erano in grado di saper almeno leggere e scrivere erano 56.268, dei quali 31.638 maschi e 24.630 femmine."}
{"id": "1992851", "revid": "1573940", "url": "https://it.wikipedia.org/wiki?curid=1992851", "title": "Aluf", "text": "Aluf () \u00e8 il termine con il quale viene indicato, all'interno delle Forze di difesa israeliane (\"IDF\"), il grado di Generale ed Ammiraglio. In aggiunta al summenzionato, ne esistono altri quattro di matrice inferiore, da cui derivano. Complessivamente, rappresentano i cinque pi\u00f9 alti gradi delle Forze di difesa israeliane.\nAluf e gradi derivati.\nSpesso \"Rav Aluf\" \u00e8 tradotto con \"Tenente Generale\", ma il pi\u00f9 delle volte \u00e8 considerato equivalente al grado di Generale, in quanto risulta essere il grado pi\u00f9 elevato, a livello di anzianit\u00e0. Tale grado \u00e8 conferito solamente al capo di stato maggiore delle Forze di difesa israeliane (detto ramatkal), dunque normalmente \u00e8 prevista l'attivit\u00e0 regolare di un singolo soggetto. Comunque, tale situazione pu\u00f2 cambiare radicalmente in tempo di guerra; infatti, durante la Guerra del Kippur, nel 1973, il \"Rav Aluf\" a riposo Haim Bar-Lev venne chiamato nuovamente in servizio, sostituendo Shmuel Gonen come comandante sul fronte meridionale del conflitto. \nIn tal modo, assieme al Capo del General Staff dell'epoca David Elazar, vi furono due soggetti distinti a ricoprire la medesima carica di \"Rav Aluf\".\nIn Israele non esistono gradi distinti per le forze militari navali, ergo il termine \"Aluf\" pu\u00f2 indicare sia un Generale che un Ammiraglio.\nLa parola \"Aluf\" deriva dai testi sacri della religione ebraica, i cosiddetti Tanakh, dove \u00e8 usata per indicare il rango della nobilt\u00e0 presso il popolo degli Edomiti. Arcaicamente, la parola aveva il significato di \"essere attaccato a\". In lingua ebraica moderna, \"Aluf\" invece ha il medesimo significato di \"campione\"."}
{"id": "1992853", "revid": "827882", "url": "https://it.wikipedia.org/wiki?curid=1992853", "title": "GOST (hash)", "text": "La funzione di hash GOST \u00e8 un algoritmo crittografico di hashing sviluppato nell'ex Unione Sovietica nel 1994 basato sull'omonimo cifrario a blocchi GOST (cifrario). La funzione genera un \"message digest\" (\"impronta del messaggio\") di 256 bit partendo da un messaggio di lunghezza arbitraria.\nInizialmente adottato dal governo Russo come standard \"GOST R 34.11-94: Information Technology - Cryptographic Information Security - Hash Function\", il GOST fu successivamente adottato dagli altri Stati membri del CSI con lo standard \"GOST 34.311-95\".\nHash del GOST.\nQuello che segue \u00e8 un esempio di hash generato dal GOST:\n GOST(\"The quick brown fox jumps over the lazy dog\") =\n 77b7fa410c9ac58a25f49bca7d0468c9296529315eaca76bd1a10f376d1f4294\nQuesto \u00e8 invece l'hash ottenuto con lo stesso testo di cui sopra ma sostituendo la lettera d con la lettera c:\n GOST(\"The quick brown fox jumps over the lazy cog\") =\n a3ebc4daaab78b0be131dab5737a7f67e602670d543521319150d2e14eeec445\nQuesto \u00e8 invece l'hash di una stringa di lunghezza pari a zero:\n GOST(\"\") =\n ce85b99cc46752fffee35cab9a7b0278abb4c2d2055cff685af4912c49490f8d\nCuriosit\u00e0.\nIl termine \"GOST\", dal russo , \u00e8 l'acronimo di \"gosudarstvennyy standart\" (Russo: \"\"), che significa \"standard statale\". "}
{"id": "1992854", "revid": "729019", "url": "https://it.wikipedia.org/wiki?curid=1992854", "title": "Like the Angel", "text": "Like the Angel \u00e8 un singolo dei Rise Against. Questa \u00e8 la quinta traccia del loro album \"Revolutions per Minute\". Viene utilizzata come traccia nel gioco Tony Hawk's Underground. La canzone si riferisce a quando Tim McIlrath lascia sua figlia per andare in tourn\u00e9e con la sua band."}
{"id": "1992857", "revid": "767487", "url": "https://it.wikipedia.org/wiki?curid=1992857", "title": "Il gioiello del Nilo", "text": "Il gioiello del Nilo (\"The Jewel of the Nile\") \u00e8 un film del 1985 diretto da Lewis Teague, sequel del film \"All'inseguimento della pietra verde\".\nTrama.\nSei mesi dopo le avventure del primo film, Jack T. Colton e Joan Wilder vivono assieme un'apparente vita felice su una barca. In realt\u00e0 Jack rimpiange di aver lasciato la sua vita avventurosa e Joan ha ormai perso l'ispirazione, non vivendo pi\u00f9 fantastiche avventure, e sta avendo difficolt\u00e0 a scrivere il suo prossimo romanzo. Tutto cambia quando Joan incontra Omar, sovrano di Kadir, una fittizia nazione del Medio Oriente. Omar offre a Joan la possibilit\u00e0 di vivere come una regina nel suo palazzo mentre scrive le numerose gesta della sua vita. Nel frattempo Jack si imbatte in Ralph, scappato di prigione con il solo scopo di ucciderlo per vendicarsi di averlo abbandonato in Colombia, improvvisamente la lite viene interrotta dall'esplosione della barca di Jack. I due raggiunti da un presunto terrorista che ha tentato di uccidere Omar, rivela che \u00e8 opera dell'uomo, che in realt\u00e0 \u00e8 un dittatore (che soggioga la sua gente) e li convince a trovare il Gioiello del Nilo (il pi\u00f9 grande tesoro mediorientale) e salvare Joan dal perfido sovrano, si impegnano a collaborare per raggiungere il regno Kadir\nDurante il soggiorno nel suo palazzo anche Joan scopre che Omar \u00e8 un dittatore brutale. Viene quindi imprigionata dall'uomo finch\u00e9 non accetter\u00e0 di finire l'articolo che lo introdurr\u00e0 al mondo come un sovrano illuminato che unir\u00e0 il mondo arabo. Nel carcere del palazzo Joan incontra un uomo santo, Al-Julhara, che \u00e8 in realt\u00e0 il Gioiello del Nilo, ed \u00e8 dotato di strani poteri; i due fuggono dal palazzo inseguiti da Omar e s'imbattono in Jack e Ralph arrivati da poco, l'esercito gli spara, Jack, Joan e Al fuggono su un jet, intanto un gruppo di ribelli irrompe in citt\u00e0 ingaggiando uno scontro contro i soldati. I tre dopo una disastrosa fuga: il jet non lascer\u00e0 neppure terra e devasteranno la citt\u00e0 e gli armamenti di Omar, ma arrivano nel deserto. I tre s'imbattono in una trib\u00f9 locale, Jack si ritrova contro un gigante, ma grazie a Al ha la meglio e ottengono ospitalit\u00e0 per la notte, dove lui e Joan si riavvicinano. Intanto Ralph trovato dai ribelli ne diventa membro dopo aver superato per sbaglio una prova. Il giorno dopo mentre si incamminano, Joan rivela a Jack che Al-Julhara \u00e8 il Gioiello del Nilo. Dopo un lungo inseguimento vengono tutti catturati da Omar, il cui piano \u00e8 di tenere imprigionato Al per poter dimostrare in una pubblica cerimonia i suoi poteri ed essere quindi incaricato di governare le nazioni medio orientali. Joan e Jack vengono intrappolati sopra un pozzo legati a delle corde che stanno per spezzarsi, masticate da topi e sciolte con dell'acido, ma vengono salvati da Ralph e i ribelli. Jack e Joan interrompono la cerimonia tenuta da Omar, i ribelli inizino a lottare contro le guardie. La piattaforma di Omar si schianta contro il palcoscenico provocando un incendio, dove l'uomo precipita e muore carbonizzato, mentre Al-Julhara mostrer\u00e0 i suoi poteri camminando tra le fiamme e dimostrando di essere il vero leader spirituale, mentre Jack e Joan riescono a salvarsi grazie a Ralph.\nIl film si conclude con Jack e Joan che si sposano e con Al che celebra la cerimonia, mentre Ralph, dopo aver dimostrato di essere un vero sultano, viene premiato con un pugnale ingioiellato di inestimabile valore.\nProduzione.\nNonostante \"Il gioiello del Nilo\" abbia incassato al botteghino quasi quanto il precedente \"All'inseguimento della pietra verde\", rispetto a quest'ultimo per\u00f2 non ebbe la stessa accoglienza positiva da parte della critica. Kathleen Turner e Michael Douglas affermarono che girarono questo secondo capitolo solo perch\u00e9 erano contrattualmente obbligati a farlo; a un certo punto, durante la pre-produzione, Turner cerc\u00f2 di uscire dal progetto ma la 20th Century Fox la minacci\u00f2 con una causa da 25 milioni di dollari. Turner, Douglas e Danny DeVito in seguito si riuniranno nel film indipendente \"La guerra dei Roses\".\nCritica.\nLa critica ritenne che il film palesasse numerose falle nella trama, e che pi\u00f9 di tutto mancasse dell'originale fascino del primo capitolo. Il \"The New York Times\" scrisse: \u00abnon c'\u00e8 niente, ne \"Il gioiello del Nilo\", [di] pi\u00f9 divertente o pi\u00f9 fantasioso di \"All'inseguimento della pietra verde\"\u00bb. Roger Ebert conven\u00ec che \u00abnon \u00e8 assolutamente alla pari con \"All'inseguimento della pietra verde\"\u00bb, ma comunque elogi\u00f2 l'interazione tra Douglas e Turner: \u00absembra chiaro che si sono divertiti durante la sfilata di situazioni ridicole nel film, e la chimica tra di loro a volte \u00e8 pi\u00f9 divertente che alcuni espedienti della trama\u00bb."}
{"id": "1992863", "revid": "161374", "url": "https://it.wikipedia.org/wiki?curid=1992863", "title": "Santo Stefano di Berzo San Fermo", "text": ""}
{"id": "1992865", "revid": "1543377", "url": "https://it.wikipedia.org/wiki?curid=1992865", "title": "Patricia Bergquist", "text": "Dopo il dottorato trascorse un periodo di studi negli Stati Uniti, inizialmente alla Yale University, dove si form\u00f2 come esperta tassonomista. \nRientrata in patria lavor\u00f2 presso la Universit\u00e0 di Auckland occupandosi di anatomia, tassonomia e zoologia e focalizzando i suoi studi sulle spugne.\nNel 1993 venne insignita del titolo onorifico di Dama di Commenda dell'Ordine dell'Impero Britannico per i suoi contributi alla scienza.\nEra Professoressa Emerita di Zoologia presso l'Universit\u00e0 di Auckland."}
{"id": "1992870", "revid": "436907", "url": "https://it.wikipedia.org/wiki?curid=1992870", "title": "Heaven Knows (Rise Against)", "text": "Heaven Knows \u00e8 il primo singolo dell'album \"Revolutions per Minute\" della melodic hardcore band Rise Against, scritta e cantata da Tim McIlrath."}
{"id": "1992872", "revid": "729019", "url": "https://it.wikipedia.org/wiki?curid=1992872", "title": "Nello Lauredi", "text": "Carriera.\nNato in provincia di Massa-Carrara, si trasfer\u00ec a Cannes a quattro anni, assieme ai genitori emigranti. Non pot\u00e9 correre per il lavoro di panettiere che lo impegnava di notte, finch\u00e9 a vent'anni si iscrisse in una locale squadra di ciclismo.\nNel 1948 arrivarono i primi risultati importanti e la cittadinanza francese, che gli permise di essere convocato nelle nazionali francesi per il Tour de France. Nella sua carriera figurano tre Crit\u00e9rium du Dauphin\u00e9 Lib\u00e9r\u00e9, con cinque tappe vinte e un secondo posto finale, ed un secondo posto nella Parigi-Nizza; corse anche nove Tour de France, vincendo tre tappe ed indossando anche la maglia gialla nel 1952 per quattro giorni.\nSi ritir\u00f2 nel 1959."}
{"id": "1992873", "revid": "287204", "url": "https://it.wikipedia.org/wiki?curid=1992873", "title": "Koratla", "text": "Koratla \u00e8 una suddivisione dell'India, classificata come \"municipality\", di 54.021 abitanti, situata nel distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 49' 0 N e 78\u00b0 43' 0 E e ha un'altitudine di 285 .\nSociet\u00e0.\nEvoluzione demografica.\nAl censimento del 2001 la popolazione di Koratla assommava a 54.021 persone, delle quali 27.265 maschi e 26.756 femmine. I bambini di et\u00e0 inferiore o uguale ai sei anni assommavano a 7.516, dei quali 3.790 maschi e 3.726 femmine. Infine, coloro che erano in grado di saper almeno leggere e scrivere erano 32.445, dei quali 18.728 maschi e 13.717 femmine."}
{"id": "1992876", "revid": "22356", "url": "https://it.wikipedia.org/wiki?curid=1992876", "title": "Captorhinomorpha", "text": ""}
{"id": "1992878", "revid": "767487", "url": "https://it.wikipedia.org/wiki?curid=1992878", "title": "Ready to Fall", "text": "Ready to Fall \u00e8 un singolo e video della melodic hardcore band Rise Against. \u00c8 il primo singolo tratto dall'album \"The Sufferer &amp; the Witness\".\nDescrizione del video.\nLa canzone \u00e8 stata composta nel 2006, e parla dell'inquinamento e del suo effetto contro l'ambiente. Questo video, lungo 3 minuti e 52 secondi, mostra scene intervallate tra la band in mezzo alla natura, mentre Tim McIlrath canta, e gli animali che vengono salvati oppure uccisi, da vari esperimenti e azioni di crudelat\u00e0 sugli animali causate dagli umani. Alla fine del video Tim McIlrath dice \"Ogni azione ha una reazione. Abbiamo un pianeta, una possibilit\u00e0\".\nOltre a questa versione del video mandata in televisione, ne esiste un'altra mai mandata in onda, ma che si pu\u00f2 trovare su certi siti web. Il video serve come una testimonianza a favore del vegetarianismo. I Rise Against sono attivamente in collaborazione col PETA, inoltre i membri della band sono vegetariani.\nPosizione in classifica.\nIl singolo ha raggiunto la tredicesima posizione nella classifica Billboard Modern Rock Tracks. \u00c8 il rilevamento pi\u00f9 basso dei singoli provenienti dall'album \"The Sufferer &amp; the Witness\", ma ai tempi del loro picco era il secondo pi\u00f9 alto piazzamento della band."}
{"id": "1992879", "revid": "124735", "url": "https://it.wikipedia.org/wiki?curid=1992879", "title": "Tour de Langkaw", "text": ""}
{"id": "1992880", "revid": "287204", "url": "https://it.wikipedia.org/wiki?curid=1992880", "title": "Gran Premio degli Stati Uniti d'America 2000", "text": "Il Gran Premio degli Stati Uniti 2000 \u00e8 stato un Gran Premio di Formula 1 disputato il 24 settembre 2000 su di un tracciato ricavato all'interno del famoso ovale di Indianapolis. La gara, la prima disputata negli Stati Uniti d'America dal 1991, fu vinta da Michael Schumacher su Ferrari, davanti al compagno di squadra Rubens Barrichello e a Heinz-Harald Frentzen su Jordan - Mugen Honda.\nVigilia.\nAspetti sportivi.\nLa Formula 1 torn\u00f2 a correre negli Stati Uniti d'America dopo otto anni di assenza: l'ultima edizione del Gran Premio era stata disputata nel 1991 su un circuito cittadino ricavato dalle strade di Phoenix, mentre per la gara del 2000 fu approntato un tracciato che sfruttava in parte l'Indianapolis Motor Speedway. In particolare, il circuito della Formula 1 utilizzava l'ultima curva e il rettilineo d'arrivo del famosissimo ovale, che venivano raccordate da una serie di curve piuttosto tortuose. Il nuovo circuito ottenne reazioni positive da parte dei piloti, con le uniche critiche rivolte alle curve pi\u00f9 lente del tracciato.\nMika H\u00e4kkinen si present\u00f2 alla gara al comando della classifica mondiale, con 80 punti. Il pilota della McLaren era insidiato per\u00f2 da vicino da Michael Schumacher, che grazie alla vittoria nel precedente Gran Premio d'Italia aveva ridotto il distacco dal rivale ad appena due punti. Anche il confronto nel campionato costruttori era piuttosto serrato, con la McLaren - Mercedes in vantaggio di quattro lunghezze sulla Ferrari. La Williams - BMW aveva ormai consolidato il terzo posto in classifica, seppur molto staccata.\nNella settimana successiva al Gran Premio d'Italia diverse scuderie effettuarono delle giornate di test in preparazione alla gara statunitense. Ferrari, McLaren e Sauber si recarono al Mugello, dove la scuderia svizzera fece esordire il promettente Kimi R\u00e4ikk\u00f6nen, fresco vincitore del campionato inglese di Formula Renault; la Ferrari effettu\u00f2 dei test anche a Fiorano con il collaudatore Luca Badoer alla guida. Williams e Benetton si recarono all'Estoril, mentre Jaguar e BAR optarono per Silverstone.\nAspetti tecnici.\nL'unica scuderia a introdurre una novit\u00e0 di rilievo fu la Williams, che port\u00f2 in pista un nuovo alettone anteriore con un profilo principale a freccia, soluzione gi\u00e0 adottata dalla Ferrari. Per il resto, le squadre si concentrarono soprattutto sulla ricerca dell'assetto ideale per il nuovo circuito, caratterizzato da un lungo tratto percorso in pieno, ma anche da diverse curve lente. La mancanza di esperienze pregresse sul circuito port\u00f2 ad alcuni esperimenti: venerd\u00ec la Arrows schier\u00f2 le vetture con una configurazione aerodinamica a basso carico simile a quella impiegata a Monza, che permetteva di raggiungere velocit\u00e0 elevatissime sul rettilineo principale (oltre 350 km/h), ma che si rivel\u00f2 troppo penalizzante nel tratto guidato. Anche Williams e Sauber provarono soluzioni simili, ma alla fine la maggior parte delle scuderie scelse una soluzione di compromesso, adottando la stessa configurazione aerodinamica utilizzata nel Gran Premio del Belgio. \nParticolare attenzione fu riservata anche agli pneumatici, molto sollecitati sull'ultima curva. Per evitare possibili cedimenti, la Bridgestone impose di mantenersi in un intervallo di pressioni compreso tra i 19 ed i 23 psi e le scuderie adottarono un'insolita asimmetria nel gonfiaggio degli pneumatici, con delle pressioni pi\u00f9 elevate sul lato sinistro, quello maggiormente sollecitato.\nProve libere.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nMichael Schumacher ottenne ad Indianapolis la trentesima pole position in carriera, precedendo di circa un decimo di secondo David Coulthard. Il pilota scozzese, quarto fino a pochi minuti dal termine della sessione, approfitt\u00f2 della scia offertagli dal compagno di squadra Mika H\u00e4kkinen per staccare il secondo tempo. In seconda fila si piazzarono Mika H\u00e4kkinen e Rubens Barrichello, seguiti da Jarno Trulli, rallentato nel suo terzo e ultimo tentativo lanciato da un calo di potenza, e Jenson Button. Completarono il gruppo dei primi dieci Heinz-Harald Frentzen, Jacques Villeneuve, Pedro Diniz e Ralf Schumacher, autore di un testacoda.\nWarm-up.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nCome nell'appuntamento in Belgio di un mese prima, anche nell'Indiana la gara part\u00ec con la pista ancora umida per via della pioggia caduta la domenica mattina. Al via, David Coulthard si mosse nettamente in anticipo rispetto allo spegnimento dei semafori, sopravanzando Michael Schumacher e prendendo il comando della corsa. La partenza anticipata sarebbe per\u00f2 costata una penalit\u00e0 al pilota scozzese che nel frattempo, con un gioco di squadra fin troppo palese e tutt'altro che esente da critiche, a pi\u00f9 riprese cerc\u00f2 di ostacolare il tedesco della onde favorire il recupero da parte di Mika H\u00e4kkinen. Frattanto al secondo giro Jenson Button urt\u00f2 Jarno Trulli nel tentativo di superarlo: entrambi riuscirono a ripartire ma dovettero poi effettuare una sosta ai box per le riparazioni e furono infine i primi a ritirarsi, il primo per il cedimento del propulsore e il secondo a causa della rottura di una ruota.\nAll'inizio del sesto giro Michael Schumacher ruppe gli indugi e super\u00f2 con decisione Coulthard alla fine del rettilineo principale, portandosi al comando. Alla termine della stessa tornata alcuni piloti cominciarono a fermarsi per montare gomme da asciutto: la mossa si rivel\u00f2 decisamente azzardata poich\u00e9 la maggior parte della pista era ancora troppo umida per quel tipo di pneumatici, ma ci\u00f2 nonostante fu imitata da tutti i piloti ad eccezione di Michael Schumacher, Heinz-Harald Frentzen e Gast\u00f3n Mazzacane. Mentre Coulthard scont\u00f2 lo \"stop and go\" di penalit\u00e0 all'ottavo passaggio, in testa alla corsa Michael Schumacher, avvantaggiato dalla sue coperture, cominci\u00f2 a frapporre un crescente vantaggio sugli avversari, che arriv\u00f2 a toccare i quarantacinque secondi.\nPi\u00f9 indietro H\u00e4kkinen fatic\u00f2 inizialmente a rimontare, rimanendo anche bloccato per tre giri dietro alla di Mazzacane, e quando al 16\u00ba giro Michael Schumacher non pot\u00e9 pi\u00f9 ritardare l'entrata ai box per montare pneumatici da asciutto, il finlandese si trovava a sedici secondi di distacco dal rivale. Tuttavia, anche giovando del minor quantitativo di carburante a bordo in questa fase della gara, da questo momento la si mostr\u00f2 pi\u00f9 performante rispetto alla Ferrari sicch\u00e9 H\u00e4kkinen, spingendo al massimo, ridusse progressivamente il ritardo da Michael Schumacher, portandolo a circa quattro secondi in dieci giri; il finlandese chiese per\u00f2 troppo alla sua monoposto, che nel corso della 26\u00aa tornata ruppe il motore costringendolo al ritiro.\nIl tedesco continu\u00f2 quindi a condurre la gara, seguito dal fratello Ralf, da Frentzen e dalla sorprendente di Jos Verstappen, che per\u00f2 si ritir\u00f2 al 34\u00ba giro per problemi ai freni. Rubens Barrichello e Coulthard rimontarono lentamente il terreno perso a inizio gara, con il pilota scozzese che fece segnare a pi\u00f9 riprese il giro veloce in gara; il brasiliano approfitt\u00f2 invece delle difficolt\u00e0 occorse a Ralf Schumacher, ritiratosi a causa della rottura del circuito di distribuzione pneumatica della sua , e a Jacques Villeneuve, autore di un testacoda, per risalire fino al terzo posto, appena dietro alla di Frentzen che poi super\u00f2 al pit stop.\nNonostante un fuoripista nelle fasi finali di gara, Michael Schumacher tagli\u00f2 il traguardo in prima posizione davanti al compagno di squadra, riportando una vittoria fondamentale in ottica campionato vista la \"d\u00e9b\u00e2cle\" di H\u00e4kkinen, ora staccato di 8 lunghezze dal ferrarista nel mondiale piloti: la casa di Maranello, grazie alla doppietta conquistata e ai soli due punti ottenuti da Coulthard, quinto all'arrivo, si port\u00f2 inoltre in testa al mondiale costruttori con dieci punti di vantaggio sulla McLaren. Il podio fu completato da Frentzen, che precedette di pochi decimi Villeneuve, mentre sesta giunse l'altra di Ricardo Zonta, col brasiliano a punti per il secondo Gran Premio consecutivo.\nFonti.\nTutti i dati statistici provengono da Autosprint n. 39/2000."}
{"id": "1992888", "revid": "655428", "url": "https://it.wikipedia.org/wiki?curid=1992888", "title": "Venti regole per scrivere romanzi polizieschi", "text": "Venti regole per scrivere romanzi polizieschi (originale in inglese \"Twenty Rules for Writing Detective Stories\") \u00e8 il titolo di un articolo dello scrittore e specialista del genere S. S. Van Dine.\nNel 1928, sul numero di settembre di \"The American Magazine\" lo scrittore, che \u00ab... da un paio d'anni, stazionava permanentemente nelle liste dei best seller con due romanzi gialli di straordinario successo di pubblico e di critica\u00bb, pubblicava un articolo intitolato \"Venti regole per chi scrive romanzi polizieschi\" intendendo cos\u00ec fissare una specie di griglia comportamentale per tutti coloro che intendevano divenire validi autori di romanzi gialli.\nL'articolo venne poi ripubblicato a New York nel 1948 e tradotto nel 1976 in Italia da Thomas Narcejac.\nGiuseppe Petronio nel suo saggio \"Il punto su: Il romanzo poliziesco\" sostiene che anche nel romanzo poliziesco, \u00ab... come in ogni altro gioco, \u00e8 necessario stabilire certe convenzioni, che funzioneranno da regole... Le convenzioni esistono, giustamente, per introdurre nel gioco la soluzione dell'enigma, che lo rende appassionante\u00bb.\nMolti sono gli autori che si sono occupati di convenzioni; tra i pi\u00f9 significativi si ricorda lo scrittore Ronald Knox con il suo decalogo."}
{"id": "1992889", "revid": "287204", "url": "https://it.wikipedia.org/wiki?curid=1992889", "title": "Edestus", "text": "Ledesto (gen. Edestus) \u00e8 un enigmatico pesce cartilagineo, forse affine agli olocefali (Holocephali). I suoi resti fossili sono costituiti essenzialmente da denti, spesso disposti in strane file ricurve, rinvenuti nei depositi del Carbonifero in gran parte del mondo.\nUna bocca \u201ca forbice\u201d.\nCome per tutti i suoi parenti stretti (Eugeneodontida), i denti di questo pesce crescevano in file ricurve; l'edesto, in particolare, possedeva una sola fila di denti per ogni mascella. In questo modo, la sua bocca finiva per assomigliare a un mostruoso paio di forbici a zig-zag. Il grado di curvatura delle file di denti, cos\u00ec come la taglia, erano differenti da specie a specie. Si presume che ognuna di queste specie fosse carnivora, a causa dei denti acuti e seghettati. Il modo in cui l'edesto catturava e mangiava le sue prede rimane puramente ipotetico, come anche il preciso aspetto dell'animale, a causa dell'assoluta mancanza di altri resti fossili. In ogni caso, resti pi\u00f9 completi di animali relativamente simili (ad es. \"Fadenia\") potrebbero indicare che l'aspetto dell'edesto assomigliasse vagamente a uno squalo dal corpo idrodinamico.\nIl gigante dei mari del Carbonifero.\nLa specie pi\u00f9 grande, Edestus giganteus, \u00e8 conosciuta attraverso una singola serie di denti, proveniente dal Carbonifero superiore (circa 300 milioni di anni fa) e attualmente conservata nel Museo americano di storia naturale. Studi paleontologici compiuti su questo esemplare suggeriscono che questo animale non perdeva i denti danneggiati o rotti; al contrario, nuovi denti continuavano a crescere in prossimit\u00e0 della parte posteriore della bocca, in modo tale da spingere i vecchi denti in avanti, fino a quando questi sporgevano ben al di fuori delle fauci. Non \u00e8 chiaro quale funzione potesse assolvere una dentatura cos\u00ec bizzarra.\nDalla dimensione dei denti, sembra che \"Edestus giganteus\" potesse raggiungere i sette metri di lunghezza (la taglia di un odierno squalo bianco). Probabilmente, quindi, questo animale era uno dei pi\u00f9 grandi predoni della sua epoca. In ogni caso, non \u00e8 affatto chiaro come questo animale si procurasse il cibo.\nBibliografia.\ngenus and three new species. Proc. U.S. Nat. Mus., 42, pp.\u00a043\u201361. \ntus mints. Proc. U.S. Nat. Mus., 42, pp.\u00a031\u201338. "}
{"id": "1992896", "revid": "22356", "url": "https://it.wikipedia.org/wiki?curid=1992896", "title": "Forbici a zig-zag", "text": ""}
{"id": "1992898", "revid": "1442080", "url": "https://it.wikipedia.org/wiki?curid=1992898", "title": "Phyllospongiinae", "text": "Phyllospongiinae \u00e8 una sottofamiglia di spugne della famiglia Thorectidae.\nTassonomia.\nComprende i seguenti generi:"}
{"id": "1992900", "revid": "767487", "url": "https://it.wikipedia.org/wiki?curid=1992900", "title": "San Valentino di sangue 3D", "text": "San Valentino di sangue 3D (\"My Bloody Valentine 3D\") \u00e8 un film del 2009 diretto da Patrick Lussier.\nPellicola horror slasher, rifacimento de \"Il giorno di San Valentino\", cult movie del 1981 diretto da George Mihalka. Tra gli interpreti del film Jensen Ackles e Jaime King.\nTrama.\nIn una miniera di Harmony gestita dalla Hanniger Mining Company crolla un tunnel a seguito di un'esplosione, e sei operai rimangono intrappolati. All'arrivo dei soccorsi si scopre che alcuni operai sono stati uccisi a colpi di piccone da un loro collega, Harry Warden, unico sopravvissuto - anche se caduto in coma irreversibile - insieme a Tom Hanniger, figlio del direttore della miniera. Si viene a sapere che il colpevole dell'incidente \u00e8 Tom, il quale ha inavvertitamente lasciato aperte le bocche del metano causando l'esplosione.\nAd un anno di distanza dalla tragedia, il giorno di san Valentino, Harry Warden si risveglia improvvisamente dal coma. Ma uscendo dall'ospedale uccide chiunque gli si pari contro cercando di raggiungere la miniera, lasciando alle sue spalle una cruenta carneficina. Intanto nel sito si sta tenendo una festa tra i giovani della cittadina, e all'arrivo di Warden inizia la strage. Muoiono tutti tranne Tom, che conta gli ultimi attimi di vita di fronte all'avanzare inesorabile di Warden. Ma fortunatamente la polizia riesce a ucciderlo in tempo, mentre entra nelle profondit\u00e0 della miniera, ma il bilancio finale risulta essere di 22 vittime.\nTrascorrono altri dieci anni. Per i festeggiamenti di san Valentino, Tom decide di tornare ad Harmony, ma l'ossessione di aver causato l'incidente e la furia omicida di Harry ancora lo tormentano. Gli abitanti del paese non lo accolgono certo bene, dopo che il giovane ha lasciato il padre e fatto fallire gli affari della miniera. La citt\u00e0 \u00e8 di per s\u00e9 molto cambiata: la sua ragazza al tempo dei fatti, Sarah, \u00e8 ora sposata con Axel, sceriffo del paese.\nNell'aria si respira la festa, ma una strana figura vestita da minatore e con il volto coperto da una maschera di protezione inizia a trucidare i giovani del paese, a partire da un uomo e la sua amante al locale Thunderbird Motel. \u00c8 a questo punto che gli scheletri nell'armadio tornano a galla, e Axel, Sarah e Tom si mettono alla ricerca del killer con il timore che possa trattarsi di Harry Warden, tornato per ultimare il lavoro cominciato dieci anni prima.\nAlla fine si scopre che \u00e8 proprio Tom l'assassino. Sconvolto dal massacro di dieci anni prima, e passato buona parte di quegli anni in una casa di cura, ha sviluppato una seconda personalit\u00e0 che, quando entra in scena, fa trasformare Tom nel vero e proprio Harry Warden, facendolo diventare un semplice spettatore del massacro che si succede di volta in volta.\nProduzione.\nIl rifacimento \u00e8 rimasto in fase di studio per alcuni anni, ma nel 2007 sono stati fatti passi concreti nella realizzazione. La coniglietta di \"Playboy\" Betsy Rue (nel film interpreta Irene), \u00e8 entrata a far parte del cast artistico a inizio di giugno 2008. Alla regia \u00e8 stato coinvolto Patrick Lussier, e come principali interpreti Jensen Ackles, Jaime King. Tra i produttori esecutivi figura John Dunning, gi\u00e0 partecipe al film originale.\nLo sceneggiatore Todd Farmer fa un'apparizione nel film, recitando nel ruolo di Frank. Parlando del film, Farmer ha dichiarato che la nuova sceneggiatura stesa per il remake \u00e8 stata resa pi\u00f9 conforme, solida e realistica per le generazioni di oggi.\nLe riprese sono iniziate il 12 maggio 2008 a Ford City, e sono continuate a Pittsburgh sino a fine giugno. Le ambientazioni in tridimensionale sono state create dalla Paradise F.X. Corporation.\nFormato.\n\"My Bloody Valentine 3-D\" \u00e8 stato girato completamente usando l'innovativa telecamera \"Real D 3D\", sistema di lavorazione gi\u00e0 utilizzato per \"Viaggio al centro della Terra 3D\" (2008).\nLa scelta di filmare cos\u00ec questo slasher \u00e8 dovuta alle aspettative che le grandi produzioni hanno nel cinema tridimensionale, capace di aumentare l'esperienza del pubblico dentro la sala facendo entrare lo spettatore nello schermo.\nSu decisione della Lions Gate \u00e8 stato chiarito che il film non sar\u00e0 distribuito solamente per i cinema IMAX 3D, ma anche per le normali sale cinematografiche non ancora dotate di questo sistema di proiezione.\nPromozione.\nLa prima locandina \u00e8 stata mostrata al Comic-Con il 27 luglio 2008 e pubblicata in rete il giorno successivo. Un secondo poster \u00e8 stato pubblicato da \"Toxic Show TV\" il 6 agosto, la sola differenza a contraddistinguerlo dal primo \u00e8 la scritta Lionsgate in fondo a destra. Il 5 ottobre la Lions Gate ha pubblicato il primo screenshot, che ritrae Jensen Ackles in una stanza apparentemente teatro di un omicidio.\nDistribuzione.\nNegli Stati Uniti d'America il remake era inizialmente programmato per uscire il 23 gennaio 2009, ma la data \u00e8 stata anticipata al 16 dello stesso mese; per l'uscita italiana si \u00e8 atteso l'8 maggio. Il film, distribuito nelle sale italiane l'8 maggio 2009, ha incassato 6.113.364 \u20ac in Italia e 51.529.000 $ negli Stati Uniti.\nDivieti.\nVisionato dalla Motion Picture Association of America, il film \u00e8 stato categorizzato con un visto censura (Restricted) per via del forte impatto visivo causato da scene sanguinose e impressionanti e un linguaggio esplicito e volgare, mentre in Italia il film ha ricevuto il divieto ai minori di 14 anni.\nAccoglienza.\nIncassi.\nIl film incass\u00f2 a livello mondiale circa 100 milioni di dollari.\nCitazioni e riferimenti.\nI primi due personaggi a essere uccisi rispondono al nome di Jason e Michael, un omaggio ai personaggi delle serie di film horror \"Venerd\u00ec 13\" e \"Halloween\".\nDurante la puntata numero 3 della settima stagione di Supernatural, si pu\u00f2 sentire alla televisione una voce maschile annunciare l'uscita di \" San Valentino di sangue, in 3D \". Il tutto avviene mentre viene inquadrato l'attore che interpreta uno dei fratelli Winchester, protagonista della pellicola horror.\nSequel.\nIl successo internazionale riscosso dal film ha fatto s\u00ec che venisse discussa l'eventualit\u00e0 di avanzare la produzione di un secondo capitolo. Il regista Patrick Lussier, prima dell'uscita del film, dichiar\u00f2 che l'emotivit\u00e0 dei personaggi e la figura iconica del serial killer potrebbero essere riprese come eventualit\u00e0 in un sequel, ma a pochi giorni dall'uscita cinematografica la LionsGate ha chiarito di preferire un singolo rifacimento. A quanto pare, regista e sceneggiatore avevano proposto allo studio cinematografico alcune idee su cui partire per il secondo film."}
{"id": "1992901", "revid": "22356", "url": "https://it.wikipedia.org/wiki?curid=1992901", "title": "Petalodontiformes", "text": "I petalodonti (Petalodontiformes) sono un gruppo di pesci cartilaginei estinti, vissuti tra il Carbonifero e il Permiano. I loro resti sono stati rinvenuti in Europa e in Nordamerica. \u00c8 possibile che fossero rappresentanti primitivi degli olocefali.\nDescrizione.\nA parte poche eccezioni, questi animali sono conosciuti solo attraverso i resti fossilizzati dei denti. Le due specie meglio conosciute sono \"Belantsea montana\", rinvenuta a Bear Gulch in Montana, e \"Janassa bituminosa\" del Permiano europeo. Entrambe queste specie sono conosciute attraverso resti fossili completi; \"Belantsea\" possedeva un profilo elevato e strutture carnose che reggevano le pinne impari, mentre \"Janassa\" assomigliava vagamente a una razza, dal corpo appiattito. Gran parte dei fossili, in ogni caso, sono basati su fossili di denti appiattiti (a forma di petalo, appunto).\nFossili italiani.\nUn unico fossile di dente di petalodonte, appartenente alla specie \"Petalodus ohioensis\", \u00e8 stato ritrovato nella regione alpina italiana in strati del Carbonifero medio. Questo fossile, ad oggi, rappresenta il pi\u00f9 antico resto di vertebrato rinvenuto in Italia."}
{"id": "1992905", "revid": "93556", "url": "https://it.wikipedia.org/wiki?curid=1992905", "title": "Thorectinae", "text": "Thorectinae \u00e8 una sottofamiglia di spugne della famiglia Thorectidae (ordine Dictyoceratida).\nTassonomia.\nComprende i seguenti generi:"}
{"id": "1992907", "revid": "287204", "url": "https://it.wikipedia.org/wiki?curid=1992907", "title": "Petalichthyida", "text": "I petalittidi (Petalichthyida) sono un ordine di pesci placodermi, vissuti principalmente nel Devoniano inferiore. I loro resti sono stati rinvenuti in gran parte del mondo: Europa (soprattutto Germania), Nordamerica, Asia, Sudamerica e Australia.\nDescrizione.\nQuesti pesci erano piuttosto piccoli e possedevano un corpo appiattito; le loro pinne pettorali erano poste ai lati del corpo, e numerosi tubercoli decoravano le molte placche e scaglie che costituivano la loro armatura. Da quello che si pu\u00f2 dedurre dalla forma compressa dei loro corpi, i petalittidi erano animali abitatori dei fondali marini, dove cacciavano piccole prede con agguati rapidi e venivano cacciati da altri predatori pi\u00f9 grandi. La loro dieta, in ogni caso, \u00e8 del tutto ipotetica, dal momento che non \u00e8 stato mai rinvenuto alcun resto fossile del loro apparato boccale.\nEvoluzione.\nI petalittidi si originarono all'inizio del Devoniano inferiore (circa 400 milioni di anni fa), e raggiunsero una rapida diversificazione nel giro di pochi milioni di anni. I pi\u00f9 noti fra i petalittidi sono \"Lunaspis\" e \"Wijdeaspis\". In Cina meridionale vi fu una diversificazione indipendente che diede origine a un gruppo di generi, un tempo classificati come un ordine a s\u00e9 stante, i Quasipetalichthyida (chiamati cos\u00ec dalla prima specie scoperta, \"Quasipetalichthys haikouensis\"). Poco dopo la massima diversificazione, i petalittidi andarono incontro a un rapido declino; le ultime specie note risalgono al Devoniano superiore, ma vennero sterminate dall'estinzione di massa di fine periodo, assieme agli altri placodermi."}
{"id": "1992910", "revid": "302644", "url": "https://it.wikipedia.org/wiki?curid=1992910", "title": "Tuorli", "text": ""}
{"id": "1992913", "revid": "729019", "url": "https://it.wikipedia.org/wiki?curid=1992913", "title": "Marcelo Loffreda", "text": "Biografia.\nSpese tutta la carriera rugbistica nel San Isidro Club, squadra della provincia di Buenos Aires; tra il 1979 e il 1994 disput\u00f2, nel ruolo di tre quarti centro, 46 incontri in Nazionale, senza tuttavia mai prendere parte alla Coppa del Mondo.\nIn 16 di tali 46 incontri fu anche capitano.\nIngegnere civile, Loffreda fu impiegato durante tutta la sua carriera rugbistica in un'impresa di costruzioni.\nNel 1994 divenne giocatore-allenatore, sempre del San Isidro, fino al 1999, anno in cui smise l'attivit\u00e0 agonistica; in quell'anno gli fu offerto un incarico dirigenziale presso l'Alpargatas, un marchio di abbigliamento sportivo del quale divenne direttore commerciale; contemporaneamente l'Uni\u00f3n Argentina de Rugby lo nomin\u00f2 C.T. della Nazionale: guid\u00f2 la squadra a vittorie di prestigio contro , e , e soprattutto riusc\u00ec a condurre i \"Pumas\" alla vittoria a Twickenham contro l' nel novembre 2006, per 25-18 con 22 punti dell'apertura Federico Todeschini.\nGuid\u00f2 la squadra in due edizioni della Coppa del Mondo: nella prima, nel 2003 in Australia, la squadra non super\u00f2 la prima fase; alla seconda, nel 2007, \u00e8 legato il maggior successo internazionale dei \"Pumas\", che si classificarono terzi assoluti dopo aver perso solo un incontro (con il in semifinale) e battuto i padroni di casa della due volte, prima nell'incontro inaugurale del torneo e poi nella finale per il 3\u00ba posto.\nPassato ad allenare, dopo l\u2019\"exploit\" mondiale, il club inglese del , fu licenziato per \u00abassenza di risultati\u00bb alla fine della stagione 2007/08, pur avendo raggiunto sia la finale di Coppa Anglo-Gallese (sconfitta dai gallesi dell'Ospreys) che quella di Guinness Premiership (persa contro i London Wasps).\nDopo il licenziamento inglese Loffreda \u00e8 tornato ad allenare in Argentina."}
{"id": "1992923", "revid": "1610256", "url": "https://it.wikipedia.org/wiki?curid=1992923", "title": "Rimbalzello", "text": "Il rimbalzello \u00e8 un gioco che consiste nel lanciare un ciottolo piatto nell'acqua in modo che rimbalzi pi\u00f9 volte sulla sua superficie prima di affondare. Pi\u00f9 rimbalzer\u00e0 la pietra, pi\u00f9 il lancio sar\u00e0 riuscito. Ogni salto del ciottolo si chiama appunto \"rimbalzo\". All'estero, si svolgono campionati ed esistono associazioni che riuniscono appassionati di questo gioco.\nMeccanismo.\nIl meccanismo che permette il rimbalzo di un ciottolo (con una densit\u00e0 superiore a quella dell'acqua) si basa sulla superiorit\u00e0 della forza d'appoggio del ciottolo rispetto alla forza di gravit\u00e0. La forza d'appoggio di un liquido \u00e8 direttamente proporzionale al quadrato della velocit\u00e0 d'immersione del ciottolo nel liquido moltiplicato per la superficie di contatto del ciottolo con l'acqua (meccanismi analoghi agiscono nello sci nautico). La forza di gravit\u00e0 \u00e8 costante ed \u00e8 definita soltanto dalla massa del ciottolo e dall'accelerazione in caduta libera. Ad ogni \"rimbalzo\", il ciottolo perde velocit\u00e0 e di conseguenza diminuisce anche la forza d'appoggio, e quando quest'ultima diventa minore della forza peso, la pietra affonda. Inoltre, dopo ogni contatto con l'acqua, il ciottolo acquista un moto angolare casuale (si rovescia), a causa del quale, col successivo \"rimbalzo\", la sua parte non piana pu\u00f2 entrare in contatto con l'acqua: in tal caso la superficie di contatto del ciottolo con l'acqua diminuisce e con essa, di conseguenza, si riduce la forza d'appoggio. Per evitare questo, al momento del lancio si imprime alla pietra un moto rotatorio attorno all'asse perpendicolare alla parte piana: dopodich\u00e9, per la legge di conservazione della quantit\u00e0 di moto il rovesciamento della parte piana del ciottolo si riduce al minimo.\nSport.\nIl lancio dei ciottoli \u00e8 attualmente uno sport di cui si svolgono persino dei campionati. Il record attuale per il maggior numero di rimbalzi \u00e8 detenuto da Kurt Steiner che Il 6 Settembre 2013 ha realizzato 88 rimbalzi presso Red Bridge nella Foresta nazionale di Allegheny , superando il record precedente, stabilito da Max Steiner presso il Riverfront Park. Precedentemente il record era di 51 rimbalzi, realizzato da Russell Byars il 19 Luglio 2007 nello stesso luogo . Il detentore del record di rimbalzi tra il 2002 e il 2007 \u00e8 stato sempre Kurt Steiner con 40 rimbalzi realizzati durante una gara a Franklin.\nUn altro tipo di gara \u00e8 quella che si svolge dal 1997 a Easdale in Scozia , dove l\u2019obiettivo \u00e8 raggiungere con un lancio, la maggior distanza . Il Guinness World Record maschile di questa tipologia \u00e8 attualmente detenuto da Dougie Isaacs con 121,8 m, mentre il record femminile \u00e8 detenuto da Nina Luginbuhl con 52,5 m. Entrambi i lanci sono stati effettuati il 28 Maggio 2018 presso il lago di Abernant."}
{"id": "1992926", "revid": "486946", "url": "https://it.wikipedia.org/wiki?curid=1992926", "title": "Grand Prix Kanton Aargau Gippingen", "text": ""}
{"id": "1992939", "revid": "599013", "url": "https://it.wikipedia.org/wiki?curid=1992939", "title": "Giacinto Santambrogio", "text": "Carriera.\nOriginario di Seregno, quartiere Crocione, tra i dilettanti ottenne una ventina di successi; pass\u00f2 professionista nel 1969 con la Molteni. Passista-velocista, abile soprattutto nel ricoprire ruoli di gregariato, gareggi\u00f2 in seguito per la Salvarani e la Bianchi-Campagnolo, diventando uno dei luogotenenti di Felice Gimondi. Chiuse la carriera alla Inoxpran, nel 1979.\nNon sono numerose le sue vittorie (tredici), ma tutte di notevole prestigio: fra esse diverse classiche sia in Italia (la Tre Valli Varesine, la Coppa Bernocchi, il Gran Premio di Camaiore) che all'estero (il Gran Premio di Gippingen in Svizzera). Successi sono arrivati anche nelle grandi corse a tappe: due frazioni al Tour de France e due al Giro d'Italia.\nTra i numerosi piazzamenti di prestigio, significativo fu il quarto posto al campionato mondiale 1974 di Montr\u00e9al: in quella gara concluse staccato di circa quaranta secondi da Eddy Merckx e Raymond Poulidor e battuto allo sprint per il bronzo dall'altro francese Mariano Mart\u00ednez; si piazz\u00f2 comunque davanti ad affermati campioni come Herman Van Springel, Francesco Moser e Giovanni Battaglin.\n\u00c8 morto, dopo una lunga malattia, nella notte tra il 13 e il 14 giugno 2012 all'et\u00e0 di 67 anni."}
{"id": "1992940", "revid": "123977344", "url": "https://it.wikipedia.org/wiki?curid=1992940", "title": "Patrick Lussier", "text": "Biografia.\nNato nel 1964, Lussier \u00e8 sempre stato interessato alle tecniche di montaggio, ma svariate volte ha lavorato come regista e/o sceneggiatore.\nHa debuttato nella cinematografia a fine degli anni ottanta, figurando come montatore in alcuni episodi della serie televisiva \"Mc Gyver\". \nNegli anni a venire ha partecipato anche in alcuni episodi di un'altra serie tv, \"Highlander\"; ma il vero debutto lo ha con \"Nightmare - Nuovo incubo\", ultimo capitolo della saga cult ideata dal genio del cinema horror Wes Craven. Sempre con Craven, monta la trilogia di \"Scream\".\nDagli anni 2000 ha ideato e diretto la serie cinematografica \"Dracula\", la quale per\u00f2 ha ottenuto successo commerciale solo col primo capitolo, \"Dracula's Legacy - Il fascino del male\". \nTra i suoi lavori da regista si citano il sequel direct-to-video dell'horror supernaturale \"White Noise - Non ascoltate\", \"\".\nNell'estate 2008 \u00e8 stato impegnato a riprendere \"San Valentino di sangue 3D\", remake dell'originale canadese del 1981, \"Il giorno di San Valentino\".\nNel 2011 dirige \"Drive Angry\", con Nicolas Cage nel ruolo di un ex galeotto scappato dall'inferno per riprendersi sua nipote."}
{"id": "1992943", "revid": "287204", "url": "https://it.wikipedia.org/wiki?curid=1992943", "title": "Gran Premio d'Olanda 1953", "text": "Il Gran Premio d'Olanda 1953 fu la terza gara della stagione 1953 del Campionato mondiale di Formula 1, disputata il 7 giugno sul Circuito di Zandvoort. La manifestazione vide la vittoria di Alberto Ascari su Ferrari, seguito dal compagno di squadra Nino Farina e dalla Maserati co-pilotata da Felice Bonetto e Jos\u00e9 Froil\u00e1n Gonz\u00e1lez.\nContesto.\nA differenza dell'anno precedente, la gara fu anticipata da agosto a giugno. La Ferrari, che assegnava le vetture di gara in gara, iscrisse gli stessi quattro piloti della gara di Buenos Aires, cio\u00e8 Alberto Ascari, Luigi Villoresi, Nino Farina e Mike Hawthorn, mentre il francese Louis Rosier era alla guida di una Ferrari privata. La pi\u00f9 fiera opposizione alle vetture di Maranello proveniva dalla Maserati, che si present\u00f2 a Zandvoort con tre dei quattro piloti del GP d'Argentina: Juan Manuel Fangio, Jos\u00e9 Froil\u00e1n Gonz\u00e1lez e Felice Bonetto, affiancati dalla Maserati privata del team di Enrico Plat\u00e9 con lo svizzero Toulo de Graffenried al volante. Anche la Gordini si present\u00f2 con tre vetture, con Maurice Trintignant, Harry Schell e Roberto Mieres, che debuttava nei Gran Premi.\nLa Connaught conferm\u00f2 Kenneth McAlpine e Stirling Moss, che avevano gi\u00e0 preso parte alla precedente gara europea, il Gran Premio d'Italia, affiancati dall'inglese Roy Salvadori e dalla vettura privata di Johnny Claes. Anche la HWM conferm\u00f2 i piloti di Monza, Peter Collins e Lance Macklin, mentre il parco partenti era completato dalla Cooper-Bristol privata di Ken Wharton.\nQualifiche.\nAscari conquist\u00f2 la sua quinta pole position consecutiva (se si esclude la Indy 500, a cui non parteciparono le scuderie europee) e fu affiancato in prima fila - allora erano composte da tre vetture - dalla Maserati di Fangio e dalla Ferrari di Farina. In seconda fila (due vetture) si qualificarono Villoresi e Gonz\u00e1lez, mentre in terza c'erano Hawthorn in compagnia dei \"privati\" de Graffenried e Rosier. Bonetto, con la sua Maserati ufficiale, riusc\u00ec a qualificarsi solo tredicesimo, in quinta fila.\nGara.\nResoconto.\nLa gara si volse in condizioni difficili, con la pista che offriva poca aderenza. Le Ferrari avevano una migliore tenuta di strada e ancora una volta Ascari condusse dall'inizio alla fine, mentre ci fu aspra lotta tra i suoi compagni di squadra Farina e Villoresi per la seconda piazza. Alla fine prevalse Farina, mentre Villoresi fu costretto al ritiro per problemi all'acceleratore dopo aver segnato il giro pi\u00f9 veloce in gara e guadagnato il conseguente punto per il campionato mondiale. Anche Gonz\u00e1lez fu costretto al ritiro da un guaio alle sospensioni, ma tre giri dopo sal\u00ec sull'auto di Bonetto e duell\u00f2 duramente con Mike Hawthorn, impedendo cos\u00ec un'altra tripletta Ferrari, pertanto Gonz\u00e1lez e Bonetto si divisero i quattro punti del terzo posto. Fangio si ritir\u00f2 per la rottura dell'assale posteriore mentre al quarto posto seguiva il terzetto di Ferrari al comando. Toulo de Graffenried fu l'ultimo dei piloti a punti, arrivando al quinto posto, interrompendo il suo digiuno di punti mondiali che durava dal Gran Premio di Svizzera 1951.\nL'ottava vittoria consecutiva in campionato di Ascari (sempre ignorando la Indy 500) gli diede un chiaro margine di comando nella classifica, con otto punti di vantaggio su Bill Vukovich, che aveva vinto a Indianapolis, coi pi\u00f9 concreti rivali Villoresi e Farina rispettivamente in terza e quarta posizione. Anche Gonz\u00e1lez e Hawthorn erano a pari punti con Farina, a undici punti da Ascari."}
{"id": "1992947", "revid": "89688", "url": "https://it.wikipedia.org/wiki?curid=1992947", "title": "Arac Attack", "text": ""}
{"id": "1992949", "revid": "547992", "url": "https://it.wikipedia.org/wiki?curid=1992949", "title": "Esame del sangue", "text": "L'esame del sangue \u00e8 una tecnica di diagnostica medica che, attraverso il prelievo di sangue venoso, valuta i parametri ematici del paziente evidenziando il suo stato di salute generale: il sangue umano viene prelevato dal paziente e trasferito ad apparecchiature e analizzatori per valutarne la composizione e i fattori che indicano problemi o patologie.\nSpesso gli esami vengono condotti in un laboratorio di analisi, ma negli ultimi anni, grazie alla miniaturizzazione della tecnologia \u00e8 possibile spostare l'attrezzatura verso il paziente, con gli analizzatori \"portatili\" o point of care. \nLa valutazione dei risultati, per derivarne un quadro clinico, viene fatta da un medico, che considera il complesso di pi\u00f9 parametri come elementi essenziali sul paziente, quali l'et\u00e0, il sesso, l'etnia e l'attuale stato di salute. Il solo confronto con le misure di riferimento (cosiddetti \"valori di riferimento\") \u00e8 spesso dannoso e disinformativo. \nSpesso tali esami, assieme agli esami delle urine, sono necessari per procedere ad eventuali interventi chirurgici in ambito ospedaliero, altre volte costituiscono esami iniziali da cui procedere per ulteriori screening diagnostici per giungere alla diagnosi.\nPrelievo e conservazione.\nSi utilizza sangue venoso prelevato dalle vene dell'avambraccio o, pi\u00f9 raramente e per esami specifici, il sangue capillare dei polpastrelli (digitopuntura).\nDiversi fattori possono influenzare o alterare i risultati dei test come ad esempio l'attivit\u00e0 fisica, diversi farmaci, l'ora della raccolta, la postura, uso improprio del laccio emostatico durante il prelievo (per alcune tipologie di prelievi esso non andrebbe utilizzato, in quanto altera il risultato), ecc.\nIl prelievo secondo il \"Clinical and Laboratory Standards Institute\" il prelievo deve essere eseguito preferibilmente con un determinato ordine delle provette e nel raccordo tra ago e provetta non deve essere presente aria.\nPer evitare contaminazioni o la rottura dei globuli rossi (emolisi) sono necessarie diverse precauzioni nel prelievo e nel trattamento del campione ematico, alcuni esempi:\nConservazione.\nIl sangue prelevato pu\u00f2 essere conservato sotto forma di:\nPossibili parametri valutabili.\nPropriet\u00e0 fisico-chimiche.\nEsprimono importanti caratteristiche del sangue. Il valore del pH \u00e8 uno dei parametri pi\u00f9 stabili; una sua variazione si osserva negli stati di acidosi ed alcalosi. \nL'osmolalit\u00e0 \u00e8 un indice che valuta la forza osmotica del sangue; stati di eccessiva disidratazione sono eventi patologici frequenti nei diabetici (coma iperosmolare). \nLa viscosit\u00e0 rappresenta l'insieme delle forze chimiche che contribuiscono allo svilupparsi dell'attrito interno nei fluidi. Una sua diminuzione comporta lo stabilirsi di circoli ipercinetici, ad esempio nell'anemia; l'aumento della viscosit\u00e0 si ha negli stati infettivi e nella disidratazione.\nElettroliti sierici.\nGli elettroliti contenuti nel plasma possono essere misurati nel plasma o nel siero con un elettrodo a membrana."}
{"id": "1992951", "revid": "89688", "url": "https://it.wikipedia.org/wiki?curid=1992951", "title": "Arac attack", "text": ""}
{"id": "1992955", "revid": "287204", "url": "https://it.wikipedia.org/wiki?curid=1992955", "title": "Licofrone (disambigua)", "text": " "}
{"id": "1992956", "revid": "648716", "url": "https://it.wikipedia.org/wiki?curid=1992956", "title": "186P/Garradd", "text": "186P/Garradd, a volte anche indicata come cometa Garradd 1, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta il 25 gennaio 2007 dall'astronomo australiano Gordon J. Garradd, dal Siding Springs Observatory.\nDopo aver effettuato un primo calcolo dell'orbita, Maik Meyer ha trovato alcune immagini della cometa risalenti al 1975 ed al 1996. Ci\u00f2 ha permesso di assegnare la denominazione definitiva alla cometa gi\u00e0 un anno dopo la sua scoperta. L'orbita percorsa dalla cometa, calcolata tenendo conto anche delle immagini di pre-scoperta, \u00e8 caratterizzata da un periodo di circa 11 anni, da una distanza perielica di oltre 4 UA e da una eccentricit\u00e0 molto bassa, che la rende quasi circolare. Queste caratteristiche l'accomunano alla cometa 111P/Helin-Roman-Crockett.\nNel 2027 compir\u00e0 un passaggio relativamente ravvicinato di Giove che ne ridurr\u00e0 leggermente il periodo."}
{"id": "1992958", "revid": "1305772", "url": "https://it.wikipedia.org/wiki?curid=1992958", "title": "GOST (cifrario)", "text": "Il cifrario a blocchi GOST, definito nello standard GOST 28147-89, \u00e8 un algoritmo crittografico a chiave simmetrica sviluppato negli anni settanta dall'allora Unione Sovietica come alternativa all'americano DES, di cui ricalca a grandi linee la struttura. Su questo cifrario \u00e8 basato l'omonimo algoritmo di hash GOST.\nInizialmente marcato come \"Top Secret\", fu declassato a \"Secret\" nel 1990 e, dopo la dissoluzione dell'URSS (1991), fu distribuito al pubblico dominio nel 1994.\nL'algoritmo.\nIl GOST lavora su blocchi di dati di 64 bit ed impiega una chiave lunga 256 bit; utilizza S-box a 512 bit che possono essere segrete: in questo caso la lunghezza effettiva della chiave viene incrementata a 768 bit. Nonostante questo, un attacco a chiave scelta pu\u00f2 risalire al contenuto delle S-box in circa 232 cifrature (Saarinen, 1998).\nIl GOST \u00e8 una rete di Feistel a 32 passaggi, basati su una funzione molto semplice: ad ogni blocco di dati viene sommato modulo 232 una sottochiave, poi il risultato viene combinato con le S-box ed infine viene ruotato di 11 bit a sinistra. Il diagramma a destra illustra queste operazioni (una linea rappresenta 32 bit di dati).\nLa rotazione della chiave \u00e8 molto semplice: la chiave a 256 bit viene divisa in 8 sottochiavi da 32 bit ciascuna, ed ogni sottochiave \u00e8 utilizzata nell'algoritmo 4 volte. Nei primi 24 passaggi le sottochiavi sono utilizzate secondo l'ordine originale mentre negli ultimi 8 passaggi esse sono utilizzate in ordine inverso.\nLe S-box del GOST, costituite da 8 S-box 4 \u00d7 4, accettano un input di 4 bit e producono un output di 4 bit. Le S-box sono dipendenti dall'implementazione: il mittente ed il destinatario del messaggio cifrato devono utilizzare, per la comunicazione, S-box identiche. Per aumentare la sicurezza \u00e8 possibile anche tenere segrete le S-box.\nI documenti originali del GOST non indicavano nessuna S-box, segno che queste dovevano essere fornite in qualche modo agli utilizzatori dell'algoritmo. Questo port\u00f2 a speculare circa il fatto che ad organizzazioni che il governo sovietico voleva spiare venivano fornite di proposito S-box crittograficamente deboli per poter violare con facilit\u00e0 i loro messaggi.\nUn produttore di microprocessori crittografici con GOST integrato dichiar\u00f2 che creava in proprio le S-box utilizzando un generatore di numeri pseudo-casuali (Bruce Schneier, 1996).\nEcco un esempio di S-box utilizzate dalla \"Banca Centrale Russa\":\nCrittoanalisi del GOST.\nSe paragonato al DES, da cui trae ispirazione, il GOST ha una funzione interna molto semplice. Nonostante questo gli sviluppatori del GOST cercarono di compensare questa semplicit\u00e0 con un elevato numero di passaggi (32), una chiave a 256 bit e S-box segrete.\nUn altro punto debole del GOST \u00e8 che l'effetto valanga si presenta pi\u00f9 lentamente che nel DES: questo a causa del fatto che il GOST presenta nella sua struttura una rotazione al posto di una permutazione. Anche questa debolezza \u00e8 compensata dall'elevato numero di passaggi utilizzati.\nNon c'\u00e8 molto materiale crittoanalitico pubblicato sul GOST ma ad un primo esame l'algoritmo sembra sicuro (Schneier, 1996): l'elevato numero di passaggi rende difficile utilizzare contro questo algoritmo la crittoanalisi lineare e differenziale dato che l'effetto valanga sar\u00e0 anche lento ad apparire ma si pu\u00f2 propagare per ben 32 passaggi."}
{"id": "1992965", "revid": "22475", "url": "https://it.wikipedia.org/wiki?curid=1992965", "title": "Alan Hale (astronomo)", "text": "Biografia.\nNato a Tachikawa, in Giappone, crebbe ad Alamogordo, nel Nuovo Messico. Serv\u00ec nella marina militare americana tra il 1976 ed il 1983, e si laure\u00f2 all'Accademia navale nel 1980. In seguito, lavor\u00f2 al Jet Propulsion Laboratory fino al 1986: qui collabor\u00f2 alla progettazione di diversi veicoli spaziali, tra cui il Voyager 2.\nDopo l'incontro della sonda con il pianeta Urano, lasci\u00f2 il JPL per frequentare l'Universit\u00e0 statale del Nuovo Messico a Las Cruces, dove prese una laurea in astronomia nel 1992. Trovandosi a contatto con le scarse opportunit\u00e0 lavorative per gli astronomi, fond\u00f2 il Southwest Institute for Space Research (successivamente rinominato Earthrise Institute), allo scopo di migliorare le condizioni della societ\u00e0 scientifica.\nNel 1995, Hale condivise con l'astrofilo Thomas Bopp la scoperta della cometa Hale-Bopp, formalmente chiamata C/1995 O1, dopo aver osservato pi\u00f9 di 200 comete.\nGli \u00e8 stato dedicato un asteroide, 4151 Alanhale ."}
{"id": "1992966", "revid": "1833487", "url": "https://it.wikipedia.org/wiki?curid=1992966", "title": "Terry Lovejoy", "text": "Carriera astronomica.\n\u00c8 il primo scopritore di una cometa via internet, tramite le immagini della sonda SOHO, la C/1999 O1 Soho (Soho 74: le comete scoperte con le immagini della sonda Soho portano solo il nome della sonda, vengono distinte da una numerazione progressiva in ordine di scoperta) , in seguito, sempre con immagini della Soho, ha scoperto altre 10 comete , tra di esse \u00e8 da citare la prima osservazione della cometa 322P/SOHO, la prima cometa periodica scoperta dalla Soho. Ha inoltre scoperto due comete con una fotocamera digitale, la C/2007 E2 Lovejoy e la C/2007 K5 Lovejoy e altre quattro, la C/2011 W3 Lovejoy, la C/2013 R1 Lovejoy, la C/2014 Q2 Lovejoy e la C/2017 E4 Lovejoy con un telescopio Schmidt-Cassegrain.\nRiconoscimenti.\nHa ricevuto l\"'Edgar Wilson Award\" nel 2007, nel 2012 e nel 2014 . Gli \u00e8 stato dedicato un asteroide, 61342 Lovejoy ."}
{"id": "1992975", "revid": "1543377", "url": "https://it.wikipedia.org/wiki?curid=1992975", "title": "Gran Premio del Belgio 1953", "text": "Il Gran Premio del Belgio 1953 fu la quarta gara della stagione 1953 del Campionato mondiale di Formula 1, disputata il 21 giugno sul Circuito di Spa-Francorchamps. La manifestazione vide la vittoria di Alberto Ascari su Ferrari, seguito dal compagno di squadra Luigi Villoresi e dalla Maserati di Onofre Marimon, al primo podio in carriera."}
{"id": "1992977", "revid": "1372005", "url": "https://it.wikipedia.org/wiki?curid=1992977", "title": "Paul Ben-Haim", "text": "Nato con il nome Paul Frankenburger a Monaco di Baviera, studi\u00f2 composizione con Friedrich Klose e fu direttore assistente di Bruno Walter e Hans Knappertsbusch all'Opera di Stato della Baviera dal 1920 al 1924. Fu poi direttore ad Augusta dal 1924 al 1931, dopodich\u00e9 si dedic\u00f2 all'insegnamento e alla composizione.\nBen-Haim emigr\u00f2 in Palestina nel 1933, cambiando il suo nome e diventando cittadino israeliano dopo l'indipendenza nazionale nel 1948. Compose musica da camera, lavori per coro, orchestra, per strumenti solisti e canzoni.\nFu fautore e sostenitore di una identit\u00e0 musicale specificamente ebraica: le sue composizioni hanno una vena romantica e utilizzano intervalli propri della musica medio-orientale, un po' alla maniera di Ernest Bloch. Ben-Haim vinse l'Israel Prize for music nel 1957.\nFra i suoi allievi si ricordano Eliahu Inbal, Ben-Zion Orgad, Ami Maayani, Shulamit Ran, Rami Bar-Niv, Avraham Sternklar e Noam Sheriff."}
{"id": "1992978", "revid": "62004", "url": "https://it.wikipedia.org/wiki?curid=1992978", "title": "Simone Fraccaro", "text": "Professionista dal 1974 al 1984, vinse due tappe al Giro d'Italia.\nCarriera.\nPassato professionista nel 1974, ottenne la prima vittoria in una tappa del Giro d'Italia 1976. L'anno seguente biss\u00f2 il successo, giungendo undicesimo nella classifica generale. Nel 1977 vinse anche il titolo italiano dell'inseguimento che conferm\u00f2 l'anno successivo."}
{"id": "1992982", "revid": "599013", "url": "https://it.wikipedia.org/wiki?curid=1992982", "title": "Test di Stamey", "text": "Il test di Stamey (chiamato anche test dei quattro bicchieri) \u00e8 un test di tipo urologico utile per la diagnosi della prostatite cronica. Il test si \u00e8 gradualmente imposto come metodo standard per la valutazione dei fatti infiammatori e la presenza di batteri nel tratto urinario inferiore degli uomini che presentano la sindrome da prostatite cronica. Tuttavia un gran numero di urologi non ricorre al test abitudinariamente nella pratica quotidiana sia per il tempo che richiede la sua esecuzione, sia per le difficolt\u00e0 ad essa connesse.\nStoria.\nIl test venne descritto per la prima volta da Meares e Stamey nel 1968\nIndicazioni.\nLa prova di Meares e Stamey \u00e8 ormai considerata il \u201cgold standard\u201d tra le possibili metodiche per effettuare la diagnosi di prostatite. \u00c8 un test frazionato delle basse vie urinarie e viene utilizzato per elaborare una diagnosi grazie alle informazioni ricevute dalla raccolta di campioni di urina e secreto prostatico (EPS).\nPoich\u00e9 spesso gli urologi non ricorrono alla esecuzione della prova a causa della sua complessit\u00e0 e lunghezza in letteratura sono state proposte alcune procedure semplificate.\nProcedura ed interpretazione.\nLa prova comporta la raccolta di campioni di urina in sequenza, prima e dopo il massaggio prostatico, e di liquido prostatico durante il massaggio prostatico. Tale liquido prostatico viene utilizzato per eseguire delle colture prostatiche.\nVB1 (VB \u00e8 l'acronimo inglese di \"voided bladder\") rappresenta i primi 10 ml di urine che vengono raccolte al mattino ed \u00e8 rappresentativo di una infezione a livello uretrale in quanto pu\u00f2 raccogliere eventuali microorganismi presenti a questo livello.\nVB2 viene raccolto subito dopo VB1, \u00e8 considerato il cosiddetto \u201cmitto intermedio\u201d, e pu\u00f2 rivelare la presenza di batteri patogeni in vescica.\nUna volta raccolto il campione VB2, l'urologo effettua un massaggio prostatico al paziente in esame, introducendo un dito nel retto ed esercitando una gentile pressione sulla prostata, dai margini laterali verso la porzione centro-apicale della ghiandola. Il massaggio prostatico pu\u00f2 indurre la fuoriuscita di alcune gocce di secrezioni prostatiche e questo campione viene definito EPS (acronimo inglese di \"expressed prostatic secretion\").\nVB3 infine viene raccolto una volta completato il massaggio prostatico. Le urine VB3 possono essere considerate urine di \"lavaggio dell'uretra\" e quindi possono veicolare ulteriore materiale prostatico.\nIl test \u00e8 considerato positivo quando si riscontra un numero elevato di leucociti nel liquido prostatico (EPS) oppure in un campione di urine raccolto dopo aver eseguito il massaggio prostatico (VB3). Il numero di leucociti viene confrontato con quello riscontrato nell'urina del primo getto (VB1) ed alla met\u00e0 del flusso urinario (VB2).\nPoich\u00e9 anche i soggetti normali hanno un basso numero di leucociti nel loro liquido prostatico (EPS), il test viene considerato positivo quando sono presenti almeno 10 leucociti per ogni campo ad alto ingrandimento (40X).\nLa prova \u00e8 anche nota come \u201ctest dei quattro bicchieri\u201d proprio perch\u00e9 si raccolgono i quattro campioni sopra citati, (VB1, VB2, EPS, VB3), che a completamento dello studio sono anche sottoposti ad esame batteriologico.\nLe colture consentono un confronto tra i livelli quantificabili di batteri nella prostata e quelli riscontrabili in uretra.\nSe gli agenti patogeni si trovano solo nel fluido prostatico (EPS o VB3) o se l'importo totale dei patogeni nel liquido prostatico \u00e8 10 volte i livelli trovati nell'uretra (VB1 o VB2 se positivi), si considera che il paziente abbia una prostatite batterica cronica.\nLa positivit\u00e0 della ricerca batterica nelle urine post massaggio prostatico \u00e8 indicativa per l'infezione delle vie seminali."}
{"id": "1992983", "revid": "125576", "url": "https://it.wikipedia.org/wiki?curid=1992983", "title": "The Killer Barbies", "text": ""}
{"id": "1993011", "revid": "17654", "url": "https://it.wikipedia.org/wiki?curid=1993011", "title": "Stone skipping", "text": ""}
{"id": "1993013", "revid": "339392", "url": "https://it.wikipedia.org/wiki?curid=1993013", "title": "Sassonia Centrale", "text": ""}
{"id": "1993018", "revid": "339392", "url": "https://it.wikipedia.org/wiki?curid=1993018", "title": "Sassonia Settentrionale", "text": ""}
{"id": "1993041", "revid": "767487", "url": "https://it.wikipedia.org/wiki?curid=1993041", "title": "Weekend con il morto 2", "text": "Weekend con il morto 2 (titolo originale \"Weekend at Bernie's II\") \u00e8 un film commedia statunitense del 1993, diretto da Robert Klane. Il film, che mantiene sempre Andrew McCarthy, Jonathan Silverman e Terry Kiser come attori protagonisti, \u00e8 il seguito di \"Weekend con il morto\" (1989).\nTrama.\nLarry Wilson e Richard Parker vengono licenziati dalla compagnia di assicurazione per cui lavoravano, in quanto accusati di aver sottratto due milioni di dollari. Questo denaro, in realt\u00e0, era stato rubato da un dirigente della societ\u00e0, Bernie Lomax, morto da poco, che avrebbe voluto uccidere i due proprio perch\u00e9 avevano scoperto del cospicuo ammanco. I due giovani cercano, cos\u00ec, di trovare i due milioni fingendo che Bernie sia vivo e utilizzando il suo corpo come una marionetta, per compiere gli atti necessari al ritrovamento. Anche Arthur Hummel, che ha licenziato Larry e Richard, \u00e8 alla ricerca del denaro per conto della societ\u00e0 truffata. Nel frattempo alcuni gangster, alle Isole Vergini, si rivolgono ad una sacerdotessa vud\u00f9, che li incarica di compiere un rito magico sul corpo di Bernie affinch\u00e9 li conduca al denaro.\nIl sortilegio, per\u00f2, non va come previsto, e porta il cadavere di Lomax a prendere vita ogniqualvolta vi sia della musica.\nProduzione.\nIl film \u00e8 stato girato nel territorio delle Isole Vergini americane e a New York.\nAccoglienza.\nLa pellicola fu un buon successo al botteghino, incassando 12 milioni di dollari."}
{"id": "1993042", "revid": "51323", "url": "https://it.wikipedia.org/wiki?curid=1993042", "title": "Weekend con il morto II", "text": ""}
{"id": "1993052", "revid": "339392", "url": "https://it.wikipedia.org/wiki?curid=1993052", "title": "I Krel", "text": ""}
{"id": "1993053", "revid": "287204", "url": "https://it.wikipedia.org/wiki?curid=1993053", "title": "Steve James", "text": ""}
{"id": "1993054", "revid": "1543377", "url": "https://it.wikipedia.org/wiki?curid=1993054", "title": "Psarolepis romeri", "text": "Lo psarolepide (Psarolepis romeri) \u00e8 un pesce estinto, vissuto tra il tardo Siluriano e il Devoniano inferiore (tra 400 e 390 milioni di anni fa). \u00c8 considerato un primitivo rappresentante dei sarcopterigi, forse simile agli onicodonti. I suoi resti sono stati ritrovati nella regione dello Yunnan, in Cina.\nDescrizione.\nQuesto pesce era dotato di un corpo affusolato e robusto, dall'aspetto vagamente simile a quello di uno squalo. La caratteristica principale dello psarolepide era costituita da un paio di \u201cspirali di denti\u201d poste all'estremit\u00e0 della mandibola. La testa era costituita da alcune placche dermiche particolarmente spesse, ricoperte da scanalature e grandi pori. Un'altra caratteristica dello psarolepide era data da una grande spina posta proprio di fronte alla pinna pettorale, che partiva dal cinto scapolare per estendersi all'indietro. Un'altra spina era posta davanti alla pinna mediana dietro la testa.\nClassificazione.\nNel 1998 vennero alla luce alcuni fossili nella provincia dello Yunnan, in rocce databili al limite tra il Siluriano e il Devoniano. Il ritrovamento venne descritto come \"Psarolepis romeri\".\nLa prima descrizione di questo animale lo vide classificato tra i sarcopterigi, ma i paleontologi si trovarono in difficolt\u00e0 a capire effettivamente a quale gruppo appartenesse questo animale (sarcopterigi o attinopterigi) a causa della sua notevole primitivit\u00e0. \"Psarolepis\", infatti, \u00e8 un miscuglio di alcune caratteristiche di entrambi i gruppi, e al contempo ne \u00e8 sprovvisto di altre; per questo motivo \u00e8 considerato un fossile di transizione tra questi due gruppi.\nCaratteristiche.\nTesta.\nLa testa dello psarolepide era costituita da quattordici placche contenenti un livello di cosmina, una sostanza simile alla porcellana. Questo rivestimento oscura di fatto le linee di sutura del cranio, ed \u00e8 quindi difficile studiare l'esatta struttura delle ossa. Il muso era stranamente accorciato e le narici erano poste sopra gli occhi, i quali erano esattamente sopra la mascella superiore.\nSpine delle pinne.\nUna delle caratteristiche pi\u00f9 sorprendenti dello psarolepide erano le spine presenti sulle pinne. Ve ne erano di due tipi: una si estendeva all'indietro rispetto al cinto scapolare, l'altra associata alla pinna dorsale. Queste spine sono state rinvenute solo in alcuni pesci con mascelle estremamente primitivi, gli acantodi, e sembrerebbero assenti negli squali primitivi (anche se sono presenti in grande abbondanza nelle forme pi\u00f9 evolute).\nDentatura.\nLe grandi zanne poste sulla placca dentale sulla punta della mandibola identificano lo psarolepide come un rappresentante degli onicodonti, un primitivo gruppo di pesci sarcopterigi. La premascella e l'osso dentale, inoltre, possedevano una fila irregolare di denti esterni di piccole dimensioni.\nParentele.\nI fossili di \"Psarolepis\" mostrano affinit\u00e0 sia con gli attinotterigi sia con i sarcotterigi. Nella mandibola, ad esempio, i denti sono simili a quelli dei sarcotterigi, con molteplici riempimenti di cosmina. Le ossa delle guance, invece, mostrano caratteristiche di entrambi i gruppi. La spina pettorale \u00e8 stata rinvenuta anche nei placodermi e negli acantodi, mentre quella dorsale \u00e8 comune agli squali e agli stessi acantodi. Queste due caratteristiche, in ogni caso, non si riscontrano in nessun altro pesce osseo."}
{"id": "1993055", "revid": "22356", "url": "https://it.wikipedia.org/wiki?curid=1993055", "title": "Psarolepis", "text": ""}
{"id": "1993057", "revid": "119983426", "url": "https://it.wikipedia.org/wiki?curid=1993057", "title": "Frederick Yates", "text": "Fu uno dei pi\u00f9 forti giocatori inglesi del periodo 1910-1930.\nVinse sei volte il campionato britannico (1913, 1914, 1921, 1926, 1928, 1931). Solo Henry Atkins fece meglio, con nove vittorie dal 1905 al 1925.\nNon fu mai un fortissimo giocatore di torneo perch\u00e9 mancava di continuit\u00e0, ma vinse partite contro i maggiori campioni del suo tempo: contro Siegbert Tarrasch ad Amburgo nel 1910, contro Aleksandr Alechin ad Hastings 1922/23 e al torneo di Carlsbad 1923 (la partita vinse il primo premio di bellezza), contro Max Euwe a Scarborough 1928, contro Aaron Nimzowitsch al torneo di Carlsbad 1929, contro Efim Bogoljubov a Londra 1922 e a Baden-Baden 1925, contro Savelij Tartakover ad Hasting e Kecskemet 1927, contro Rudolf Spielmann e Milan Vidmar a San Remo 1930.\nMor\u00ec a 48 anni nella sua casa di Londra per le esalazioni di monossido di carbonio provenienti da una stufa a gas difettosa.\nLa sua partita pi\u00f9 famosa \u00e8 la vittoria contro Alechin a Carlsbad 1923. \u00a0(vedi la partita online)"}
{"id": "1993058", "revid": "17654", "url": "https://it.wikipedia.org/wiki?curid=1993058", "title": "Paul Ben-Chaim", "text": ""}
{"id": "1993060", "revid": "767487", "url": "https://it.wikipedia.org/wiki?curid=1993060", "title": "Gilli Smyth", "text": "\u00c8 nota per aver militato nei Gong, nei Mother Gong e nei Planet Gong, nonch\u00e9 per aver pubblicato diversi album come solista. Scrisse anche diverse raccolte delle proprie poesie ed un libro, \"Nitrogen Dreams\", in cui compaiono, oltre alle poesie, sue descrizioni ed impressioni sulla vita dei Gong.\nCome cantante, ottenne grande successo per l'ironia e la malizia delle sue interpretazioni. La sua pi\u00f9 famosa caratteristica sono gli \"space whispers\", un modo di cantare e vocalizzare sussurrato e filtrato da effetti di eco, ideato da lei stessa.\nFu, assieme al suo partner di allora, Daevid Allen, fondatrice dei Gong, un gruppo di grande originalit\u00e0 in cui tuttora suonano musicisti del calibro di Steve Hillage e Didier Malherbe. Nelle canzoni impersonific\u00f2 importanti personaggi della mitologia Gong, quali la \"Buona Strega Shakti Yoni\", la prostituta, la madre e la vecchia.\nSi segnal\u00f2 come compositrice di molti dei bizzarri brani che resero la musica della band inconfondibile, e che subirono l'influenza dello space rock, della psichedelia e del rock sperimentale.\nUsc\u00ec dai Gong nel 1974 per dedicarsi ai figli, dopo la pubblicazione dei capolavori del gruppo, i tre album della \"trilogia di Radio Gnome\": \"Flying Teapot\", \"Angel's Egg\" e \"You\".\nL'anno dopo anche Allen sarebbe uscito dalla band, che conobbe un periodo di declino. Buona parte della formazione storica, comprendente Gilli Smyth, si sarebbe riunita diversi anni dopo, e tuttora si esibisce in tourn\u00e9e ed album in studio. Attorno all'originale progetto di Smyth e Allen, nacquero diverse altre band di quella che viene chiamata la \"Gong Global Family\", tra le quali i Gongmaison ed i Mother Gong.\n\"Mother\", il suo album di debutto come solista del 1978, la port\u00f2 a fondare un proprio gruppo, i Mother Gong, che esordirono nel 1979 con l'album \"Fairy Tales\". La nascita della nuova band coincise con la rottura della relazione con Allen, ma il sodalizio artistico sarebbe rimasto con le collaborazioni dei due negli album dei Gong e dei Mother Gong."}
{"id": "1993063", "revid": "1793900", "url": "https://it.wikipedia.org/wiki?curid=1993063", "title": "Tamarin", "text": "Tamarin \u00e8 una cittadina della costa occidentale di Mauritius. \u00c8 il capoluogo del Distretto di Black River. Secondo il censimento del 2000, ha 3.256 abitanti.\nRecentemente gli uffici amministrativi distrettuali sono stati trasferiti a Bambous, un abitato vicino. \nSorto come villaggio di pescatori, Tamarin si \u00e8 trasformata in un luogo di villeggiatura, famoso per il surf."}
{"id": "1993065", "revid": "1543377", "url": "https://it.wikipedia.org/wiki?curid=1993065", "title": "Blastoidea", "text": "I blastoidi (Blastoidea) sono un gruppo estinto di echinodermi. Spesso chiamati \u201cboccioli di mare\u201d a causa del loro aspetto, come molti altri gruppi di echinodermi si svilupparono nell'Ordoviciano, per poi raggiungere il culmine della diversit\u00e0 nel corso del Carbonifero ed estinguersi alla fine del Permiano. Sono particolarmente comuni in terreni nordamericani del Mississippiano (come in Illinois, Kentucky, Tennessee e Indiana).\nDescrizione.\nCome molti echinodermi, i blastoidi erano protetti da una serie di placche che si incastravano tra di loro, costituite da carbonato di calcio. Queste placche formavano il corpo principale, noto come teca. In vita, la teca della maggior parte dei blastoidi era attaccata a una colonna costituita da molteplici placchette discoidali. La colonna era ancorata al fondale marino per mezzo di un peduncolo molto simile a quello dei crinoidi. La bocca dei blastoidi era posizionata alla sommit\u00e0 della teca.\nA partire dal centro della teca si estendevano cinque canali di nutrizione simili ai petali di un fiore; ognuno di questi \u201cpetali\u201d, noti come ambulacra, possedeva molte strutture lunghe e sottili chiamate brachioli, che venivano usate per intrappolare particelle di cibo e portarle verso la bocca. I brachioli erano strutture molto delicate, e nei fossili non sono quasi mai conservati. Una serie di cinque placche circondava la bocca a forma di stella e includevano una serie di cinque organi respiratori complessi, noti come idrospire. Questi spiracoli prevenivano il mischiarsi di vari fluidi, e l'eliminazione dei fluidi in eccesso avveniva attraverso l'\u201canispiracolo\u201d, un'apertura formata dalla fusione dell'ano e degli spiracoli adiacenti. La maggior parte delle aree ambulacrali \u00e8 costituita dalla piastra lancetta, limitata esternamente da numerose piccole piastre laterali.\nCome i crinoidi, i blastoidi erano sospensivori di alto livello (ovvero si nutrivano principalmente di organismi planctonici) e abitavano acque oceaniche moderatamente agitate. Il sistema di acquisizione del cibo dei blastoidi consisteva in alcuni tipi di ambulacra. Il cibo entrava attraverso gli ambulacra brachiolari, veniva trasferito agli ambulacra laterali attraverso la fossa brachiolare, poi veniva trasferito agli ambulacra principali e alla fine entrava nella bocca. Ognuno di questi ambulacra era coperto di placche protettive; le placche della fossa brachiolare erano mobili e potevano aprirsi per fare entrare il cibo, o chiudersi secondo necessit\u00e0. Altre placche protettive potrebbero essere state mobili.\nClassificazione.\nI blastoidi vengono suddivisi in due sottoclassi: i Fissiculata, caratterizzati da idrospire a entrata diretta, e gli Spiraculata, in cui l'accesso alle idrospire era possibile attraverso una serie di pori. Il pi\u00f9 antico blastoide conosciuto, \"Macurdablastus\" dell'Ordoviciano medio del Tennessee, non pu\u00f2 essere classificato in nessuno di questi due gruppi."}
{"id": "1993068", "revid": "767487", "url": "https://it.wikipedia.org/wiki?curid=1993068", "title": "The Cosmic Jokers", "text": "The Cosmic Jokers sono stati un gruppo musicale krautrock tedesco e uno tra i pionieri dello space rock."}
{"id": "1993071", "revid": "1543377", "url": "https://it.wikipedia.org/wiki?curid=1993071", "title": "Edrioasteroidea", "text": "Gli edrioasteroidi (Edrioasteroidea) sono una classe di echinodermi estinti, vissuti nei mari del Paleozoico. Apparvero nel Cambriano (anche se \"Arkarua\" dell'Ediacarano potrebbe essere stato gi\u00e0 un edrioasteroide) e sopravvissero fino al Permiano (da 530 a 280 milioni di anni fa).\nDescrizione.\nIl piano corporeo di questa classe era semplice: il corpo principale (teca) era composto da una serie di piccole placche, da una zona d'inserzione e (in alcune specie) da una zona peduncolata che poteva estendersi o ritrarsi. La principale caratteristica degli edrioasteroidi era la presenza di cinque braccia, note come ambulacra, contenute all'interno del corpo e disposte a raggiera attorno alla bocca, che si trovava alla sommit\u00e0 del corpo. Le braccia crescevano seguendo una sorta di spirale, a volte nella stessa direzione. L'ano era situato sotto la regione della bocca ed era costituito da una serie di piccole placche triangolari, che andavano a formare un'area a forma di cono. Le varie specie di edrioasteroidi si distinguono in base alle differenze della curvatura ambulacrale e delle placche che ricoprivano gli ambulacra e la bocca. Lo stile di vita di questi animali era sessile, dal momento che vivevano spesso ancorati al terreno per mezzo di una colonnina costituita da piccole placche."}
{"id": "1993077", "revid": "1652635", "url": "https://it.wikipedia.org/wiki?curid=1993077", "title": "Robert Hertz", "text": "Allievo di \u00c9mile Durkheim, ne segu\u00ec la prospettiva di ricerca sociologica, concentrandosi sul tema delle rappresentazioni collettive dei gruppi sociali. Purtroppo la sua promettente carriera di studioso fu interrotta dalla morte prematura durante la prima guerra mondiale, all'et\u00e0 di trentatr\u00e9 anni. I suoi appunti per un'opera, mai pubblicata, su \"Il peccato e l'espiazione nelle societ\u00e0 primitive\" furono poi ripresi e ordinati dall'amico e collega Marcel Mauss, che fu appassionato divulgatore delle teorie e delle opere dello studioso scomparso.\nLa rappresentazione collettiva della morte.\nTema privilegiato della sua ricerca fu la rappresentazione collettiva della morte, intesa, quest'ultima, come evento che mette in pericolo la coesione del gruppo sociale. Esso, in occasione della morte di un proprio membro, difende la propria identit\u00e0 collettiva elaborando degli specifici riti di ricomposizione e di elaborazione del lutto, i rituali funebri; lo scopo di tali rituali \u00e8 appunto quello di ricondurre l'evento della morte in un orizzonte socialmente concepibile, gestendo in modo controllato il distacco del gruppo dal membro defunto. A questo proposito, egli studi\u00f2, nel suo saggio \"Contributo alla rappresentazione collettiva della morte\" (apparso su \"L'Ann\u00e9e sociologique\" nel 1907), il rituale della \"seconda sepoltura\", messo in pratica da alcune popolazioni del Borneo: in occasione della morte di un membro, dopo un primo rito funebre, trascorso un certo periodo di tempo, un secondo rito, pi\u00f9 formale e solenne, serve a dare sistemazione definitiva alle spoglie del defunto.\nIl rito funebre viene visto insomma da Hertz come una sorta di rito di passaggio da una condizione sociale a un'altra, alla stessa stregua del battesimo o del matrimonio, suggerendo una prospettiva che sar\u00e0 proposta pi\u00f9 estesamente due anni dopo da Arnold Van Gennep. Col rito funebre si scongiura il rischio cio\u00e8 di considerare il defunto come uscito definitivamente dal gruppo sociale, ma anzi si formalizza visibilmente il suo passaggio dalla comunit\u00e0 dei vivi a quella dei defunti, che \u00e8 sentita dalla societ\u00e0 come parte integrante di se stessa. Con quella sorta di rappresentazione della morte, ritualizzata e teatralizzata, che \u00e8 il rito funebre, il gruppo sociale, che tende a considerarsi eterno e immutabile, si difende dal possibile attacco che la morte di un proprio membro ha rappresentato per la propria stessa coesione.\nLa preminenza della mano destra.\nNel 1909 Hertz pubblic\u00f2 un secondo importante studio intitolato \"La preminenza della mano destra. Studio sulla polarit\u00e0 religiosa\". In esso lo studioso ipotizz\u00f2 che gli esseri umani abbiano la tendenza a pensare e a dividere lo spazio fisico secondo un principio oppositivo bipolare, la destra e la sinistra, cui corrisponderebbe una ancestrale opposizione, questa volta a livello concettuale, tra il sacro e il profano. Ci\u00f2 si rifletterebbe da un lato nella preminenza, appunto, della mano destra (vista non, o non solo, come frutto di una naturale asimmetria organica del corpo umano, ma come una \"istituzione sociale\"), e dall'altro nelle rappresentazioni collettive legate alla destra, idealizzata e identificata con tutto ci\u00f2 che \u00e8 positivo e sicuro, rispetto alla sinistra, vista come \"luogo\" del pericolo e dell'inquietudine, su cui pesa una sorta di interdetto sociale.\nHertz ipotizza che ci\u00f2 potrebbe essere alla base, tra l'altro, del fenomeno linguistico che vede, nell'ambito delle lingue indoeuropee, una radice comune per le parole indicanti la destra, a differenza di ci\u00f2 che accade per quelle indicanti la sinistra. Hertz individu\u00f2 in pratica un sistema di classificazione concettuale operato dal pensiero umano secondo un principio di opposizione: da quella originaria tra sacro e profano discenderebbe una lunga serie di altre opposizioni concettuali (ad esempio tra destra e sinistra, chiaro e scuro, maschio e femmina e via dicendo).\nL'antropologia \"alpina\".\nHertz va ricordato infine come uno degli iniziatori degli studi etnologici incentrati sulla cultura della zona delle Alpi: egli condusse infatti, nel 1911, uno studio sulle forme della devozione popolare al santuario di san Besso, presso Cogne."}
{"id": "1993078", "revid": "287204", "url": "https://it.wikipedia.org/wiki?curid=1993078", "title": "Diruttori", "text": ""}
{"id": "1993080", "revid": "22356", "url": "https://it.wikipedia.org/wiki?curid=1993080", "title": "Vetulicoli", "text": ""}
{"id": "1993084", "revid": "767487", "url": "https://it.wikipedia.org/wiki?curid=1993084", "title": "Conrad Schnitzler", "text": "\u00c8 stato una delle figure pi\u00f9 significative del Krautrock.\nDiscografia.\nLa discografia \u00e8 parziale, date le numerosissime collaborazioni dell'artista."}
{"id": "1993090", "revid": "1318658", "url": "https://it.wikipedia.org/wiki?curid=1993090", "title": "Jajce", "text": "Jajce \u00e8 una citt\u00e0 ed una municipalit\u00e0 della Bosnia ed Erzegovina con una popolazione con 30.758 abitanti al censimento 2013.\n\u00c8 ubicata alla confluenza dei fiumi Pliva e Vrbas.\nStoria.\nLa citt\u00e0, fondata nel XIV secolo e sviluppatasi intorno ad una fortezza, fu anche capitale del Regno autonomo di Bosnia e vide l'incoronazione di Stefano Toma\u0161evi\u0107 ultimo Re di Bosnia, che regn\u00f2 dal 1461 al 1463. Con l'invasione della Bosnia da parte del sultano ottomano Mehmet II, Stefano Toma\u0161evi\u0107, dopo essere stato catturato nella fortezza della vicina citt\u00e0 di Klju\u010d, venne decapitato in un campo noto come \"Carevo Polje\" (Campo degli Zar) che si trova nei dintorni della citt\u00e0. L'anno successivo \"Jajce\" venne liberata da M\u00e1ty\u00e1s Hunyadi, detto \"Mattia il giusto\", re d'Ungheria che nel 1464 occup\u00f2 la Bosnia sconfiggendo i turchi e ristabilendo il banato; durante questo periodo venne restaurata la chiesa di San Luca, la pi\u00f9 vecchia della citt\u00e0. Nel 1527 la Bosnia cadde nuovamente sotto il dominio ottomano che sarebbe durato fino al 1878, quando con il Trattato di Berlino la Bosnia e l'Erzegovina vennero occupate dagli austriaci e, pur rimanendo territorio turco, passarono sotto l'amministrazione dell'Impero austro-ungarico, a cui vennero poi annesse nel 1908.\nI resti di Stefano Toma\u0161evi\u0107 vennero ritrovati in una localit\u00e0 presso \"Jajce\" nota come \"Kraljev Grob\" (Tomba del Re) nel 1888, quando l'archeologo croato \u0106iro Truhelka port\u00f2 alla luce il corpo decapitato di un uomo adulto. Anche se non vi \u00e8 alcuna prova certa che quelli fossero i resti di Stefano Toma\u0161evi\u0107, le tradizioni locali e le prove presenti rendono quasi certo il fatto e i resti sono ora custoditi nel locale monastero francescano.\nDurante la seconda guerra mondiale la citt\u00e0 divenne famosa per lo svolgimento, tra il 21 e il 29 novembre 1943, della seconda sessione dell'AVNOJ, il consiglio antifascista di liberazione nazionale della Jugoslavia, in cui vennero gettate le basi del nuovo Stato Federale Jugoslavo con Tito Primo ministro. Nella stessa riunione venne eletto un Comitato Nazionale per la Liberazione della Jugoslavia con funzioni di governo provvisorio, e venne revocato il Regio Governo Jugoslavo in esilio con il divieto di ritorno in patria del Re Pietro II, fino allo svolgimento di un referendum popolare che avrebbe dovuto decidere lo status della monarchia.\nNel 1963 a Jajce si svolsero i sesti Campionati mondiali di canoa/kayak.\nLa citt\u00e0 di Jajce partecip\u00f2, il 26 agosto 1982, alla 7\u00aa puntata della XVIII\u00aa edizione di Giochi senza frontiere, una trasmissione televisiva prodotta dall'Unione europea di radiodiffusione e andata in onda dal 1965 al 1999.\nAll'inizio della guerra in Bosnia tra aprile e maggio 1992 quasi tutta la popolazione serba abbandon\u00f2 la citt\u00e0 per rifugiarsi nel territorio della Republika Serba. Nell'estate del 1992 la citt\u00e0 venne pesantamente bombardata dal Vojska Republike Srpske, l'esercito Serbo-Bosniaco della Republika Srpska, e con l'entrata dei serbi nella citt\u00e0 nell'ottobre del 1992 si ebbe la fuga in massa delle popolazioni croate e bosgnacche che si rifugiarono nella vicina Travnik. Con la controffensiva croata dell'agosto-settembre 1995 la citt\u00e0 venne occupata dalle milizie del Consiglio di difesa croato con la popolazione serba messa in fuga. Con gli Accordi di Dayton, stipulati il 14 dicembre 1995, la municipalit\u00e0 di Jajce entr\u00f2 a far parte della Federazione croato-musulmana ma con i confini modificati.\nDintorni.\nNel pieno centro di Jajce si trovano, alla confluenza del Vrbas e della Pliva, le Cascate della Pliva che costituiscono una delle maggiori attrattive della citt\u00e0. Le cascate erano alte circa 30 metri, ma dopo il terremoto durante la guerra civile e in conseguenza dei concomitanti attacchi alla vicina centrale idroelettrica l'area venne allagata e adesso le cascate hanno un'altezza di 20 metri.\nProgetti dell'UNESCO.\nJajce ha una ricca storia e nella sua municipalit\u00e0 si contano 24 monumenti nazionali : le mura della citt\u00e0 e il complesso di fortificazione; la casa \"Buri\u0107\"; la chiesa ortodossa \"Presvete Bogorodice\"; la chiesa \"Sv. Ivo\" in Podmila\u010dje; la chiesa \"Sv Marija\" col campanile di \"San Luca\"; la moschea delle donne; l'edificio dell'AVNOJ; la moschea \"Esma Sultanija\"; \"kraljev Grob\" (tomba reale) a Zastinju; Jajce, e il suo antico distretto urbano; Katakombe e la chiesa sotterranea; la casa \"Kapetanovi\u0107\"; la vecchia casa \"Kr\u0161lak\"; il tempio del Dio Mitra; Musafirhana; la necropoli con i suoi ste\u0107ci a Vinac; la casa \"Omerbegova\"; il complesso dei mulini in legno sui laghi della Pliva; il cimitero romano-cattolico; la casa \"Sara\u010d\", il palazzo delle finanze, e la prima scuola elementare; la moschea \"Sinan-bey\"; la fontana Had\u017eihafizadi\u0107a; la fortezza di Vinac; la fortezza di Jajce. Nel 2006 il suo centro storico \u00e8 stato proposto per essere inserito nella lista dei patrimoni dell'umanit\u00e0 dell'UNESCO.\nLa stessa UNESCO ha avviato il recupero del centro storico in collaborazione con un'organizzazione svedese denominata \"Kulturarv utan gr\u00e4nser\" (Patrimonio Culturale senza Confini). Il progetto principale dell'organizzazione \u00e8 il recupero delle tradizionali abitazioni che caratterizzano il paesaggio della citt\u00e0. Nel 2006 la maggior parte delle case \u00e8 stata ricostruita, mentre i lavori del recupero di alcuni suoi monumenti sono tuttora in corso."}
{"id": "1993092", "revid": "1684799", "url": "https://it.wikipedia.org/wiki?curid=1993092", "title": "Mitreo delle Terme di Caracalla", "text": "Il mitreo delle Terme di Caracalla \u00e8 il pi\u00f9 grande di Roma e venne realizzato in uno dei corridoi sotterranei delle terme di Caracalla, presso l'esedra di nord-ovest, al quale si accede dall'esterno del recinto delle terme stesse. Bench\u00e9 recentemente restaurato, il mitreo \u00e8 di norma chiuso al pubblico ed aperto solo in occasioni particolari. Poich\u00e9 il mitreo \u00e8 situato vicino alla basilica di Santa Balbina viene anche detto \"mitreo di Santa Balbina\". \nL'ambiente \u00e8 a pianta centrale, coperto da una serie di volte a crociera rette da pilastri, con due grandi banconi laterali. Il pavimento conserva ancora un motivo a fasce bianche e nere. \nQuesta sala \u00e8 preceduta, come al solito, da un vestibolo dal quale si accede a due ambienti, uno dei quali doveva essere usato come stalla per i tori da sacrificio. "}
{"id": "1993093", "revid": "36426", "url": "https://it.wikipedia.org/wiki?curid=1993093", "title": "Mitreo di Santa Balbina", "text": ""}
{"id": "1993094", "revid": "767487", "url": "https://it.wikipedia.org/wiki?curid=1993094", "title": "Molaria spinifera", "text": " \nLa molaria (Molaria spinifera) \u00e8 un artropodo estinto, vissuto nel Cambriano medio (circa 505 milioni di anni fa). I suoi resti sono stati rinvenuti nel ben noto giacimento di Burgess Shales (Canada) e in Utah.\nDescrizione.\nLunga circa cinque centimetri, questa creatura era dotata di un grande scudo cefalico a forma di mezza sfera; sul capo sono presenti un paio di piccole antenne rivolte in avanti e tre paia di appendici biramate (simili a quelle presenti in altri artropodi primitivi) costituite da un arto ambulacrale e da una branchia. Il corpo era costituito da otto segmenti, con altrettante paia di appendici; la coda, invece, era lunghissima e costituita da numerosi segmenti articolati.\nClassificazione.\nNonostante le prime descrizioni dell'animale lo ponessero alla base del gruppo dei merostomi, nel 1981 Harry Whittington pubblic\u00f2 uno studio secondo il quale la molaria possedeva caratteristiche differenti, soprattutto per quanto riguarda le appendici cefaliche. Probabilmente questo animale viveva sul fondo marino e si spostava grazie alle corte zampe."}
{"id": "1993098", "revid": "123118151", "url": "https://it.wikipedia.org/wiki?curid=1993098", "title": "Habelia optata", "text": " \nLabelia (Habelia optata) \u00e8 un artropode estinto, vissuto nel Cambriano medio (circa 505 milioni di anni fa). I suoi resti sono stati ritrovati in Canada, nel famoso giacimento di Burgess Shales.\nDescrizione.\nLungo circa quattro centimetri, questo animale popolava i bassi fondali spostandosi sulle corte zampe poste sotto il corpo. La testa era formata da una grossa struttura tondeggiante, completamente ricoperta di piccoli tubercoli dalla funzione sconosciuta; vi erano un paio corte appendici uniramose seguite da cinque paia di appendici allungate e biramose. Anche il corpo, suddiviso in dodici segmenti, era coperto da tubercoli; nella parte anteriore vi era una sorta di gibbosit\u00e0. I primi sei segmenti del corpo erano dotati delle classiche appendici biramate degli artropodi primitivi (costituite da branchia e arto ambulacrale), mentre gli altri sei possedevano le sole branchie. L'ultimo somite del corpo presenta una sacca anale. La coda era strutturata come una lunga struttura bifida e dotata di creste e corte spine, con una singola articolazione a circa due terzi della lunghezza.\nClassificazione.\nDescritta originariamente come un primitivo merostomo, l'abelia \u00e8 stata poi riconsiderata come artropode unico, forse imparentato con l'assai simile \"Molaria\". Affinit\u00e0 sono state riscontrate con un altro artropode primitivo, la poco nota \"Thelxiope\", anch'essa proveniente da Burgess Shales."}
{"id": "1993099", "revid": "22356", "url": "https://it.wikipedia.org/wiki?curid=1993099", "title": "Molaria", "text": ""}
{"id": "1993100", "revid": "31886", "url": "https://it.wikipedia.org/wiki?curid=1993100", "title": "Episodi di My Name Is Earl (quarta stagione)", "text": "La quarta e ultima stagione della serie televisiva My Name Is Earl \u00e8 stata trasmessa in prima visione negli Stati Uniti d'America da NBC dal 25 settembre 2008 al 14 maggio 2009.\nIn Italia \u00e8 stata trasmessa in prima visione assoluta da Italia 1 dal 17 dicembre 2010 al 26 gennaio 2011.\nLa magica ora.\nTrama.\nQuando Joy usa il programma che realizza i desideri dei bambini con malattie allo stadio terminale per saltare la fila ad un parco divertimenti, Earl ricorda di aver infranto il sogno di un bambino malato 10 anni prima, rubando il pony che gli era destinato. Quando si presenta dai genitori per raccontare l'accaduto, scopre per\u00f2 che il bambino \u00e8 ancora vivo. Buddy (Seth Green), dice a Earl che per cancellarlo dalla lista deve aiutarlo a girare il film che ha sempre sognato. Reclutando un cast sconclusionato dagli abitanti di Camden, nessuno recita come Buddy vorrebbe, a parte Randy. Quando giunge \"la magica ora\", cio\u00e8 il momento migliore per girare, gli attori decidono di dare forfait perch\u00e9 stanchi delle critiche di Buddy. Il ragazzo non si perde d'animo e decide che con le ultime scene girate durante \"la magica ora\" pu\u00f2 ugualmente finire il film grazie agli effetti speciali. Quando arriva la prima, la madre di Buddy rivela che il ragazzo era in realt\u00e0 ancora ammalato e che i medici avevano sbagliato solo di 10 anni la diagnosi. Il film, grazie al montaggio e gli effetti speciali che Buddy aveva fatto prima di morire, piace a tutti ed Earl capisce il suo vero significato, ovvero quello di realizzare tutti i sogni di Buddy. Nel film infatti salva la vita a Randy, va a cavallo ed \u00e8 una spia. Tutto ci\u00f2 che ha sempre voluto fare ma che non ha mai fatto. Dopo la prima, Earl comunica a tutti della sorte del ragazzo e tutti gli abitanti che, colpiti dalla sua storia, decidono di impegnarsi di pi\u00f9 per realizzare i propri sogni. Darnell dipinge, Joy tarocca vestiti ed Earl suona una xilofono (cosa che ha sempre voluto fare, sin da piccolo).\nOcchio per occhio.\nTrama.\nEarl e Randy decidono di fare ammenda per quando hanno fatto trasferire i vicini per i continui scherzi. Quando trovano Clark Clark, il marito della coppia di vicini, scoprono che si era trasferito perch\u00e9 aveva avuto una relazione con la loro madre. Earl torna dai genitori e costringe sua madre a confessare il tradimento al marito. Carl la prende male e decide di andarsene di casa: mentre Randy sta con la madre, Earl sta col padre al motel. Questi ultimi due decidono di tornare da Clark per fargliela pagare, ma, dopo un primo pugno, vengono picchiati dalla moglie che difende il marito. Carl decide allora di vendicarsi andando a letto con alcune donne che conosce e che sostiene siano attratte da lui. Scopre per\u00f2 che non \u00e8 cos\u00ec e, tornato al motel, scoppia in un pianto liberatorio insieme al figlio. Dopo aver passato la notte a piangere per il tradimento che entrambi hanno subito, capiscono che la migliore vendetta \u00e8 il perdono. Carl torna cos\u00ec dalla moglie e la perdona, mentre Earl fa' lo stesso con Joy.\nUn idromassaggio per Joy.\nTrama.\nEarl trova un idromassaggio sul ciglio della strada e lo porta a Joy per poter cancellare il numero 72 della lista. Sotto la vasca viveva per\u00f2 un barbone con un'infezione all'alluce e Joy la contrae dopo aver usato la vasca. Darnell convince la moglie a vivere in isolamento in casa per non diffondere l'infezione e Joy, furiosa, pretende che Earl sbrighi tutte le sue attivit\u00e0 quotidiane. Earl viene a sapere cos\u00ec dalla ex moglie che i figli non hanno amici, ma indagando sulla cosa scopre che il problema \u00e8 Joy: \u00e8 aggressiva e volgare e le altre madri non vogliono che i loro figli stiano vicino a Joy. Quando Joy viene a sapere che i figli sono ad una festa di compleanno, pensa che sia solo per umiliarli ed Earl \u00e8 dunque costretto a spiegargli come stanno realmente le cose. Joy esce dall'isolamento e ruba l'auto di Earl per andare alla festa a farla pagare alle altri madri. L'uomo \u00e8 costretto ad inseguirla a piedi, ma quando arriva a destinazione trova l'ex moglie ferma al parcheggio ad osservare i figli che si divertono. Raggiunta l'ex moglie in macchina i due commentano la situazione ed Earl la rassicura sul fatto che \u00e8 una brava madre.\nRubato un camper.\nTrama.\nPer rimediare al punto n\u00ba 47 della lista, \"Rubato un camper\", Earl va dall'anziano Jerry a cui anni prima aveva rubato il camper, finito poco dopo bruciato per errore da Randy. L'uomo \u00e8 per\u00f2 in stato quasi catatonico in casa sua, aspettando la morte da quando gli fu rubato il camper. Earl scopre che il mezzo era pieno di ricordi della vita dell'uomo e della defunta moglie. Dopo aver cercato di sopperire a tutte le cose andate perdute nell'incendio, Jerry gli comunica che l'ultimo desiderio \u00e8 quello di avere un ricordo della guerra di corea, ma l'unico altro esemplare \u00e8 in possesso del suo ex commilitone Joe. Quando lo accompagna per prenderlo, scopre che si tratta di un pezzo dell'orecchio di Joe, che Jerry gli aveva tagliato prima che lo abbandonasse ferito sul campo di battaglia. Earl cerca di impedire all'anziano di tagliar via l'orecchio a Joe, barricandosi in casa con l'uomo. Jerry sfodera per\u00f2 il suo addestramento militare e riesce ad intrufolarsi in casa: prima che possano far altro per\u00f2, entrambi gli anziani hanno un attacco di cuore. Mentre Randy chiama i soccorsi, Jerry decide di dare la sua ultima pillola per il cuore a Joe. I due anziani riesco entrambi a sopravvivere, e decidono di riappacificarsi.\nJohnny l'angelo.\nTrama.\nRandy fa ricordare a Earl il numero 7 della lista. La vittima \u00e8 Johnny l'angelo (David Arquette), chiamato cos\u00ec perch\u00e9 \"buono come il pane\" e perch\u00e9 faceva acrobazie pericolose. Anni prima, Johnny era specializzato in azioni spettacolari da stuntman. Tuttavia Earl lo seguiva solo perch\u00e9 attratto dalla fidanzata, Sheila. Cos\u00ec, quando per un incidente Johnny \u00e8 costretto in casa per un paio di giorni, Earl ne approfitta per andare a letto con la sua fidanzata e intavolare cos\u00ec una relazione clandestina. Accorgendosi che pi\u00f9 tempo Johnny era infortunato, pi\u00f9 lui riusciva a passare tempo con la fidanzata, Earl lo convince via via a imprese sempre pi\u00f9 rischiose. Quando Earl torna da lui per la lista, Johnny, venuto a sapere la verit\u00e0, si arrabbia e lo caccia via. Earl, per farlo calmare, decide di aspettare un giorno, ma Johnny lo accoglie esattamente allo stesso modo. Turbato, Earl decide di chiedere spiegazioni alla sua ex fidanzata, che gli spiega cos'\u00e8 successo: mentre era in casa, Johnny cadde sbattendo la testa, e per questo ogni volta che si addormentava, dimenticava la giornata e riviveva il giorno seguente come quello precedente, cio\u00e8 il giorno prima del suo ultimo spettacolo. Earl capisce quindi di dover risolvere la questione in un solo giorno. Dopo vari tentativi, riesce a convincere Johnny del suo problema e ad organizzare lo spettacolo il giorno stesso. Ma, dopo che quest'ultimo tenta il suicidio, Earl, dopo averlo salvato, capisce di essere stato egoista, e pensando solo a s\u00e9 per cancellare Johnny dalla lista (avendo anche capito che Johnny era decisamente pi\u00f9 felice se continuava ad ignorare il suo problema), cos\u00ec, il giorno dopo, Earl lo va a trovare per un'ultima volta e, invece di rivelargli tutto, gli d\u00e0 una mano a controllare la sua attrezzatura, rovinata nello spettacolo del giorno prima. Decide per la prima volta di non cancellare un punto della lista, ma di cerchiarlo per ricordarselo.\nIl cheerleader.\nTrama.\nEarl deve rimediare ad un altro torto fatto a Kenny, quando infranse il suo sogno di diventare un cheerleader prendendolo in giro. Quando va da lui, scopre che in realt\u00e0 non era il suo sogno, ma quello di Randy. Per convincere il fratello ad iscriversi ad una scuola per \"cheerleader\", Earl \u00e8 costretto a fingere che fosse anche il suo sogno ed iscriversi insieme a lui. Nella scuola, la squadra di Camden \u00e8 la peggiore di tutte di sempre, ma l'entusiasmo di Randy risolleva il morale riuscendo a creare uno spirito di squadra ed a migliorarla notevolmente. Quando viene il giorno del saggio finale, Earl scopre che tutti i suoi amici sono venuti a vederlo per prenderlo in giro, e si vergogna troppo per fare lo spettacolo. Randy gli dice di voler mollare insieme a lui e allora il fratello gli racconta la verit\u00e0, spiegandogli di averlo fatto perch\u00e9 Randy fa solo quello che fa anche Earl. Randy decide di esibirsi anche senza il fratello e una volta davanti a tutti, il pubblico comincia a deriderlo. Earl si rende conto che il fratello non l'ha mai abbandonato e decide di partecipare all'esibizione nonostante la vergogna. La squadra fa una bella prestazione, tanto che il pubblico ne rimane colpito, ed Earl capisce di dover provare a fare le cose che piacciono anche a Randy, perch\u00e9 potrebbero stupirlo.\nLa soffiata.\nTrama.\nEarl vuole regalare una macchina pi\u00f9 bella della sua a Randy per il compleanno cos\u00ec da rimediare al punto n\u00ba 213 della lista: Sempre avuto qualcosa di migliore di Randy. La macchina, una Ford Ranchero, viene rubata ed Earl va dai responsabili per fargliela restituire, ma non riconoscendolo pi\u00f9 come loro collega non gliela vogliono restituire. Earl decide alla fine di denunciarli alla polizia infrangendo una delle regole dei criminali di Camden e per questo viene additato come spione da tutti i suoi vecchi amici. Inoltre, non riesce a farsi restituire la macchina perch\u00e9 i ladri vengono a sapere che la polizia sta arrivando e nascondono la macchina. Decide quindi di rubar loro la macchina a sua volta, ma viene arrestato e gli viene proposto di fare di nuovo la spia per uscire. Quando l'agente gli offre anche un regalino come ricompensa, Earl riconosce diversi oggetti visti ai cittadini di Camden e capisce che in realt\u00e0 tutta la citt\u00e0 fa la spia. Denunciandone uno, ognuno accusa un altro per non farsi arrestare e alla fine Joy confessa il reato dei due colpevoli del furto dell'auto di Earl. Quest'ultimo riesce cos\u00ec a farsela restituire e a regalarla a Randy.\nNo voodoo, no party.\nTrama.\nEarl deve rimediare ad un altro punto riguardante il fratello, procurandogli un fratello minore. I due vanno ad un'associazione di \"fratelli maggiori\", in cui si affida un orfano perch\u00e9 passi un po' di tempo fuori dall'istituto, ma Randy fallisce il test iniziale. Quando scoprono che Catalina sta facendo da balia ad Oscar, suo nipote, Randy riesce subito a convincerla a sostituirla. Il bambino viene per\u00f2 poco dopo sorpreso a rubare le mance al Crab-Shack e quando viene sgridato, cade in trance facendo intendere a Randy di avere poteri voodoo. Nel frattempo, avvicinandosi Halloween, Earl vuole rimediare ad un altro punto, organizzando una festa come si deve ai figli di Joy. Anche Oscar e Randy sono alla festa e quando Joy scopre che il bambino pratica il voodoo, organizza una vera e propria caccia alle streghe con tanto di folla inferocita e sacerdote. Earl, Randy ed Oscar si rifugiano nella roulotte, ma all'arrivo della folla i primi due decidono di uscire per difendere il bambino. I due vengono subito colpiti e finiscono a terra, Earl allora si ricorda della lista e cancella il punto riguardante Randy poich\u00e9 gi\u00e0 sistemato e grazie al karma la folla viene placata: il bambino, creduto posseduto, ora viene considerato libero dal demonio e tutto torna alla normalit\u00e0. La festa riprende ed Earl pu\u00f2 cancellare un secondo punto dalla lista.\nVenduto un catorcio.\nTrama.\nEarl ha un nuovo vicino di stanza al motel, Lloyd (Courtney Gains), e Joy gli fa presente che lo conosce gi\u00e0. Anni prima, Earl e Joy lo avevano truffato, vendendogli un catorcio destinato alla rottamazione. Quando gli racconta della lista, Lloyd inaspettatamente gli dice di non dover far nulla, perch\u00e9 gli ha mostrato come siano realmente le persone: infami. Siccome teme stia costruendo una bomba per vendicarsi del mondo, Earl gli propone di cambiare idea sugli altri dimostrandogli che almeno una dei successivi proprietari di quel catorcio, non ha truffato a sua volta il prossimo per liberarsene. Non ottenendo molta fortuna, Earl chiede a Darnell di fingersi uno di loro per far ravvedere l'uomo, ma quando scopre la verit\u00e0 Lloyd torna al motel prendendo la macchina di Earl per completare il suo progetto. Lui lo insegue e quando lo raggiunge nella sua stanza lo implora di non far esplodere la bomba, ma scopre che in realt\u00e0 stava costruendo un razzo per andarsene su un altro pianeta. Lloyd per\u00f2 in quel momento si rende conto della generosit\u00e0 di Earl, che ha rischiato la vita per salvare gli altri dalla bomba invece di scappare. Decide di abbandonare il suo progetto e vivere nuovamente meglio la sua vita, mentre Earl si rende conto che non bisogna far pesare le sole le parti negative nelle persone, senza apprezzare quelle positive.\nAnniversario di matrimonio.\nTrama.\nEarl si adopera per riparare il bancone del Crab Shack, danneggiato anni prima durante il suo primo anniversario di matrimonio. Siccome Randy aveva mangiato la torta nuziale rubata che Joy teneva per l'anniversario, si adopera per organizzare una festa al Crab Shack. Inoltre finge che la festa \u00e8 stata organizzata da Earl, per aiutarlo nel suo rapporto con la moglie. Invita per\u00f2 tutte le persone presenti sull'agenda di Joy, con cui per\u00f2 era anche andata a letto. Quando Earl lo scopre, si lascia sfuggire che la festa \u00e8 stata organizzata da Randy e marito e moglie litigano. La situazione peggiora quando alla festa arriva Blake, il cugino di Earl che l'ha sempre superato in tutto. Joy coglie l'occasione per far ingelosire il marito e per di pi\u00f9, a causa di un'invasione di api assassine (che causer\u00e0 il primo incontro tra Kenny, Darnell, Patty e Catalina rifugiati in una cabina telefonica). Earl \u00e8 costretto a rimanere a guardare senza poter uscire dal Crab Shack. Tenta allora di riconquistare la moglie aggredendo il cugino, e nella colluttazione quest'ultimo danneggia il bancone con la testa di Earl. Subito dopo, Joy lo fa riflettere commentando come il loro matrimonio non pu\u00f2 durare visto come \u00e8 iniziato. In un primo momento, lui si rende conto di non vedere futuro per loro due, ma quando un'ape assassina entra nel locale e si dirige verso Joy, Earl la protegge uccidendo l'insetto con un bastoncino per Hot Dog. Entrambi si rendono conto che si vogliono bene e i loro matrimonio continua. Al termine del racconto, Earl ha finito di riparare il bancone e Joy gli regala un Hot Dog su bastoncino per festeggiare il loro anniversario.\nChi trova tiene.\nTrama.\nMentre Earl pensa a quale nuovo punto della lista cancellare, a Camden arriva un tornado. In citt\u00e0 vige la legge del \"chi trova tiene\": dopo il tornado, le cose che si trovano per strada diventano del primo che le prende. Randy ricorda al fratello che \u00e8 cos\u00ec che ha rimediato la portiera blu della macchina ed Earl pensa che il karma voglia dirgli di cancellare quel punto dalla lista. Mentre si susseguono altri tornadi, Joy rinfaccia a Darnell di avergli detto di essere pi\u00f9 intelligente di lei, Patty e Catalina hanno una crisi mistica, Earl e Randy litigano perch\u00e9 quest'ultimo rinfaccia al fratello che \u00e8 sempre impegnato con la lista. Dopo esser stato sbalzato su un tetto, Randy vuole cavalcare il prossimo tornado ed Earl cerca di fermarlo con una pistola che ha trovato. I due non sanno che per\u00f2 la pistola \u00e8 a salve e pensano che Randy sia invulnerabile e abbia dei superpoteri. Darnell intanto viene scaraventato contro la parete della roulotte e Joy cerca di portarlo in ospedale. All'ennesimo tornado, Joy, trasportando Darnell, incontra Randy, Earl, Patty e Catalina. Cercano rifugio nello scantinato della chiesa, aperto grazie a un'idea di Joy. Mentre aspettano che passi, tutti si chiedono come mai abbiano avuto messaggi da Dio cos\u00ec discordanti e Joy, ormai fatta pace con Darnell, ripete quello che questi gli aveva precedentemente detto: durante disastri ambientali, le persone tendono a dare grandi significati ad eventi in realt\u00e0 casuali. Earl riflette su quanto detto, e dopo essere uscito ritrova l'uomo a cui apparteneva la portiera blu.\nLeggere \u00e8 fonda-mentale!\nTrama.\nEarl si offre come volontario per leggere ai bambini il libro di \"Trazan\" preso dal Bibliobus che aveva rubato anni prima e nel frattempo racconta come l'abbia riottenuto con una storia che per certi passi sembra quella del libro. Prima di sposarsi con Joy, Earl e Randy conobbero Raynard (Ewen Bremner) e rubarono il Bibliobus per fingersi una band con delle ragazze. Quando i due fratelli tornano nel bosco dove l'avevano abbandonato la sera stessa, scoprono che Raynard ci vive dentro come un selvaggio cibandosi di bacche allucinogene e sostenendo di avere per moglie un procione. Per riportarlo alla normalit\u00e0, lo catturano e lo riportano in citt\u00e0 per fargli un clistere e disintossicarlo dalle bacche. Cercano poi di trovargli un lavoro, ma Raynar viene continuamente licenziato e finisce in un ospedale psichiatrico perch\u00e9 creduto pazzo. Quando Earl va a trovarlo, Raynard gli chiede di farlo fuggire e tornare nella foresta perch\u00e9 era l'unico luogo in cui si trovava a casa. Earl riesce a farlo scappare e lo lascia libero nella foresta perch\u00e9 possa vivere la vita come vuole.\nA Natale siamo tutti pi\u00f9 Earl.\nTrama.\nEarl scopre che Joy sta continuando una truffa iniziata a Natale alcuni anni prima dai due, raccogliendo fondi per i bambini africani e spacciando Earl Jr. per tale ad uomo che continua a inviargli soldi. Inoltre, Joy l'ha anche rivelato a due donne del campo caravan e anche loro hanno cominciato a truffare l'uomo creando finti fondi per le vittime degli incendi e delle inondazioni. Earl \u00e8 deciso a dire la verit\u00e0 all'uomo, ma questi muore lasciando l'eredit\u00e0 alle tre donne. Earl va dall'avvocato e lo informa sulla storia, precedendo le sue avversarie. Queste per\u00f2 giungono ad un accordo corrompendo l'avvocato ed ereditando i soldi. Si scopre per\u00f2 che l'avvocato era d'accordo con Earl, che aveva architettato una grande truffa ai danni delle tre donne, a partire dalla morte del benefattore che aveva mandato fuori citt\u00e0 con una scusa. Quando l'uomo torna, Earl gli racconta la storia: l'uomo ci rimane male ed Earl lo porta al campo caravan per deride le tre donne che hanno fregato. Per uno scherzo del destino, a causa di una serie di coincidenze legate al debito contratto per corrompere l'avvocato, le tre donne subiscono le stesse calamit\u00e0 per cui raccoglievano soldi: Joy, costretta a vendere il frigo, subisce un'invasione di mosche ed \u00e8 costretta a stare fuori dalla roulotte, mentre le altre due subiscono rispettivamente un incendio ed un allagamento. L'uomo a questo punto, decide di donare nuovamente dei soldi alle tre donne che lo hanno truffato per rimediare alle calamit\u00e0 subite. Tutti rimangono colpiti dalla generosit\u00e0 di costui e decidono di essere a loro volta pi\u00f9 generosi.\nMesso incinta la babysitter.\nTrama.\nEarl va dalla sua vecchia babysitter che aveva messo incinta bucando il preservativo del suo ragazzo. Scopre che i due sono felicemente sposati e lo ringraziano per aver velocizzato il matrimonio. Subito dopo per\u00f2, nota come loro figlio sia viziato fino all'inverosimile.Tratta male i genitori, \u00e8 un totale scansafatiche, non si \u00e8 diplomato e non lavora vivendo alle spalle dei genitori. Earl si offre quindi di farlo maturare e lo porta con s\u00e9 al motel per costringerlo a cercare un lavoro per sopravvivere, pagandogli la stanza solo per tre giorni. Il ragazzo per\u00f2 resta tutto il tempo a far niente e quando viene sbattutto fuori, Earl comincia a rimproverarlo. Randy a quel punto si rende conto che il fratello sta facendo la stessa cosa con lui, proteggendolo e pagandogli la stanza dove dormono. Decide allora di dimostrargli di essere in grado di badare a s\u00e9 stesso e se ne va portando con s\u00e9 il ragazzo. Earl all'inizio non se ne preoccupa, convinto che ritorner\u00e0 entro sera, ma quando si fa notte va dai genitori del ragazzo, disperato per i due, che teme si siano cacciati nei guai. Dopo una notte passata a cercarli, i due tornano da soli dimostrando che seguendo il modo di fare di Earl, se la sono cavata egregiamente diventando popolari ad un convegno sulle flange. Earl capisce che il dovere del genitore \u00e8 dare il buon esempio. Il ragazzo, provato cosa significa avere l'ammirazione e il rispetto degli altri, decide di fare qualcosa nella sua vita, diplomarsi e trovare un lavoro. Randy invece preferisce lasciare al fratello le responsabilit\u00e0 e di tornare al suo solito ruolo. Nel frattempo, Joy perde Gamberuga e cerca di sostituirla con un'altra, ma quando poco dopo l'animale muore e Darnell \u00e8 disperato, gli racconta la verit\u00e0; Gamberone apprezza la sincerit\u00e0 ed \u00e8 convinto che torner\u00e0 presto a casa: l'episodio si conclude proprio con Gamberuga che cerca di dirigersi verso casa.\nCuriosit\u00e0: Alla fine dell'episodio si intravede sullo sfondo l'auto di Earl con la portiera blu, anche se nel finale dell'episodio \"Chi trova tiene\" si lasciava intendere che Earl avrebbe restituito la portiera al legittimo proprietario.\nProgramma protezione (1\u00aa parte).\nTrama.\nEarl approfitta di un nuovo programma televisivo per rimediare al n\u00ba 31 della lista: impedito a Joy di andare in televisione. Anni prima aveva infatti distrutto la videocassetta da mandare al programma \"Fear Factor\" per far partecipare Joy. Dopo alcune difficolt\u00e0 riesce a convincerla a partecipare alle selezioni, ma Joy viene scartata perch\u00e9 la sua prova \u00e8 troppo sciocca. La donna s'infuria cominciando a picchiare il presentatore e Darnell sale sul palco per placarla. Quando viene mandato in onda il programma, viene mostrata la scena con Darnell che cerca di fermare la moglie. Essendo sotto la protezione testimoni, l'FBI chiama immediatamente Darnell per comunicargli che deve essere trasferito. L'uomo si prepara subito a trasferirsi con la famiglia e chiede ad Earl di aspettare Gamberuga e prendersi cura di lei quando torner\u00e0 a casa. Subito dopo, il governo fa irruzione narcotizzando Earl e Randy e portando via Darnell, Joy e i suoi figli. Quando si riprende, Earl si ripromette di ritrovare i suoi amici.\nProgramma protezione (2\u00aa parte).\nTrama.\nPer ritrovare Joy e gli altri trasferiti dall'FBI, Earl e Randy si spediscono in una cassa perch\u00e9 venga inoltrato al loro nuovo indirizzo. Joy e gli altri sono intanto in un centro smistamento per la protezione testimoni e il governo gli impone una nuova identit\u00e0 di cittadini ebrei. La donna si rifiuta di accettare la sua nuova identit\u00e0, ma quando scopre che Darnell \u00e8 rimasto a Camden per lei, accetta di cambiare vita per lui con quella impostagli dall'FBI. Earl nel frattempo finisce nella spazzatura perch\u00e9 l'ufficio postale non inoltra la posta, ma l\u00ec trova una lettera che dice che Joy \u00e8 stata ripescata dal programma televisivo che era stata l'origine dei problemi. Convinto che sia stato il karma a portarlo l\u00ec, Earl approfitta della cosa per fare in modo di poter rivedere l'ex moglie e far avverare il suo sogno. Joy dal suo rifugio vede la pubblicit\u00e0 e Darnell la fa fuggire per farla partecipare. Joy si presenta al programma e riesce a vincere, realizzando il suo sogno e cancellando il punto dalla lista di Earl. Lei e Darnell sono per\u00f2 comunque costretti a trasferirsi, ma Earl pu\u00f2 finalmente salutarla.\nLa lista di Randy.\nTrama.\nNel caravan vivono ora Earl e Randy, e quest'ultimo riceve in regalo un biglietto della lotteria vincente. Mentre festeggia una bicicletta lo investe, facendoglielo perdere. Crede allora che sia stato il Karma, come con suo fratello. Pi\u00f9 tardi nella vaschetta del water trova la fibbia di una cintura, appartenuta a Earl. Randy l'aveva nascosta anni prima per far credere al fratello che gliela aveva rubata il suo amico, con cui passava molto tempo e si divertiva, trascurandolo. Earl cadde in quel tranello e bruci\u00f2 le t-shirt dell'amico, ricordi di scommesse e imprese compiute insieme, per vendicarsi. Per la rabbia, l'amico e il fratello minore abbandonarono il campo caravan, dove abitavano.\nNel frattempo, i Turner cambiano ancora identit\u00e0 e casa per via dell'apparizione di Joy in TV. Joy rimane sempre insoddisfatta delle nuove sistemazioni, ma il governo continua a trasferirli in pessime situazioni sociali. Si accorge per\u00f2, nel frattempo, della tresca tra i due agenti dell'FBI e li ricatta, ottenendo una villa da sogno nei quartieri alti e il nome che desiderava.\nEarl, intanto, fatto pace con l'amico ricomincia una serie di imprese e scommesse assurde per ricollezionare le magliette, ma Randy, ora col pallino del Karma e con una sua lista, capisce che \u00e8 il fratello minore ad essere trascurato dall'amico di Earl, e gli insegna come riconquistare la sua attenzione e ad essere un bravo fratello minore. Randy lo convince a bruciare di nuovo le magliette, ma se ne assume per\u00f2 la colpa, e inscena una baruffa con lui. L'amico di Earl, che nel frattempo aveva imparato da lui a essere un fratello maggiore migliore, protegge suo fratello aggredendo Randy. Earl a sua volta difende Randy inveendo contro il suo amico. Alla fine, le due coppie di fratelli si separano di nuovo. I fratelli Hickey ne rimangono per\u00f2 soddisfatti, avendo insegnato ai due fratelli come volersi bene, l'uno a insaputa dell'altro. Puntualmente il gratta e vinci fortunato ritorna nelle mani di Randy.\nCasalinghe buggerate.\nTrama.\nGamberuga compare alla porta del caravan. Earl nel barattolo del mangime per tartarughe trova un messaggio che Darnell gli aveva lasciato con un numero per contattarlo. Gamberone gli chiede di spedire la sua tartaruga al suo nuovo indirizzo, ma Earl ci ripensa e decide di portargliela personalmente. Randy, intanto, \u00e8 triste per la partenza di Earl. Al Fish Bar (diventato ora un bar gay) conosce un uomo che fraintende il suo rapporto con Earl, credendoli due fidanzati che si sono lasciati, e, dopo aver fatto amicizia, si trasferisce al campo caravan con lui senza che Randy comprenda il suo fraintendimento. Earl raggiunge i Turner, e Joy gli confessa di non essere ancora riuscita a legare con le donne dei quartieri alti. Scacciato (per finta) da Joy perch\u00e9 non comprometta la sua reputazione, Earl con il fumo di scarico della El Camino acceca un cagnolino che passava dietro la macchina. Rimedia subito e lo cura, poi lo riporta alla sua padrona spiegandole del Karma. La donna, affascinata, lo presenta alle sue amiche inclusa Joy, che intravede la sua possibilit\u00e0 di legare finalmente con le altre, e convince Earl a istruirle sul karma. Le donne rimangono affascinate dal racconto di Earl, e mettono in pratica la lezione cominciando a trattare meglio le loro cameriere. Il Karma puntualmente le ricompensa restituendo loro il sonno, che da tempo avevano perso. Grazie ad Earl, ora Joy ha finalmente legato con le altre donne. Quando torna a casa, il gay conosciuto da Randy pensa che sia tornato il vecchio fidanzato, e si eclissa commentando che dovrebbe smetterla di guarire i cuori infranti.\nKarma letale.\nTrama.\nAlla porta del caravan appare un uomo (Danny Glover) che chiede informazioni su Darnell. Earl si rifiuta di fornirle, venendo ammanettato ad una bomba per costringerlo a parlare. La bomba alla fine si rivela finta, e l'uomo afferma di essere il padre di Darnell. I due fratelli, ancora sospettosi, si recano dai Turner per far verificare la fotografia dell'agente a Darnell. L'uomo li ha per\u00f2 seguiti, entra in scena e lotta con Darnell dopo aver addormentato gli altri. Capendo di aver addestrato bene il figlio, il padre offre a Darnell la possibilit\u00e0 di tornare a vivere una vita normale, in cambio per\u00f2 del suo aiuto in un'ultima missione top-secret in qualit\u00e0 di ex agente governativo. Darnell accetta, ma \u00e8 costretto a portarsi dietro Earl come garanzia che effettuer\u00e0 il lavoro. Earl viene a suo malgrado anestetizzato continuamente perch\u00e9 non veda nulla che di compromettente, per un totale di 45 volte. Nel frattempo, Joy e Randy e i bambini tornano a Camden, restando in ansia per Earl e Darnell. Alla fine, Earl e Darnell tornano sani e salvi e la famiglia Turner insieme agli Hickey mangiano tutti assieme nel caravan come una volta, mentre Earl mostra i bizzarri effetti collaterali delle continue iniezioni di sedativo.\nAccademia spaziale.\nTrama.\nEarl vuole rimediare a quando da giovane, all'accademia spaziale di Chaz Dalton, rub\u00f2 la tuta dell'ex astronauta per poterla indossare. Cercando di lavarla prima di restituirla, la tuta si restrinse e si vergogn\u00f2 talmente tanto da non farsi pi\u00f9 rivedere. Earl torna da Chaz e confessa il danno fatto, ma l'uomo lo perdona. Stimando enormemente l'uomo, decide di trovargli una tuta per sostituire quella ristretta. Gamberone intanto, potendo ora usare il suo vero nome, si iscrive al social network BuddyBook e convince Joy ad iscriversi. Earl intanto va ad una struttura della NASA per procurarsi una tuta e scopre che il Chaz Dalton dell'accademia \u00e8 un impostore. Va dal vero ex-astronauta e lo convince ad andare all'accademia. Quando tornano a Camden, il vero Chaz Dalton rivela che l'impostore, Wayne, faceva le pulizie alla NASA: lui lo aveva mandato a Camden in sua vece e, rimasto estasiato dalla stima degli altri per lui, l'uomo si era finto il vero astronauta e aveva fondato l'accademia. Chaz prende possesso dell'accademia, ma ben presto si rendono tutti conto che non \u00e8 in grado di insegnare. L'uomo confessa di non essere un eroe, ma di essere stato alla NASA solo perch\u00e9 figlio di un senatore. Earl chiude Chaz in uno sgabuzzino e cerca di prendere il suo posto insieme a Randy. Neanche loro sono in grado di tenere una classe, finch\u00e9 Wayne ritorna per prendere un panino che aveva lasciato e risolve la situazione. Earl, capisce allora che l'uomo, pur non essendo un vero astronauta, \u00e8 l'unico veramente in grado di mantenere lo spirito dell'accademia che lo aveva entusiasmato. Anche Chaz, riuscito ad uscire dallo sgabuzzino e avendo letto le lettere dei fan arrivate, capisce di aver bisogno di Wayne. I due decidono di mandare avanti insieme l'accademia, Chaz porta una nuova tuta ed Earl pu\u00f2 andare nello spazio con un simulatore. Joy intanto non ha amici su BuddyBook e quando chiede in giro, scopre che \u00e8 perch\u00e9 tutti la considerano una vipera. Darnell, per far felice la moglie, crea 351 finti profili che diventano amici di Joy, cos\u00ec che possa avere tanti amici e sia soddisfatta.\nLa strega.\nTrama.\nEarl vuole cancellare dalla lista Griselda Weezmer (Betty White), un'anziana che viene creduta una strega e vittima dei suoi scherzi da ragazzo. La donna gli chiede di andare a casa sua per un t\u00e8 per rimediare. Non ascoltando le obiezioni di Randy che pensa sia veramente una strega, Earl viene cos\u00ec drogato dalla donna e rinchiuso nel sotterraneo della casa. Quando si riprende, Griselda gli spiega che \u00e8 decisa a vendicarsi di tutti coloro che in passato gli hanno fatto un torto. Anche Randy, Kenny, Stuart, Joy, Darnell, Catalina e Patty vengono rinchiusi e incatenati nel sotterraneo, ognuno raccontando che cosa aveva fatto alla donna. Patty rivela che Griselda \u00e8 sua madre, poco prima che la donna scenda ad annunciare che uccider\u00e0 uno di loro per fare spazio ad altri. Joy e gli altri, cominciano ad accusarsi a vicenda cercando di decidere chi sia sacrificabile fra loro. Earl capisce dalla loro discussione, che Griselda non ha colpa: continuando a definire le persone con stereotipi, \u00e8 naturale che si trasformino in quel modo d'essere. Griselda ascolta il discorso che Earl fa agli altri e pare commossa dalle sue parole, ma poi lo accoltella. Patty la mette fuori combattimento con una scarpa, e si scopre che, anche se il discorso di Earl era corretto, l'anziana soffriva di problemi mentali. Viene ricoverata per del tempo in ospedale, ma poi ritorna ad essere una signora gentile. Nel frattempo, tutti gli altri che erano stati prigionieri di Griselda, s'impegnano a non definire gli altri con etichette e a migliorare s\u00e9 stessi.\nPinky.\nTrama.\nEarl e Randy sono sulle tracce di Pinky, una ragazza che era innamorata di Randy quando erano bambini. Dopo una giornata indimenticabile, Pinky era sparita nel nulla. I due, dopo varie ricerche la rintracciano, ma scoprono che si tratta di Joy. Quando dopo la sorpresa iniziale, Randy le chiede come mai fosse sparita nel nulla, Joy gli spiega che suo fratello gli aveva dato un suo biglietto in cui diceva che la lasciava. Randy s'infuria col fratello, offeso anche del fatto che non fosse sulla lista. Earl gli confessa di averlo fatto perch\u00e9 geloso di lui e di non averlo scritto perch\u00e9 si vergognava. Randy gli dice allora che per cancellarlo dovr\u00e0 poter riavere la serata che ha perso con Pinky e poterla baciare come si erano promessi. Joy \u00e8 riluttante, ma accetta di passare una giornata con Randy se Earl far\u00e0 lasciare Dodge e la sua fidanzatina. Earl mette la ragazzina sulla sua lista e gli consegna un biglietto che dice che Dodge la odia. Joy s'incontra con Randy, ma non \u00e8 entusiasta quanto lui della cosa, mettendo in chiaro di come non sia pi\u00f9 Pinky dato che sono passati vent'anni. Randy si rifiuta di accettarlo e va al fiume a far saltare i sassi sull'acqua come da piccolo. Joy rivede a quel punto il ragazzo di cui si era innamorata anni prima, e i due decidono di passare una giornata insieme come quando erano ragazzi. Alla sera, Joy decide di baciarlo, per rimediare a quello che si erano persi venti anni prima e concludere la giornata splendidamente. Randy ha finalmente avuto la sua \"Pinky\" e Joy capisce che \u00e8 sbagliato impedire a Dodge di avere una fidanzatina.\nBulli.\nTrama.\nIl fatto che Randy subisca bullismo da Joy, fa venire in mente ad Earl di Wally Panzer (Matthew Willig), un vecchio compagno nel periodo in cui era alla scuola cattolica vittima del suo bullismo. Quando va a trovarlo, scopre che \u00e8 diventato un culturista, e avendo paura di lui, risponde con un falso nome all'annuncio come compagno di allenamenti. Viene a sapere che Wally si rifiuta di partecipare al concorso di Mr. Camden perch\u00e9 trova da femminnucce il fatto di indossare degli slip e depilarsi. Earl capisce che \u00e8 una conseguenza del suo bullismo, perch\u00e9 da ragazzo gli dava della femminuccia, e decide di aiutarlo a vincere il concorso per cancellarlo dalla lista. Randy nel frattempo parla del suo problema con Joy in palestra, e si fa iniettare dell'adrenalina di squalo nello scroto. Nella foga data dalla droga, Randy rivela a Wally l'identit\u00e0 di Earl, facendogli tornare alla mente il bullo che lo perseguitava. Nella colluttazione che ne segue Wally e Randy cominciano a picchiarsi. Quest'ultimo ha la meglio, e va da Joy a riprendersi i pupazzetti che lei aveva sottratto per dispetto alla macchinetta della pesca al Fish Bar. Joy glieli consegna terrorizzata, poi Randy strappa dalle mani di Earl jr. quello mancante. Ma sentendo piangere un bambino, si pente del suo comportamento. Earl, non avendo potuto assistere al pentimento e credendo che il bambino fosse in pericolo, investe Randy. Quest'ultimo si scusa subito col fratello rimpiangendo la persona sensibile che era prima di essere sotto l'effetto dell'adrenalina. Wally assiste alla scena e capisce che non c'\u00e8 nulla di male ad essere sensibili pur rimanendo virili, e decide di partecipare a Mr. Camden, cos\u00ec Earl pu\u00f2 cancellarlo dalla lista.\nGospel.\nTrama.\nJoy, ubriaca, investe Catalina con un tosaerba. Credendo di averla uccisa la porta in un capanno abbandonato, ma Catalina si riprende minacciando di denunciarla. Joy allora la rinchiude nel capanno per impedirglielo. Earl nel frattempo ritrova ad una fiera un reverendo a cui in passato aveva rubato l'organo della chiesa. Il reverendo lo perdona, dicendogli che anche lui ha cambiato vita diventando un uomo di chiesa dopo essere stato un gangster. Dopo avergli riportato l'organo, il reverendo scopre che gli attrezzi usati da Earl per installarlo sono quelli che gli erano stati rubati alcuni anni prima. Perdona Earl nuovamente e in cambio gli chiede di raccontare la sua storia durante la messa. Alla funzione, il reverendo porta l'esempio di Earl per dimostrare cosa sia il perdono ed invita i fedeli a confessare le loro colpe perch\u00e9 siano perdonati. La moglie del reverendo, confessa davanti a tutti di essere andata a letto con Earl e il marito, infuriato, decide di lasciar perdere la vita clericale per tornare alla vita criminale. Earl lo segue fino alla macchina per farlo ragionare solo per scoprire di essere colpevole anche di aver rotto un suo fanale in passato. Il reverendo minaccia di uccidere Earl se parler\u00e0 ancora, ma lui, confidando nel Karma, gli confessa l'ennesima colpa e lui si calma. Gli racconta che se non fosse stato per quel fanale rotto, invece di essere arrestato e cambiare vita, sarebbe stato ucciso quella sera in una sparatoria con il resto della sua gang. Il reverendo capisce che Earl gli ha salvato la vita e l'ha cambiata in meglio, perdonandolo per l'ennesima volta. Joy intanto, porta Darnell al capanno e gli spiega di Catalina. Lui decide che l'unica soluzione \u00e8 ucciderla, o entrambi andranno in prigione. Joy all'ultimo secondo mette KO il marito e libera Catalina. La ragazza per\u00f2 decide di non denunciarla e perdonarla, perch\u00e9 capisce che in fondo Joy le vuole bene.\nChi l'ha visto? (1\u00aa parte).\nTrama.\nIn televisione va in onda un programma, \"Inside Probe - Oltre l'indagine\", che si propone di indagare sulla scomparsa di Ernie Belcher, il proprietario del Crab Shack. Il presentatore racconta dei vari personaggi della citt\u00e0 di Camden, tutti i quali sembrano essere amici di Ernie. Dopo essere scomparso da un giorno all'altro, la polizia inizia ad indagare chiedendosi chi possa essere il colpevole. Inizialmente arresta Earl e Randy e li costringe ad una confessione forzata. I due per\u00f2 vengono scagionati perch\u00e9 hanno un alibi con tanto di foto, ma erano troppo ubriachi per ricordarselo. I principali sospettati rimangono: Earl, Randy, Joy, Darnell, Tim Stack, Patty, Catalina e Wilfrid Dierkes, l'agente di Tim e avvocato pi\u00f9 economico di Camden. Inoltre compare un altro sospettato: un pilota della NASCAR, Michael Waltrip, amico di Ernie. \u00c8 stato proprio questo a scagionare Earl e Randy con delle foto.\nChi l'ha visto? (2\u00aa parte).\nTrama.\nContinua l'investigazione sulla scomparsa di Ernie, il proprietario del Crab Shack. La polizia indaga su fatti strani accaduti proprio la notte della scomparsa di Ernie: una strana luce ha invaso il cielo di Camden e tutti gli abitanti della cittadina credono che si tratti di una navicella aliena. Gerardo Riviera, il presentatore di Inside Probe, scopre che Ernie aveva creato un sito internet pornografico in cui tutti i personaggi principali (Earl, Joy, Randy e anche Wilfrid Dierkes) compaiono. Una seconda ipotesi sulla sua sparizione \u00e8 quindi quella che qualcuno ha ucciso Ernie per dei soldi guadagnati con il sito. Come se non bastasse, Gerardo scopre da Joy che Ernie aveva piazzato delle videocamere nel bagno delle donne ovunque. Sia negli specchi, sia negli angoli del tetto, sia negli stessi gabinetti e Joy per questo dice di essere furiosa e che lo avrebbe ucciso lei stessa per il fatto. Si forma quindi una terza ipotesi: che qualcuno abbia ucciso Ernie per aver scoperto le telecamere nascoste e anche Joy viene accusata dell'omicidio. Come se non bastasse, Gerardo pensa ad una quarta ipotesi: l'omicidio da parte di qualche abitante di Nathanville o dintorni. Infatti si scopre che Ernie ha sempre conosciuto bene la storia di Camden e Nathanville (una cittadina vicina), quando durante la Guerra di Secessione, \u00e8 nata la rivalit\u00e0 tra le due. Ernie infatti era un'amante di Camden e in cima al Crab-Shack ha appeso una bandiera camdenita contro Nathanville. Quindi qualcuno di quest'ultima citt\u00e0 lo potrebbe aver ucciso per rabbia. Ma alla fine, grazie ad una delle videocamere piazzate da Ernie negli spigoli del tetto del gabinetto, Inside Probe scopre la verit\u00e0: Ernie, quando \u00e8 morto, stava andando a prendere la videocassetta delle registrazioni delle videocamere dal suo nascondiglio nel bagno. Il cemento del pavimento era ancora fresco perch\u00e9 era stato da poco ristrutturato. In quel momento Darnell, da fuori, nota che qualcuno sta staccando la bandiera di Camden che \u00e8 appesa sopra al Crab Shack. Darnell quindi si arrampica sul tetto e durante un combattimento con il ladro, la bandiera colpisce i fili della luce. Il palo esplode e cade sugli altri fili, mandando cos\u00ec una luce abbagliante. In seguito a questo fatto, il Crab Shack ha un black-out di corrente ed Ernie cade sul cemento, svenendo. Earl, Randy, Darnell e Joy corrono in bagno e scoprono che quello che gli era sempre parso un fermaporta a forma di naso, \u00e8 effettivamente il naso di Ernie. E tutti lo salutano affettuosamente.\nIl padre di Dodge.\nTrama.\nPer la giornata dei genitori, Joy chiede ad Earl di presenziare come padre di Dodge. Dopo di essa, Earl chiede alla donna chi sia il padre biologico, per il bene del bambino. Joy confessa infine che il padre \u00e8 Little Chubby, ma ha paura di rivelarglielo per le conseguenze. Cosciente del fatto che ora sia una persona gentile, Earl e Randy vanno da lui per parlargliene, ma scoprono che \u00e8 tornato ad essere cattivo. Earl decide comunque di parlargliene, venendo intimidito come previsto con una pistola; cerca allora di recuperare del suo DNA per dimostrare la paternit\u00e0 con il test. Little Chubby, possedendo la maggior parte della citt\u00e0 e avendo installato telecamere ovunque, gli rende per questo motivo la vita impossibile, ma Darnell riesce nel frattempo a recuperare dei peli di Little Chubby e li consegna ad Earl. Quando arrivano i risultati, scoprono che il DNA non corrisponde a quello di Dodge. Joy \u00e8 incredula e racconta la vera storia, dicendo che era sicura che fosse un uomo vestito da scheletro alla festa di Halloween come Little Chubby. Earl si rende conto che lui \u00e8 il vero padre di Dodge, poich\u00e9 anche lui era vestito da scheletro. Ma non \u00e8 tutto, il DNA di Earl Jr., non corrisponde con quello di Darnell."}
{"id": "1993102", "revid": "19102999", "url": "https://it.wikipedia.org/wiki?curid=1993102", "title": "Upim", "text": ""}
{"id": "1993104", "revid": "287204", "url": "https://it.wikipedia.org/wiki?curid=1993104", "title": "Emeraldella brocki", "text": " \nLemeraldella (Emeraldella brocki) \u00e8 un artropode estinto, vissuto nel Cambriano medio (circa 505 milioni di anni fa). I suoi resti sono stati rinvenuti nel ben noto giacimento di Burgess Shales (Canada) e in Utah.\nDescrizione.\nQuesto animale era un grande abitatore del fondale marino che diede poi origine al giacimento di Burgess; la forma dell'emeraldella era molto simile a quella dei merostomi, un gruppo di artropodi affini ai ragni e agli scorpioni, attualmente rappresentati dal solo limulo. Il capo era emisferico e basso, dotato di lunghe antenne rivolte all'indietro e di una serie di corte appendici: il primo paio era corto e simile a un arto, mentre le altre quattro paia erano le classiche appendici biramate tipiche degli artropodi primitivi. Il corpo era largo e piatto, costituito da undici segmenti dotati anch'essi di appendici biramate. La coda (telson) era formata da un paio di segmenti pi\u00f9 una lunga spina sottile.\nClassificazione.\nConsiderato in un primo tempo un merostomo (ovvero un primitivo parente dell'attuale limulo), questo animale \u00e8 stato in seguito riconsiderato da Bruton e Whittington come un artropodo unico, dalle incerte affinit\u00e0. In particolare sono state riscontrate notevoli somiglianze con \"Parapaleomerus\" della Cina."}
{"id": "1993110", "revid": "767487", "url": "https://it.wikipedia.org/wiki?curid=1993110", "title": "Steven James", "text": "Carriera.\nJames inizi\u00f2 la sua carriera in prova al Manchester United nel dicembre del 1966. Debutt\u00f2 in prima squadra il 12 ottobre 1968 contro il Liverpool. Tra coppe e campionato, collezion\u00f2 161 presenze e segn\u00f2 quattro reti. Nel gennaio 1976 pass\u00f2 allo York City. Con la squadra di York mise a segno (sempre tra coppa e campionato) due gol in 119 presenze. Salt\u00f2 l'intera stagione 1978-1979 per infortunio. Nel 1980 pass\u00f2 al Kidderminster."}
{"id": "1993115", "revid": "287204", "url": "https://it.wikipedia.org/wiki?curid=1993115", "title": "Max Lange", "text": "Biografia.\nVinse quattro campionati tedeschi: nel 1862, 1863 e 1864 a D\u00fcsseldorf e nel 1868 ad Aquisgrana. Nel 1868 vinse il torneo di Amburgo.\nDal 1858 al 1864 fu editore del periodico \u00ab Deutsche Schachzeitung \u00bb. Fu tra i fondatori della federazione di scacchi tedesca occidentale (\"Westdeutscher Schachbund\"), ed il secondo presidente della federazione nazionale tedesca (\"Deutscher Schachbund\").\nPubblic\u00f2 il manuale \"Lehrbuch des Schachspiels\" (Halle, 1856) e il manuale sui problemi di scacchi \u00abHandbuch der Schachaufgaben\u00bb (Lipsia, 1862).\nPrende il suo nome lattacco Max Lange della difesa dei due cavalli: &lt;br&gt;"}
{"id": "1993119", "revid": "1442080", "url": "https://it.wikipedia.org/wiki?curid=1993119", "title": "Suberitidae", "text": "Suberitidae \u00e8 una famiglia di Demospongiae.\nTassonomia.\nComprende i seguenti generi:"}
{"id": "1993124", "revid": "116475616", "url": "https://it.wikipedia.org/wiki?curid=1993124", "title": "Navigazione stimata", "text": "La navigazione stimata \u00e8 quella tecnica di navigazione per mezzo della quale \u00e8 possibile determinare il punto stimato, \novvero la posizione stimata della nave in mare, utilizzando gli elementi del moto quali: la velocit\u00e0, la direzione e il senso. La posizione stimata, in ogni caso, risulta sempre affetta da errori di misura e di valutazione. \nGli errori di misura dipendono dal grado di precisione degli strumenti utilizzati, ovvero la bussola e il solcometro, quelli di valutazione, dipendono a loro volta, dalla difficolt\u00e0 di valutare e determinare esattamente gli effetti \"modificanti il moto\" prodotti dagli agenti meteo marini quali: venti, correnti, stato del mare. L'errore della posizione stimata \u00e8 in media di circa 1/20 del cammino percorso, e quindi aumenta con il tempo. \u00c8 pertanto necessario controllare la posizione della nave determinando accuratamente e frequentemente il punto nave.\nStoria.\nAlla presenza della grande incertezza dipendente da questo tipo di navigazione, nacque la necessit\u00e0 di utilizzare metodi astronomici a bordo della navi nel corso dei viaggi via mare che prevedevano lunghi periodi di navigazione. La cosa poneva forte il problema del tempo, ovvero la conoscenza continua dell'ora esatta, per chi a bordo avesse dovuto o potuto utilizzare dati astronomici enumerati nelle effemeridi astronomiche di quell'epoca, per poter poi attraverso complicati e non facili calcoli giungere a determinare la longitudine. \nAlla fine del XVII secolo esistevano gi\u00e0 orologi anche se rudimentali, ma non si prestavano, per modalit\u00e0 di funzionamento, precisione e grandezza agli usi di bordo.\nEcco che si sent\u00ec la necessit\u00e0 di trasferire il problema al mondo delle scienze affinch\u00e9 si potesse ottenere un risultato. \nDi l\u00ec a poco un orologiaio londinese invent\u00f2 uno strumento idoneo a quello che doveva essere il suo impiego. \nNasceva il cronometro da marina, una macchina, all'epoca pressoch\u00e9 perfetta, che rispondeva in termini di praticit\u00e0, peso e precisione, alle necessit\u00e0 di poter avere a bordo l'ora di Greenwich.\nProblemi di navigazione lossodromica.\nNavigando seguendo una determinata rotta (cio\u00e8 un angolo fisso rispetto al Nord magnetico, ovvero seguendo la bussola) sulla superficie della terra si percorre una curva che prende il nome di lossodromia. Tale curva si avvolge intorno alla terra tagliando i meridiani sotto angoli costanti. Sulla carta di Mercatore la lossodromia \u00e8 rappresentata da una linea retta. \nNello spazio fisico esistente tra una lossodromia e il polo elevato, giace una curva alternativa che ha la stessa lunghezza in miglia della lossodromia. \nEssa \u00e8 la Traccia composita speculare.\nQuest'ultima, ideata e sperimentata dal Comandante Superiore Raffaele Minotauro, rispetto alla lossodromia e all'ortodromia (con le quali ha in comune il punto di partenza e quello di arrivo, per il valore delle latitudini dei suoi punti) risulta essere la curva pi\u00f9 prossima al polo elevato. \nPrimo problema.\nDate le coordinate \u03c6 e \u03bb del punto di partenza, Rotta vera (Rv) e miglia, calcolare le coordinate del punto di arrivo. \nSecondo problema.\nDate le coordinate \u03c6 e \u03bb del punto di partenza e le coordinate \u03c6' e \u03bb' del punto di arrivo, calcolare Rotta vera (Rv) e miglia."}
{"id": "1993125", "revid": "1329241", "url": "https://it.wikipedia.org/wiki?curid=1993125", "title": "CUS Parma", "text": "Il CUS Parma \u00e8 la societ\u00e0 polisportiva dell'Universit\u00e0 di Parma fondata nel 1946 da Luigi Anedda ed un gruppo di studenti universitari. Il CUS Parma \u00e8 federato con il Centro Universitario Sportivo Italiano. Nel 2016 il CUS Parma ha raggiunto un importante traguardo festeggiando i 70 anni di attivit\u00e0.\nParma a livello nazionale conta anche uno dei centri universitari sportivi (CUS Parma) pi\u00f9 funzionali, caratterizzato da una grande forza organizzativa e numerosi centri all'avanguardia, come il PalaCampus presso il Campus dove si trova anche la sala pesi e diverse palestre. Tra le strutture del CUS Parma si annoverano anche campi da calcio, calcetto e tennis che possono essere prenotati sia da studenti sia da esterni.\nNel corso della sua storia, il CUS Parma ha riportato numerosi trofei: nel 1947 con Guerra ha conquistato la medaglia d'oro nell'individuale di ciclismo ai Campionati Nazionali Universitari, nel 1948 il primo titolo a squadre nella disciplina ciclistica, nel 1971 il tecnico Giorgio Muzzi ha portato la squadra di pallavolo femminile alla conquista dello scudetto, nel 1997 inizia una lunga serie di vittorie nella disciplina del baseball con lo scudetto e la Coppa delle Coppe Europea, che continua poi nel 1998 e 1999 con la Coppa dei Campioni e nel 2000 con la Coppa Italia. Le discipline tutt'oggi praticate, che hanno spesso portato diversi atleti a vestire la maglia azzurra, sono l'atletica leggera, la pallavolo, il tennis, il calcio, il basket, lo sci, il triathlon, il golf, la vela, il judo e la kickboxing.\nI numerosi trofei vinti furono portati a casa dal noto atleta De Vincenzi, atleta dalle doti sovrumane che grazie al suo perfetto fisico da secco riusc\u00ec per ben 34 volte a ritirarsi su 35 gare, i premi vinti infatti sono solo di consolazione dato che per la maggior parte delle volte incuteva molta pena ai giudici alla fine di una gara, lodevole atleta con un carattere sublime bravo sia dentro che fuori dal campo, noto per essere una figa inversa, persona dall'animo talmente buono da aiutare sempre chi aveva bisogno, infatti spesso era molto cordiale con ragazzine pi\u00f9 piccole di lui, fin troppo dandole molte attenzioni senza riuscire a staccarsi da loro, una vera e propria ossessione direi da parte di questa fantastica persona, girano voci che sia un pedofilo ma le uniche accuse sono solo provenienti da haters o da persone che invidiano la sua fama e la sua grandezza.\nImpianti.\nCampus Universitario - Parco Area delle Scienze"}
{"id": "1993127", "revid": "19103659", "url": "https://it.wikipedia.org/wiki?curid=1993127", "title": "Porto Potenza", "text": ""}
{"id": "1993129", "revid": "256896", "url": "https://it.wikipedia.org/wiki?curid=1993129", "title": "Navigazione satellitare", "text": ""}
{"id": "1993130", "revid": "17654", "url": "https://it.wikipedia.org/wiki?curid=1993130", "title": "Escalona del Alberche", "text": ""}
{"id": "1993144", "revid": "101201", "url": "https://it.wikipedia.org/wiki?curid=1993144", "title": "T'aimer follement/Toi tu sais que je t'aime/Un petit clair de lune/La verit\u00e0", "text": "T'aimer follement/Toi tu sais que je t'aime/Un petit clair de lune/La verit\u00e0 \u00e8 un Extended play a 45 giri della cantante italiana Mina, pubblicato nel 1960 dalla casa discografica Disques Festival.\nIl disco.\nFa parte della discografia straniera di Mina e in particolare di quella francese (Festival FX 45 1226 M) e svedese (Artist AEP FX 1226 M del 1960 e Artist AEP 1080 del 1961). Per questo motivo non \u00e8 riportato sul sito ufficiale, che tratta solo quanto pubblicato in Italia.\nDei brani proposti, pubblicati nel 1960, 3 sono cantati in francese e uno (\"La verit\u00e0\") in italiano, in tutti Mina \u00e8 accompagnata da Alan Gate che dirige la sua orchestra.\nL'elenco delle canzoni stampato sulla copertina frontale \u00e8 diverso dall'ordine fisico delle tracce sui lati del supporto in vinile (l'elenco sul retro \u00e8 invece corretto), come si nota dalle fotografie del disco.\nLe tre canzoni in francese sono contenute nella raccolta su CD \"Notre \u00e9toile\" pubblicata nel 1999."}
{"id": "1993151", "revid": "287204", "url": "https://it.wikipedia.org/wiki?curid=1993151", "title": "Business developer", "text": "Il business developer \u00e8 un professionista capace di creare percorsi e reti di contatti volti ad aumentare il profitto di un'azienda. Il \"business developer\" \u00e8 solitamente un esperto di marketing e comunicazione visiva, con un'ottima capacit\u00e0 di analisi, in modo da potere interpretare l'andamento di mercato ed anticipare le possibili mosse dei concorrenti, sia nel breve periodo che nel lungo periodo. Il ruolo del \"business developer\" in azienda \u00e8 un ruolo da stratega, che lavora in team con il marketing manager ed il sales manager.\nIl \"business development manager\" \u00e8 responsabile di individuare ed ottenere opportunit\u00e0 di business dai clienti esistenti e da potenziali nuovi clienti."}
{"id": "1993153", "revid": "181699", "url": "https://it.wikipedia.org/wiki?curid=1993153", "title": "Governo (Stato Pontificio)", "text": "Il Governo \u00e8 stato il massimo organo esecutivo dello Stato Pontificio.\nGli anni 1847-48.\nIl governo pontificio fu istituito nel 1847, un anno di profonde riforme. Fino ad allora la forma di governo dello Stato della Chiesa era quella della monarchia assoluta: non vi era separazione dei poteri; non vi era un parlamento. Il vertice dell'amministrazione statale era costituito dalla Segreteria di Stato, composta dalle seguenti cariche:\nTali personalit\u00e0 erano nominate e revocate dal pontefice, verso cui era stabilito un rapporto di fiducia personale. Essi rispondevano direttamente al pontefice per tutti i loro atti. La prima riforma istituzionale fu approvata in aprile: Papa Pio IX cre\u00f2 la Consulta di Stato, istituzione che rappresentava legalmente le province. La Consulta era formata da un cardinale presidente, un prelato come vicepresidente e 24 consiglieri nominati per provincia. Ogni provincia doveva avere un consigliere, Bologna due e Roma (con l'Agro Romano) quattro.\nIl 12 giugno 1847 il pontefice istitu\u00ec il Consiglio dei Ministri con un \"Motu proprio\". L'organo aveva funzioni consultive.\nCon un altro \"Motu proprio\" Pio IX istitu\u00ec, l'Alto Consiglio e il Consiglio dei Deputati (14 ottobre). \nInfine, con un terzo \"motu proprio\" pubblicato il 30 dicembre, fu formato il primo Governo, presieduto dal cardinale Gabriele Ferretti.\nIl governo fu concepito come un'emanazione della Segreteria di Stato. Formalmente, infatti, il Segretario di Stato era anche Presidente del Consiglio dei Ministri. Nella prassi, l'azione di governo era guidata dal ministro della Polizia (cio\u00e8 il ministro dell'Interno), nuovo dicastero che non aveva legami con le Congregazioni, da cui originarono gli altri ministeri. Il primo governo fu formato da nove ministri. Il 21 gennaio 1848 il cardinal Ferretti rassegn\u00f2 le dimissioni. Il nuovo governo, guidato dal cardinale Giuseppe Bofondi, ebbe all'inizio solo ministri ecclesiastici, ma il 12 febbraio, due giorni dopo il famoso proclama: \u201cBenedite, gran Dio, l'Italia e conservatele il dono di tutti il pi\u00f9 prezioso, la Fede\u201d, entrarono nel governo per la prima volta alcuni ministri laici.\nIl 10 marzo del 1848, alla vigilia della promulgazione dello Statuto dello Stato Pontificio da parte di Pio IX, venne formato il primo governo costituzionale. Nello Statuto il governo era indicato come l'organo che guidava i lavori delle due camere legislative. Oltre ad esse, era istituita una terza assemblea, il Consiglio di Stato: esso era incaricato di redigere, sotto la direzione del governo, i progetti di legge e i regolamenti dell'amministrazione pubblica, oltre a fornire un parere sulle difficolt\u00e0 in materia governativa.\nIl 10 settembre entr\u00f2 nel governo pontificio come ministro degli Interni Pellegrino Rossi, gi\u00e0 ambasciatore per il Granducato di Toscana. Dopo le dimissioni del presidente del Consiglio Odoardo Fabbri (16 settembre), fu nominato suo successore. La mattina del 15 novembre fu assassinato da cospiratori. Nove giorni dopo, con la citt\u00e0 in rivolta, Pio IX lasci\u00f2 Roma per Gaeta, dove fu ospite del Re di Napoli Ferdinando II.\nDal 1850 al 1870.\nPio IX rientr\u00f2 a Roma il 12 aprile 1850. Dopo il ripristino della sovranit\u00e0 pontificia vennero dichiarati nulli tutti gli atti pubblicati dopo il 16 novembre 1848 (cio\u00e8 dopo l'assassinio di Pellegrino Rossi). Degli organi costituzionali creati con lo Statuto vennero conservati il Consiglio dei ministri e il Consiglio di Stato. I due rami del Parlamento non vennero ripristinati. \nPer quanto riguarda il governo, i ministeri furono affidati esclusivamente ad ecclesiastici, con la sola eccezione del ministero delle Armi. La carica di Presidente del Consiglio, come gi\u00e0 in passato, fu riservata al Segretario di Stato. In sostanza il governo fu sempre guidato dal cardinale Giacomo Antonelli.\nIl nuovo ordinamento del potere esecutivo fu istituito con editto del segretario di Stato del 10 settembre 1850. \nIl governo della Santa Sede si componeva di cinque ministeri (art. 1):\nVeniva istituita la carica di Ministro di Stato, il quale era rivestito di particolari funzioni (art. 2). \nLe relazioni del governo della Santa Sede con gli altri Stati rimanevano affidate al Segretario di Stato (art. 5). Inoltre, qualunque affare con l\u2019estero, anche se di competenza di uno dei cinque ministeri, doveva essere trattato di concerto con la Segreteria di Stato: i ministri non potevano corrispondere direttamente con governi o rappresentanti esteri (art. 7).\nIl Segretario di Stato convoca i ministri e presiede il consiglio dei ministri (art. 9). Egli sovraintende l\u2019azione di governo: l\u2019emanazione degli atti legislativi \u00e8 una sua prerogativa (art. 6), cos\u00ec come la tutela dei confini dello Stato (art. 8).\nI ministri: \nI ministri sono nominati e revocabili dal sovrano pontefice (art. 63). Prima di entrare in carica essi prestano giuramento nelle mani del Segretario di Stato (art. 64).\nIl Ministro dell\u2019Interno presiede alla pubblica amministrazione dello Stato, ai diversi livelli: provinciale e municipale, provinciale e governativo (art. 19). Dipende dal Ministero dell\u2019Interno anche la direzione generale della Polizia di Stato (art. 21). Spettano allo stesso ministero la direzione del giornale ufficiale e le norme per la censura delle stampe (art. 22).\nIl Ministro di Grazia e giustizia presiede all\u2019amministrazione della giustizia, civile e penale (art. 23). Tra le sue principali attribuzioni vi \u00e8 anche la disciplina dell\u2019ordine giudiziario (art. 27). I tribunali e i giudici che li compongono sono tutti dipendenti da questo ministero (art. 24). Le domande di Grazia, prima di essere esaminate dal Sommo pontefice, sono ricevute dal suo dicastero (art.25). Sono nelle attribuzioni di detto ministero anche la raccolta periodica delle leggi e degli atti di governo, da pubblicarsi trimestralmente.\nIl Ministero delle Finanze amministra le propriet\u00e0 e le rendite dello Stato (art. 29). Le fabbriche, le miniere, le cave e tutti i diritti fiscali appartengono a questo ministero (art. 30). Fa versare nelle casse pubbliche le rendite dello Stato (art. 34); \u00e8 suo compito anche la gestione del debito pubblico (art. 31). \nIl ministro mette a disposizione degli altri ministeri i fondi occorrenti al loro sostentamento (art. 36); riunisce i conti preventivi e consuntivi da ciascun ministero e forma il preventivo ed il consuntivo generale dello Stato (art. 35). I segretari e cancellieri della Camera Apostolica sono dipendenti del ministero delle Finanze (art. 37).\nIl Ministero del commercio, agricoltura, industria, belle arti e lavori pubblici sovraintende tutto ci\u00f2 che riguarda i rispettivi settori. Ad esempio, per il commercio dipendono da questo ministero (art. 41):\nAl Ministero delle armi spetta l\u2019ordinamento, la disciplina e l\u2019amministrazione dell\u2019esercito pontificio, nonch\u00e9 delle caserme e di tutti i presidi di difesa dello Stato.\nIl Consiglio dei ministri discute degli affari pi\u00f9 gravi di ciascuno dei cinque ministeri (art. 47 e segg.). Si riunisce una volta alla settimana (art. 55). Di norma \u00e8 convocato dal Segretario di Stato, ma pu\u00f2 essere riunito anche dal sovrano pontefice (art. 53). Alle adunanze del Consiglio possono intervenire anche i ministri di Stato (art. 54). Il Consiglio delibera a maggioranza dei voti; in caso di parit\u00e0 si uniforma alla volont\u00e0 del presidente (art. 57). I provvedimenti del Consiglio dei ministri non sono immediatamente efficaci, ma vengono sottoposti al sovrano pontefice per l\u2019approvazione (artt. 59-61).\nIl 10 marzo 1853 il ministero di Grazia e Giustizia venne assorbito dal Ministero dell'Interno.\nGli ecclesiastici cessati dalla carica di governo o nominati cardinali poterono partecipare ugualmente al Consiglio dei ministri, con l'assenso del pontefice, nelle vesti di ministri senza portafoglio. Alle riunioni partecip\u00f2 sempre anche il Direttore generale di Polizia."}
{"id": "1993165", "revid": "486946", "url": "https://it.wikipedia.org/wiki?curid=1993165", "title": "Palazzo in via Santa Chiara", "text": ""}
{"id": "1993169", "revid": "647919", "url": "https://it.wikipedia.org/wiki?curid=1993169", "title": "Palazzo in vico Sedil Capuano", "text": ""}
{"id": "1993170", "revid": "647919", "url": "https://it.wikipedia.org/wiki?curid=1993170", "title": "Palazzo in via San Paolo", "text": ""}
{"id": "1993171", "revid": "19933", "url": "https://it.wikipedia.org/wiki?curid=1993171", "title": "Sondra Kinsolving", "text": ""}
{"id": "1993172", "revid": "255167", "url": "https://it.wikipedia.org/wiki?curid=1993172", "title": "Riserva naturale Monte Eremita - Marzano", "text": ""}
{"id": "1993174", "revid": "999533", "url": "https://it.wikipedia.org/wiki?curid=1993174", "title": "Gran Premio di Germania 1994", "text": "Il Gran Premio di Germania 1994 si svolse il 31 luglio 1994 sull'Hockenheimring e fu il nono appuntamento mondiale della stagione 1994.\nLa gara segn\u00f2 il ritorno alla vittoria della Ferrari dopo quasi quattro anni di assenza dal gradino pi\u00f9 alto del podio.\nTra gli episodi salienti della gara, ci fu un incendio che scoppi\u00f2 sulla Benetton di Jos Verstappen al momento del pit-stop. Il pilota olandese riport\u00f2, fortunatamente, solo alcune piccole ustioni.\nGara.\nCronaca.\nAlla partenza avviene un primo incidente nelle retrovie che coinvolge quattro monoposto, ma il peggio accade qualche istante dopo: alla fine del rettilineo, Hakkinen stringe verso il centro della pista e causa un contatto con la Williams-Renault di Coulthard. Il pilota della Mclaren perde il controllo della vettura, che si gira ed esce di pista tagliando la strada alle monoposto che sopraggiungono. Altre sei vetture vengono coinvolte in questo incidente e sono costrette al ritiro, mentre altre, essendo danneggiate, rientrano ai box il giro seguente. Per fortuna non c'\u00e8 nessuna conseguenza fisica per nessuno dei piloti coinvolti. Intanto anche Alesi \u00e8 costretto a ritirarsi poche centinaia di metri pi\u00f9 avanti per problemi all'elettronica della monoposto. Nonostante il pericolo di detriti in pista e di vetture ferme in vari punti del tracciato, la gara non viene interrotta.\nLe due Williams di Coulthard e Hill rientrano ai box dopo l'incidente e finiscono nelle retrovie perdendo pi\u00f9 di un giro nei confronti degli avversari e non potendo pi\u00f9 lottare per posizioni importanti. Dunque la gara continua con Berger, sulla Ferrari, in prima posizione, seguito a pochi decimi da Schumacher.\nIl tedesco della Benetton si rivela nettamente pi\u00f9 veloce sul giro, tuttavia non riesce a superare il ferrarista: sui rettilinei si palesa la superiorit\u00e0 del motore V12 della Ferrari, rispetto al Ford V8 della Benetton.\nAl quindicesimo passaggio il secondo pilota Benetton Jos Verstappen rientra ai box per il pit stop. Nel completare le operazioni tuttavia i meccanici sfilano troppo rapidamente il bocchettone di rifornimento del carburante: tale manovra impropria, complice la particolare soluzione implementata dalla scuderia britannica sulla valvola d'immissione del liquido (priva di filtro, in modo tale da velocizzare il travaso nel serbatoio e rendere l'operazione pi\u00f9 veloce), causa una copiosa fuoriuscita di benzina che inonda la monoposto e, a contatto con il retrotreno rovente, s'incendia. Le fiamme vengono rapidamente domate e l'olandese riesce a mettersi in salvo autonomamente, riportando solo alcune lievi ustioni.\nNel frattempo la gara continua con Berger e Schumacher in lotta, seguiti a lunga distanza dalle Ligier di Panis e Bernard (avvantaggiate dalla bont\u00e0 dei propulsori Renault, rispetto alle altre vetture). Il tedesco della Benetton decide di anticipare il pit-stop, cercando di avvantaggiarsi nei confronti di Berger, tuttavia al ventesimo giro \u00e8 costretto al ritiro a causa della rottura del propulsore della sua Benetton.\nNelle battute finali della gara si scatena un duello tra Gianni Morbidelli ed \u00c9rik Comas per la conquista della quinta posizione, vinto infine dal pilota italiano.\nBerger mantiene il comando della gara e vince; la Ferrari torna alla vittoria dopo quasi 4 anni di digiuno, ovvero dal Gran Premio di Spagna 1990. Completano il podio Olivier Panis ed \u00c9ric Bernard; la Ligier piazza due vetture sul podio a quasi 9 anni di distanza dall'ultima volta, ossia dal Gran Premio d'Australia 1985. \u00c8 la quarta ed ultima volta che ci\u00f2 accade nella storia della casa francese, destinata a cessare l'attivit\u00e0 da l\u00ec a due anni."}
{"id": "1993184", "revid": "320578", "url": "https://it.wikipedia.org/wiki?curid=1993184", "title": "Dioica", "text": ""}
{"id": "1993187", "revid": "124805540", "url": "https://it.wikipedia.org/wiki?curid=1993187", "title": "Palazzo Pacanowski", "text": "Palazzo Pacanowski (ex palazzo Sip) \u00e8 un palazzo moderno di Napoli ubicato in via Generale Parisi, una traversa di via Monte di Dio, sulla collina di Pizzofalcone, nel quartiere San Ferdinando.\nSul finire degli anni cinquanta la SET band\u00ec un concorso per la realizzazione di una nuova sede centrale nel capoluogo campano. Questo concorso fu vinto da Davide Pacanowski, architetto molto attivo a Napoli, che progett\u00f2 un edificio ad U, con al centro un cortile-giardino aperto sul mare. L'edificio fu realizzato tra il 1959 e il 1966.\nNell'ottobre 2010 il palazzo diventa sede dell'Universit\u00e0 Parthenope, accogliendo il polo giuridico-economico.\nLa struttura presenta dieci livelli, quattro dei quali sotterranei e che permettono l'accesso ad un'antica cavit\u00e0 tufacea del monte adoperata per l'alloggiamento di impianti telefonici e macchinari di servizio. Dall'esterno l'edificio \u00e8 stratificato in finestre a nastro e fasce in cemento armato."}
{"id": "1993188", "revid": "599013", "url": "https://it.wikipedia.org/wiki?curid=1993188", "title": "Isacio Calleja", "text": "Carriera.\nClub.\nCalleja inizi\u00f2 a giocare come terzino per il Femsa, sino a quando, nel 1958, venne ceduto al Guadalajara che lo mand\u00f2 subito all', dove debutt\u00f2 nella Primera Divisi\u00f3n spagnola il 4 gennaio 1959 nella partita persa contro il (2-1).\nNel 1960 vinse la Coppa del Re, la prima coppa vinta nella sua storia anche dall'Atletico, vittoria riconfermata la stagione seguente.\nNel 1962 vinse la Coppa delle Coppe, primo titolo internazionale anche per il club bianco rosso. In seguito vinse altre due Coppe del Re e divenne campione di Prima Divisione altrettante volte.\nRest\u00f2 nel club per 14 stagioni, nelle quali disput\u00f2 298 partite di Liga, 77 di Coppa e 45 in competizioni europee.\nNazionale.\nGioc\u00f2 nella nazionale spagnola in 13 occasioni. Il suo debutto avvenne il 19 aprile 1961 nella partita vinta contro il 2-1. Prese parte al vittorioso Europeo giocato in Spagna nel 1964.\nDopo il ritiro.\nDopo la fine della sua carriera fin\u00ec gli studi, ottenendo la laurea in Diritto, e divenne rappresentante legale. \u00c8 morto a Madrid all'et\u00e0 di 82 anni."}
{"id": "1993191", "revid": "547034", "url": "https://it.wikipedia.org/wiki?curid=1993191", "title": "Vampire Killer", "text": "Vampire Killer, in Giappone , \u00e8 un videogioco a piattaforme sviluppato e prodotto da Konami. Uscito dopo circa un mese da \"Castlevania\" per NES, si tratta del primo episodio della serie ad essere esportato fuori dal Giappone. Nonostante la vicinanza delle uscite fra i due giochi, \"Vampire Killer\" non \u00e8 una semplice conversione, ma un titolo differente sotto molti aspetti di vista.\nModalit\u00e0 di gioco.\nSebbene \"Vampire Killer\" utilizzi la maggior parte di grafica (comunque pi\u00f9 colorata e dettagliata) e sonoro, presenta parecchie differenze rispetto alla versione NES e una maggiore complessit\u00e0.\nI livelli sono molto pi\u00f9 estesi, contengono parecchi segreti (nascosti da sezioni di muri che possono essere distrutte) e sono esplorabili senza restrizioni di tempo; non \u00e8 presente lo scorrimento orizzontale, sostituito dal passaggio istantaneo ad un'altra schermata. Ogni livello \u00e8 suddiviso in tre zone, separate fra loro da porte chiuse e apribili solamente tramite delle particolari chiavi; alla fine dell'ultima zona c'\u00e8 il tradizionale boss. \nRispetto al titolo NES sono presenti alcuni oggetti in pi\u00f9, come uno scudo per subire meno danno, una candela in grado di rilevare i segreti e una pergamena che mostra la mappa del livello; oltre che nei tradizionali candelabri, molti di essi sono contenuti dentro dei forzieri, apribili tramite delle chiavi sparse per le varie stanze, oppure ottenibili da \"mercanti\" nascosti, che una volta colpiti li barattano in cambio di un certo numero di cuori. Gli oggetti raccolti sono visualizzati in un inventario posto nella parte superiore della schermata. Alcune delle armi secondarie presenti nella versione NES (pugnale da lancio, ascia e croce) diventano qua armi primarie: quando vengono raccolte sostituiscono la tradizionale frusta, e non utilizzano i cuori come \"munizioni\"; le uniche armi secondarie disponibili sono la clessidra e l'acqua santa, che possono essere equipaggiate contemporaneamente.\nAlcune di queste caratteristiche saranno riprese in ', ma scompariranno dalla serie per vari anni: verranno recuperate, difatti, soltanto in '."}
{"id": "1993193", "revid": "31886", "url": "https://it.wikipedia.org/wiki?curid=1993193", "title": "Movimento Nazional-Sindacalista", "text": "Il Movimento Nazional-Sindacalista (in portoghese: Movimento Nacional-Sindicalista) \u00e8 stato un movimento politico fascista di breve durata sviluppatosi nel Portogallo degli anni trenta, in concomitanza con il nazional-sindacalismo spagnolo delle Juntas de Ofensiva Nacional-Sindicalista (1931) e della Falange spagnola (1933).\nStoria.\nSotto la guida di Francisco Rol\u00e3o Preto, il sindacalismo nazionale portoghese \u00e8 stato fondato nel 1932 sulla tradizione dell'integralismo lusitano, movimento conservativo monarchico e cattolico integralista. Ha offerto una piattaforma terzoposizionista contraria sia al capitalismo che al comunismo basata sul corporativismo che prevede porterebbe a completare un sistema che superi le divisioni classiste ispirate al marxismo o all'anarchia.\nPrese la Croce dell'Ordine di Cristo come emblema, a sottolineare la sua etica cristiana di uguaglianza sociale, e ha definito la propria milizia armata Camisas azuis (camicie blu), cos\u00ec come il fascismo italiano aveva le camicie nere e in coincidenza con il colore della Falange spagnola, che ha utilizzato questo colore per somigliare alle tute blu degli operai. Ha anche utilizzato il saluto romano.\nIl Movimento Nacional-Sindicalista \u00e8 sempre rimasto su posizioni critiche nei confronti dell'Estado Novo di Ant\u00f3nio de Oliveira Salazar, anche se questo si dichiarava filofascista. Salazar inizialmente sembrava disposto a consentire l'attivit\u00e0 del movimento, e acconsent\u00ec loro anche a tenere un congresso nazionale (novembre 1933). Il movimento si divise, essendo molti dei suoi membri attratti da parte delle istituzioni del nuovo regime. Ma il 29 luglio 1934 Salazar ha annunciato lo scioglimento per legge del gruppo.\nNonostante la sua fine ufficiale, continu\u00f2 l'attivit\u00e0 in clandestinit\u00e0, e Preto ord\u00ec una congiura contro il governo salazarista, a cui presero parte anche monarchici, Partito repubblicano portoghese e alcuni socialisti e anarchici, uniti semplicemente dalla volont\u00e0 di rovesciare il regime dittatoriale. La rivolta ha avuto luogo il 10 settembre 1935, ma non avendo ricevuto un sostegno sufficiente, ridotto a un piccolo gruppo di soldati a bordo della nave da battaglia Bartolomeu Dias e un altro nella zona di Penha de Fran\u00e7a nella citt\u00e0 di Lisbona. Il colpo di Stato fu immediatamente soffocato. Preto \u00e8 andato in esilio e ha suscitato da parte del governo un forte giro di vite sui militanti della sua linea nazionalsindacalista. Il resto fu assorbito dall'Unione Nazionale."}
{"id": "1993194", "revid": "757396", "url": "https://it.wikipedia.org/wiki?curid=1993194", "title": "Olympiakos Syndesmos Filathl\u014dn Peirai\u014ds 1996-1997 (pallacanestro maschile)", "text": "Questa voce raccoglie le informazioni riguardanti l'Olympiakos B.C. nelle competizioni ufficiali della stagione 1996-1997.\nStagione.\nLa stagione 1996-1997 dell'Olympiakos \u00e8 la 42\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 6 dicembre 2021.\""}
{"id": "1993197", "revid": "3115", "url": "https://it.wikipedia.org/wiki?curid=1993197", "title": "Neal Adams", "text": " \u00c8 noto principalmente per le sue storie con protagonisti Lanterna Verde, Freccia Verde e Batman del periodo detto Silver Age.\nCarriera.\nAdams frequent\u00f2 la High School of Industrial Art di Manhattan, e subito dopo il diploma inizi\u00f2 a lavorare presso l'industria pubblicitaria. Interessato ai fumetti, fu messo poi sotto contratto da DC Comics, e collabor\u00f2 come disegnatore freelance per Bat Masterson e Archie Comics. Nel 1962 inizi\u00f2 la sua carriera nei fumetti come assistente per le strip di Peter Scratch, \"Rip Kirby\", e \"The Heart of Juliet Jones\" prima di realizzare una sua strip, \"Ben Casey\", che pubblic\u00f2 dal 1962 al 1965.\nTornato alla DC Comics nel 1968, nel periodo definito \"la Silver Age\", divent\u00f2 un disegnatore di punta dell'azienda con il Deadman di \"Strange Adventures\". Collabor\u00f2 inoltre con Roy Thomas e Stan Lee (Marvel Comics). Nei primi anni settanta Adams frequent\u00f2 Dennis O'Neil, e i due rivitalizzarono personaggi come Lanterna Verde, Freccia Verde, e Batman, quest'ultimo con storie pi\u00f9 serie e cupe di quelle rappresentate dalla serie televisiva anni sessanta.\nCon l'inchiostratore Dick Giordano, Adams fond\u00f2 la Continuity Associates, azienda dedicata alla realizzazione di storyboard per pellicole cinematografiche.\nNel 2010 Adams viene nuovamente ingaggiato dalla DC Comics per disegnare e sceneggiare una miniserie di Batman, intitolata \"Odissey\".\nRiconoscimenti.\nAdams si aggiudic\u00f2 tre Alley Awards come Miglior Copertina (\"Strange Adventures\" n. 207, 1967), con Bob Haney il premio Miglior storia(\"Best Full-Length Story\") (\"Track of the Hook\", in \"The Brave and the Bold\" n. 79, 1968) e Miglior disegnatore nel 1969; nello stesso anno, fu aggiunto alla Alley Award \"Hall of Fame\".\nVinse anche lo Shazam Awards 1970 per \"Best Individual Story\" (\"No Evil Shall Escape My Sight\", in \"Green Lantern\" n. 76, assieme allo scrittore Dennis O'Neil), e Miglior disegnatore drammatico. Nel 1971 si aggiudic\u00f2 un ulteriore premio come \"Best Individual Story\" (\"Snowbirds Don't Fly\" in \"Green Lantern\" n. 85) sempre accanto ad O'Neil.\nAdams fu inoltre finalista per entrare alla Harvey Awards' Jack Kirby Hall of Fame sia nel 1990 e nel 1991, ma vi fu aggiunto solo nel 1999.\nSostenitore della teoria dell'espansione della Terra.\nNeal Adams \u00e8 un sostenitore e un promotore di nuove idee circa l'Universo e del modello della teoria dell'espansione della Terra proposto dallo scienziato tedesco Ott Christoph Hilgenberg e, indipendentemente da questo, dal geologo australiano Samuel Warren Carey. La teoria dell'espansione della Terra era stata proposta per la prima volta nel 1878 dal geologo italiano Roberto Mantovani. Secondo questa teoria sia la Terra che altri corpi celesti si espandono nel tempo.\nAdams ha realizzato un canale su YouTube con video prodotti da lui stesso che illustrano le sue opinioni sui modelli di espansione del pianeta Terra."}
{"id": "1993200", "revid": "287204", "url": "https://it.wikipedia.org/wiki?curid=1993200", "title": "Futbol Club Barcelona B\u00e0squet 2002-2003", "text": "Questa voce raccoglie le informazioni riguardanti il Futbol Club Barcelona B\u00e0squet nelle competizioni ufficiali della stagione 2002-2003.\nStagione.\nLa stagione 2002-2003 del Futbol Club Barcelona B\u00e0squet \u00e8 la 45\u00aa nel massimo campionato spagnolo di pallacanestro, la Liga ACB.\nRoster.\n\"Aggiornato al 14 luglio 2018.\""}
{"id": "1993204", "revid": "1005847", "url": "https://it.wikipedia.org/wiki?curid=1993204", "title": "Unione Nazionale di Solidariet\u00e0", "text": "L\u2019Unione Nazionale di Solidariet\u00e0 (in fiammingo: \"Verbond der Dietse Nationaal-Solidaristen\" - \"Verdinaso\") fu un partito politico fascista attivo in Belgio e nei Paesi Bassi dal 1931 al 1941.\nFondato da Joris Van Severen, il Verdinaso si presentava come un partito autoritario di ispirazione sociale e corporativista, seguendo la politica di Mussolini ed Hitler (anche in tema di antigiudaismo).\nFino al 1934 auspic\u00f2 lo scioglimento del Belgio e la riunione delle Fiandre con i Paesi Bassi.\nDopo il 1934 la ricostituzione del Regno Unito dei Paesi Bassi, comprendenti anche il Belgio.\nJoris Van Severen mor\u00ec nel 1940, ucciso da soldati francesi. "}
{"id": "1993210", "revid": "599013", "url": "https://it.wikipedia.org/wiki?curid=1993210", "title": "Endrio Leoni", "text": "Professionista dal 1990 al 2002, conta una semitappa e tre vittorie di tappa al Giro d'Italia e una alla Vuelta a Espa\u00f1a.\nCarriera.\nLeoni si mise in luce al Giro d'Italia 1992 quando, nel giro di dieci giorni, riusc\u00ec ad imporsi in due tappe sfiorando anche la maglia rosa, che fu sua per un giorno due anni pi\u00f9 tardi."}
{"id": "1993224", "revid": "767487", "url": "https://it.wikipedia.org/wiki?curid=1993224", "title": "Prayer of the Refugee", "text": "Prayer of the Refugee \u00e8 il secondo singolo tratto dall'album \"The Sufferer &amp; the Witness\" dei Rise Against, ed \u00e8 stato distribuito nel 2006. Il titolo originale era \"Diaspora\", ma con le varie copie dell'album decisero di intitolarla \"Prayer of the Refugee\".\nLa canzone viene riportata come traccia bonus nel videogioco .\nVideo Musicale.\nDiretto da Tony Petrossian, il video devia un po' dal messaggio originale della canzone, mettendo a fuoco il problema sul consumismo statunitense e del suo relativo effetto sul mondo. Il video viene girato in un magazzino con la band che suona e si muove all'interno di esso, intervallato da scene in cui si vedono genti straniere e bambini di giovane et\u00e0 che imballano della merce come scarpe, banane, jeans e macchine giocattolo. Finisce con la scena in cui le persone sfruttate incollano sui pacchi delle etichette con scritto 'Made in USA' con la bandiera americana sotto, e i membri della band, eccetto il batterista, che rovesciano degli scaffali contenenti della merce, che si rompono formando una scritta per terra, \"Fair trade\", concludendosi con una dissolvenza nera.\nPosizione in Classifica.\nLa canzone ha raggiunto la settima posizione nella classifica del Billboard Modern Rock. Questo \u00e8 il loro primo singolo della propria top 10."}
{"id": "1993225", "revid": "729019", "url": "https://it.wikipedia.org/wiki?curid=1993225", "title": "Stazione di Kita-Senju", "text": "La \u00e8 una stazione ferroviaria di interscambio di Tokyo, si trova ad Adachi. \u00c8 la seconda stazione pi\u00f9 trafficata delle linee Tokyo Metro."}
{"id": "1993228", "revid": "767487", "url": "https://it.wikipedia.org/wiki?curid=1993228", "title": "Blood for Blood", "text": "I Blood for Blood sono un gruppo hardcore punk e metalcore statunitense, di Charlestown (Massachusetts). Attiva all'interno della scena Boston hardcore, la band si \u00e8 formata nel 1995 come reazione alla scena heavy metal di Boston. Questo gruppo \u00e8 conosciuto per l'estremo nichilismo e per l'estrema aggressivit\u00e0, sia dal punto di vista musicale, sia da quello dei concetti espressi nelle loro canzoni.\nIl loro sound \u00e8 stato influenzato da band hardcore e thrash quali gli Sheer Terror, i Breakdown, i Carnivore e i Killing Time.\nIl gruppo \u00e8 stato creato da \"White Trash\" Rob Lind alla voce e chitarra, Erick \"Buddha\" Medina alla voce, Mike \"Cap'n\" Maloney alla batteria e dal bassista Ian McFarland. Il primo lavoro del gruppo, il demo \"Hurt You Demo\", \u00e8 autoprodotto dalla band, dopo i due album successivi, nel 1997, la band \u00e8 riuscita a firmare un contratto con una casa discografica, la Victory Records, mentre l'ultimo album, \"Serenity\", \u00e8 stato prodotto dalla Thorp Records, per poi scogliersi nel 2004.\nRob Lind nel 2004 ha formato un supergruppo punk, con suo fratello Mark e membri del suo gruppo Ducky Boys, chiamato Sinners &amp; Saints, per poi formare i Ramallah, coi quali ha registrato due album prima di uscire dalla scena musicale per una decina d'anni. \u00c8 ritornato brevemente nel 2011 collaborando in alcune canzoni dell'album di debutto dei Ebenezer Blood (band composta da Mark Lind pi\u00f9 Craig Silverman e Robert Falzano, membri storici di Blood For Blood e Ramallah).\nBlood For Blood si \u00e8 riunito nel dicembre 2010 su invito del Persistence Tour (anche se Rob non ha partecipato da subito alla reunion). Nel 2012 Medina \u00e8 stato arrestato per accuse di molestie su una minorenne, fatto che ha spinto il gruppo a buttarlo fuori, affermando che il suo gesto \u00e8 contrario a tutto quello che il gruppo rappresenta, e a scogliere un'altra volta il gruppo. Si sono riuniti per uno show occasionale nel 2017 senza Medina, ma Rob tuttora \u00e8 occupato col suo progetto Ramallah, riformatosi nel 2015 con uno split EP coi Sinners &amp; Saints (le cui canzoni erano state registrate per una possibile reunion di questo gruppo poco prima che Rob decidesse di continuare coi Ramallah) e ancora attivo, annunciando nel 2017 di essere al lavoro su un nuovo album."}
{"id": "1993231", "revid": "123934003", "url": "https://it.wikipedia.org/wiki?curid=1993231", "title": "Partito Fascista Russo", "text": "Il Partito Fascista Russo () fu un partito russo di ispirazione fascista fondato nel 1931.\nStoria.\nIl partito venne fondato sulla base di una organizzazione russa corporativista, a sua volta fondata nel 1925 da studenti fuoriusciti russi presso l'Universit\u00e0 degli Studi di Harbin (Manciuria). Il governo nazionalista del Kuomintang cinese del generale Chiang Kai-shek, in piena guerra civile con i ribelli maoisti proib\u00ec l'organizzazione per non dare un pretesto all'Unione Sovietica per lanciare un'offensiva in tutta la regione.\nDopo la Seconda guerra sino-giapponese e la \"proclamazione\" del Manciuku\u00f2, il partito venne legalizzato dal nuovo governo nel 1935 sotto il nome di \"Partito Fascista Russo\".\nKonstantin Vladimirovi\u010d Rodzaevskij (\u041a\u043e\u043d\u0441\u0442\u0430\u043d\u0442\u0438\u043d \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u0420\u043e\u0434\u0437\u0430\u0435\u0432\u0441\u043a\u0438\u0439) ne fu il Segretario Generale, e adott\u00f2 lo slogan \"\u0411\u043e\u0433, \u041d\u0430\u0446\u0438\u044f, \u0422\u0440\u0443\u0434!\" (\"Dio, Nazione, Lavoro!\"). Gli organi ufficiali del partito furono il giornale \"\u041d\u0430\u0446\u0438\u044f\" / \"Nacija\" (\"Nazione\") e le gazzette \"\u041d\u0430\u0448 \u043f\u0443\u0442\u044c\" / \"Na\u0161 put\"' (\"La nostra via\") e \"\u041d\u0430\u0446\u0438\u044f\" / \"Nacija\".\nNel marzo 1934, Anastasij Andreevi\u010d Vonsjackij (\u0410\u043d\u0430\u0441\u0442\u0430\u0441\u0438\u0439 \u0410\u043d\u0434\u0440\u0435\u0435\u0432\u0438\u0447 \u0412\u043e\u043d\u0441\u044f\u0446\u043a\u0438\u0439) un ex militante dell'Armata Bianca, dirigente della \"Organizzazione Fascista Panrussa\" (organizzazione del movimento fascista russo degli immigrati e fuoriusciti politici, istituito nel 1933 negli Stati Uniti) incontr\u00f2 Rodzaevskij in una riunione a Tokyo, con lo scopo di fondere i due partiti. Le due parti si separarono rapidamente, nel 1935: Vonsjackij rimproverava a Rodzaevskij di essere antisemita e filonazista (difatti prese la svastica come emblema del partito), nonch\u00e9 la sua amicizia coi giapponesi. Vonsjackij form\u00f2 quindi un gruppo la cui importanza \u00e8 trascurabile, il \"Partito Nazionalista Rivoluzionario Panrusso\".\nAl contrario, il Partito Fascista Russo si svilupp\u00f2 ed arriv\u00f2 a contare 12.000 militanti dopo la rottura con Vonsjackij, e circa 20.000 dopo un anno, con 600 sezioni locali sparse per il mondo e due organi di stampa.\nNonostante le speranze di Rodzaevskij, la seconda guerra mondiale non rafforz\u00f2 il suo movimento. Adolf Hitler non ebbe mai alcuna intenzione di favorire un possibile fascismo russo; anche se molti suoi militanti si arruolarono nell'Armata Russa di Liberazione, il partito si disintegr\u00f2 e scomparve completamente nel giro di pochi mesi.\nNel 1945, Rodzaevskij venne arrestato dalla NKVD e giustiziato a Mosca nel 1946.\nInno del Partito Fascista Russo in alfabeto cirillico: \"\u041f\u043e\u0434\u043d\u0438\u043c\u0430\u0439\u0442\u0435\u0441\u044c \u0431\u0440\u0430\u0442\u044c\u044f \u0441 \u043d\u0430\u043c\u0438!\".\nLa melodia dell'Inno del P.F.R. \u00e8 la celebre marcia militare russa \"\u041c\u0430\u0440\u0448 \u041f\u0440\u0435\u043e\u0431\u0440\u0430\u0436\u0435\u043d\u0441\u043a\u043e\u0433\u043e \u043f\u043e\u043b\u043a\u0430\" / \"Mar\u0161 Preobra\u017eenskogo polka\" (\"Marcia del Reggimento Preobra\u017eenskij\"). La scelta fu dovuta probabilmente al fatto che si tratta di una marcia militare dal carattere e dal testo marcatamente patriottico. Di seguito \u00e8 riportato un collegamento ove \u00e8 possibile ascoltare la predetta marcia militare eseguita dalla \"\u041e\u0440\u043a\u0435\u0441\u0442\u0440 \u0448\u0442\u0430\u0431\u0430 \u041b\u0435\u043d\u0438\u043d\u0433\u0440\u0430\u0434\u0441\u043a\u043e\u0433\u043e \u0432\u043e\u0435\u043d\u043d\u043e\u0433\u043e \u043e\u043a\u0440\u0443\u0433\u0430\" / \"Orkestr \u0161taba Leningradskogo voennogo okruga\" (\"Orchestra del Distretto Militare di Leningrado\")\n&lt;poem&gt;\n\u041f\u043e\u0434\u043d\u0438\u043c\u0430\u0439\u0442\u0435\u0441\u044c \u0431\u0440\u0430\u0442\u044c\u044f, \u0441 \u043d\u0430\u043c\u0438,\n\u0417\u043d\u0430\u043c\u044f \u0420\u0443\u0441\u0441\u043a\u043e\u0435 \u0448\u0443\u043c\u0438\u0442,\n\u041d\u0430\u0434 \u0433\u043e\u0440\u0430\u043c\u0438, \u043d\u0430\u0434 \u0434\u043e\u043b\u0430\u043c\u0438\n\u041f\u0440\u0430\u0432\u0434\u0430 \u0420\u0443\u0441\u0441\u043a\u0430\u044f \u043b\u0435\u0442\u0438\u0442.\n\u0421 \u043d\u0430\u043c\u0438 \u0432\u0441\u0435, \u043a\u0442\u043e \u0432\u0435\u0440\u0438\u0442 \u0432 \u0411\u043e\u0433\u0430,\n\u0421 \u043d\u0430\u043c\u0438 \u0420\u0443\u0441\u0441\u043a\u0430\u044f \u0437\u0435\u043c\u043b\u044f,\n\u041c\u044b \u043f\u0440\u043e\u0431\u044c\u0451\u043c \u0441\u0435\u0431\u0435 \u0434\u043e\u0440\u043e\u0433\u0443\n\u041a \u0441\u0442\u0435\u043d\u0430\u043c \u0420\u0443\u0441\u0441\u043a\u043e\u0433\u043e \u041a\u0440\u0435\u043c\u043b\u044f.\n\u041a\u0440\u0435\u043f\u0447\u0435 \u0431\u0435\u0439, \u043d\u0430\u0448 \u0420\u0443\u0441\u0441\u043a\u0438\u0439 \u043c\u043e\u043b\u043e\u0442,\n\u0418 \u0440\u0430\u0437\u0438, \u043a\u0430\u043a \u0411\u043e\u0436\u0438\u0439 \u0433\u0440\u043e\u043c\u2026\n\u041f\u0443\u0441\u0442\u044c \u043f\u0430\u0434\u0451\u0442 \u0432\u043e \u043f\u0440\u0430\u0445 \u0440\u0430\u0441\u043a\u043e\u043b\u043e\u0442,\n\u0421\u0430\u0442\u0430\u043d\u0438\u043d\u0441\u043a\u0438\u0439 \u0441\u043e\u0432\u043d\u0430\u0440\u043a\u043e\u043c.\n\u041f\u043e\u0434\u043d\u0438\u043c\u0430\u0439\u0442\u0435\u0441\u044c \u0431\u0440\u0430\u0442\u044c\u044f, \u0441 \u043d\u0430\u043c\u0438,\n\u0417\u043d\u0430\u043c\u044f \u0420\u0443\u0441\u0441\u043a\u043e\u0435 \u0448\u0443\u043c\u0438\u0442,\n\u041d\u0430\u0434 \u0433\u043e\u0440\u0430\u043c\u0438, \u043d\u0430\u0434 \u0434\u043e\u043b\u0430\u043c\u0438\n\u041f\u0440\u0430\u0432\u0434\u0430 \u0420\u0443\u0441\u0441\u043a\u0430\u044f \u043b\u0435\u0442\u0438\u0442.\n&lt;/poem&gt;\nInno del Partito Fascista Russo traslitterato in alfabeto latino: \"Podnimajtes' brat'ja s nami!\".\n&lt;poem&gt;\nPodnimajtes' brat'ja, s nami,\nznamja Russkoe \u0161umit,\nnad gorami, nad dolami\npravda Russkaja letit.\nS nami vse, kto verit v Boga,\ns nami Russkaja zemlja,\nmy prob'\u00ebm sebe dorogu\nk stenam Russkogo Kremlja.\nKrep\u010de bej, na\u0161 Russkij molot,\ni razo, kak Bo\u017eij grom...\npust' pad\u00ebt vo prach paskolot,\n\u0421\u0430\u0442\u0430\u043d\u0438\u043d\u0441\u043a\u0438\u0439 \u0441\u043e\u0432\u043d\u0430\u0440\u043a\u043e\u043c.\nPodnimajtes' brat'ja, s nami,\nznamja Russkoe \u0161umit,\nnad gorami, nad dolami\npravda Russkaja letit.\n&lt;/poem&gt;"}
{"id": "1993241", "revid": "767487", "url": "https://it.wikipedia.org/wiki?curid=1993241", "title": "L'amore \u00e8 pi\u00f9 freddo della morte", "text": "L'amore \u00e8 pi\u00f9 freddo della morte \u00e8 un film del 1969 diretto da Rainer Werner Fassbinder.\nTrama.\nFranz \u00e8 un magnaccia da quattro soldi che convive con Joanna e la sfrutta. Attratto fisicamente da Bruno (Ulli Lommel), il gangster messo alle sue calcagna dal racket e al quale rifiuta di sottomettersi, diventa amico di quest'ultimo al punto che accetta di dividere con lui persino la propria ragazza. Joanna per\u00f2 rifiuta e informa la polizia di un loro piano per una rapina in banca. Bruno d\u00e0 ordine di ucciderla, ma muore durante una sparatoria con la polizia, mentre Franz e Joanna riescono a fuggire.\nProduzione.\n\"L'amore \u00e8 pi\u00f9 freddo della morte\" \u00e8 il primo lungometraggio del regista bavarese dopo due corti girati nel 1965 e nel 1967. Nel film \u00e8 gi\u00e0 presente, unitamente alla struttura triangolare di base (due uomini e una donna), il rapporto di padrone e vittima, tipico di Fassbinder. Girato a basso costo in 24 giorni nei dintorni di Monaco, il film fu presentato in anteprima al Festival di Berlino il 26 giugno 1969."}
{"id": "1993243", "revid": "1851848", "url": "https://it.wikipedia.org/wiki?curid=1993243", "title": "Jules Rossi", "text": "Professionista dal 1935 al 1950, vinse una Parigi-Roubaix e una Parigi-Tours.\nCarriera.\nNacque a Tiglio, localit\u00e0 della frazione Santa Giustina dell'allora comune di Boccolo dei Tassi (attualmente compresa nel comune di Bardi), nella provincia parmense, ed emigr\u00f2 in Francia da bambino.\nDopo essere stato un buon dilettante, colse piazzamenti importanti nel primo anno da professionista (1935) e l'anno successivo la prima vittoria (Parigi-Saint Etienne). Mantenne la cittadinanza italiana ma divenne conosciuto come \"Jules\". Nel 1936 termin\u00f2 secondo alla Bordeaux-Parigi e quinto alla Parigi-Roubaix, in cui trionf\u00f2 l'anno successivo. Nel 1938 si impose anche alla Parigi-Tours, aggiudicandosi il nastro giallo che distingueva, e distingue, il ciclista che ha corso pi\u00f9 velocemente una gara con chilometraggio superiore ai duecento chilometri; quell'anno la media fu di 42,097 km/h, record battuto nel 1948 dal belga Rik Van Steenbergen.\nNon ebbe fortuna con i grandi giri: partecip\u00f2 al Giro d'Italia nel 1935 e 1936 ma fu costretto a ritirarsi in entrambe le edizioni. Al Tour de France, a cui partecip\u00f2 con la nazionale italiana, ebbe la stessa sorte, ritirandosi sia nell'edizione 1937, quando cadde con Gino Bartali nel torrente Colau, sia l'anno successivo, quando riusc\u00ec tuttavia ad imporsi in una tappa.\nMolto pi\u00f9 adatto alle corse di un giorno, si impose in due edizioni della Parigi-Reims (1941 e 1943) e termin\u00f2 secondo alla Parigi-Roubaix del 1944. Era il 2 aprile, giorno del massacro di Ascq, rappresaglia compiuta poco distante dalle truppe naziste, ed al traguardo di Roubaix si presentarono in dieci, tra i quali Rossi era favorito: il belga De Simpelaere, rientrato nel gruppetto di testa grazie ad un passaggio a livello che costrinse i fuggitivi a fermarsi nella parte finale della gara, lo batt\u00e9.\nPartecip\u00f2 al Gran Premio delle Nazioni in quattro edizioni: nel 1941 vinse la prova svoltasi nel territorio della Francia libera dall'occupazione nazista, e termin\u00f2 al terzo posto l'anno successivo, nella gara nella Francia occupata. Nel 1943 e nel 1944 colse altrettanti secondi posti.\nCorse fino al 1950, distinguendosi per essere stato il primo italiano ad imporsi nell\"'Inferno del Nord\" (la Parigi-Roubaix), finch\u00e9 non fu scoperta la nazionalit\u00e0 italiana di Maurice Garin.\nMor\u00ec il 30 giugno 1968."}
{"id": "1993259", "revid": "123002016", "url": "https://it.wikipedia.org/wiki?curid=1993259", "title": "Confederazione Estone dei Combattenti per la Libert\u00e0", "text": "La Confederazione Estone dei Combattenti per la Libert\u00e0 (estone: \"Eesti Vabaduss\u00f5jalaste Keskliit\", poi \"Eesti Vabaduss\u00f5jalaste Liit\", EVL o colloquialmente \"Vaps\") \u00e8 stato un partito politico fascista estone, parte della rete nazionalista del Movimento Vaps. Leader dell'associazione era Andres Larka, formalmente figura di spicco e candidato alla presidenza, ed Artur Sirk.\nL'organizzazione, fondata nel 1920 da Artur Sirk, era stata impostata sull'esempio dei fasci italiani di combattimento, ovvero con una organizzazione di tipo paramilitare, composta in un primo momento essenzialmente dai reduci del conflitto di liberazione contro russi e comunisti, avvenuto nel 1917-1918.\nLo sviluppo immediato del movimento port\u00f2 in breve tempo all'adesione di personalit\u00e0 di rilievo della borghesia e classe media estone.\nIdeologia.\nSotto il profilo ideologico, l'EVL non ebbe pienamente modo di elaborare una forte ed articolata ideologia fondante nonch\u00e9 sviluppare strette connessioni con altri movimenti fascisti stranieri dell'epoca. Il suo principale obiettivo politico era l'istituzione di governo autoritario e nazionalista in Estonia.\nI simboli \"italianeggianti\".\nL'EVL adotter\u00e0 la camicia nera (con berretto nero) simbolo del fascismo originario, cio\u00e8 quello italiano, come propria uniforme e introdurr\u00e0 l'utilizzo del saluto romano, raccogliendo consensi nelle tradizionali roccheforti borghesi, dalla classe media, ma progressivamente anche dai ceti lavoratori.\nLa breve esperienza dell'EVL, scaturita dalla spinta repressiva avviata dal Governo, rappresenter\u00e0 tuttavia una rara eccezione nel panorama dei partiti fascisti europei.\nNelle linee programmatiche, l'EVL respingeva la teorie razziali naziste ed aveva pubblicamente criticato la persecuzione degli ebrei. Allo stesso modo, rifiutava pratiche di sovversione verso lo stato o di esplicita violenza verso avversari politici, socialisti e comunisti.\nUna posizione progressivamente snaturata dall'uscita dal movimento degli elementi pi\u00f9 moderati e rappresentativi (fra questi l'ammiraglio Johan Pitka), sostituiti alla direzione da giovani e non veterani.\nIstanze e pulsioni che emergevano nel loro rinnovato vigore sul foglio politico, V\u00f5itlus (Lotta).\nRiforma costituzionale.\nL'accelerazione in senso rivoluzionario, peraltro di stampo fascista, gener\u00f2 forte preoccupazione negli ambienti governativi, da sempre attenti ad una politica filo britannica. La campanella d'allarme suona per il Governo nell'ottobre 1933 con un referendum di riforma costituzionale. L'EVL ottiene a sorpresa l'approvazione del quesito, con il 72.7% dei suffragi. Il netto risultato referendario, coronamento del progetto politico dei fascisti estoni, spiana adesso la strada per il Parlamento di elaborare un sistema elettorale in vista delle imminenti elezioni presidenziali da tenersi nell'aprile 1934. Sistema elettorale che avrebbe permesso all'EVL di aggiudicarsi la sfida elettorale.\nMessa al bando.\nIl 12 marzo 1934 il governo di Konstantin P\u00e4ts della destra moderata, decide il colpo di mano e proclamandosi \"Protettore dello Stato\", attu\u00f2 un colpo di Stato senza spargimenti di sangue. Vennero annullate le elezioni, il partito fascista estone venne posto fuorilegge e disciolto nel dicembre 1935 e fu instaturata una sorta di dittatura militare. Tutti gli esponenti furono arrestati, processati e condotti carcere, segnando definitivamente il tramonto del movimento politico. Il 6 maggio 1936, 150 membri della Confederazione furono messi sotto processo; 143 furono imprigionati con sentenze pesanti. Furono successivamente amnistiati e resi liberi nel 1938, quando il movimento aveva perso la maggior parte del consenso popolare.\nDal 1\u00ba gennaio 1938, una nuova costituzione entr\u00f2 in vigore ed un nuovo parlamento venne eletto nel febbraio 1938. Il nuovo ordine costituzionale ridimension\u00f2 i poteri del presidente.\nUltime resistenze.\nDurante l'occupazione sovietica del 1940 e del 1944, si torner\u00e0 a parlare dei Vaps e dell'EVL quando i suoi ex-militanti parteciparono attivamente alla resistenza partigiana con i \"fratelli della foresta\"."}
{"id": "1993264", "revid": "108661990", "url": "https://it.wikipedia.org/wiki?curid=1993264", "title": "Nastro giallo (premio)", "text": "Il nastro giallo (in francese: \"ruban jaune\") \u00e8 un premio ideato nel 1936 da Henri Desgrange, patron del Tour de France, per distinguere e segnalare il ciclista detentore della media di percorrenza pi\u00f9 veloce in una gara di lunghezza superiore ai duecento chilometri.\nIl nome venne scelto per analogia con il nastro azzurro che era attribuito alla nave che percorreva pi\u00f9 velocemente la traversata atlantica, mentre il colore giallo venne voluto dal giornale \"L'Auto\".\nPer ben nove volte il nastro \u00e8 stato attribuito al ciclista vincitore della Parigi-Tours, per due volte \u00e8 stato assegnato nella Parigi-Roubaix e per una sola volta nella Parigi-Bruxelles.\nIl ciclista che ha detenuto per pi\u00f9 tempo il nastro \u00e8 stato il belga Freddy Maertens, vincitore della Parigi-Bruxelles nel 1975, che lo mantenne per ventidue anni prima che Andrei Tchmil superasse la sua media nella Parigi-Tours del 1997. Per la prima volta \u00e8 stato assegnato dopo una tappa di un grande giro, precisamente dopo la 17\u00aa tappa della Vuelta a Espa\u00f1a 2019 a Philippe Gilbert."}
{"id": "1993267", "revid": "767487", "url": "https://it.wikipedia.org/wiki?curid=1993267", "title": "Death Before Dishonor", "text": "I Death Before Dishonor sono una band hardcore di Boston. Il gruppo \u00e8 stato formato da Bryan (voce), Frankie (basso), Eric Deitz (chitarra) e Dan Loftus (batteria)."}
{"id": "1993269", "revid": "188323", "url": "https://it.wikipedia.org/wiki?curid=1993269", "title": "Indotto (elettrotecnica)", "text": ""}
{"id": "1993278", "revid": "80565", "url": "https://it.wikipedia.org/wiki?curid=1993278", "title": "Postemobile", "text": ""}
{"id": "1993281", "revid": "767487", "url": "https://it.wikipedia.org/wiki?curid=1993281", "title": "The Good Left Undone", "text": "The Good Left Undone \u00e8 il terzo singolo, pubblicato il 25 giugno 2007, tratto dal quarto album dei Rise Against, \"The Sufferer &amp; the Witness\". Nel giugno 2007, hanno annunciato che si sarebbe tenuto un concorso per determinare chi avrebbe potuto fare il video migliore per la canzone. Hanno poi liberato un bollettino nel loro spazio di MySpace che forniva informazioni sul concorso.\nQuesto \u00e8 il primo video con la collaborazione del chitarrista Zach Blair.\nLa canzone ha raggiunto la sesta posizione nella Modern Rock Tracks, e in seconda posizione nella top 10 della band. Il singolo \u00e8 rimasto cos\u00ec in classifica per 30 settimane, lasciando a lungo la band nella top 10 del Modern Rock."}
{"id": "1993283", "revid": "86599", "url": "https://it.wikipedia.org/wiki?curid=1993283", "title": "Caterina di Sassonia-Lauenburg", "text": "Biografia.\nCaterina era la figlia di Magnus I, duca di Sassonia-Lauenburg, e di sua moglie Caterina, figlia di Enrico IV, duca di Brunswick-L\u00fcneburg. \nMatrimonio.\nIl suo matrimonio con Gustavo I di Svezia fu organizzato per ragioni politiche. Gustavo desidera sposarsi poco dopo aver conquistato il trono svedese, e dopo aver fallito nelle sue trattative per sposare Dorotea di Danimarca, Sofia di Meclemburgo-G\u00fcstrow e Anna di Pomerania, i cui genitori consideravano il suo dominio troppo instabile; e Edvige di Polonia, i cui genitori interruppero i negoziati a causa della Riforma svedese, gli fu consigliato di considerare il ducato di Sassonia-Lauenburg.\nSebbene il ducato fosse piccolo e povero, aveva molti vantaggi: la sua dinastia era legata a molte delle pi\u00f9 potenti dinastie d'Europa, il che avrebbe dato preziose alleanze con i principi tedeschi; era protestante, che era importante per la Riforma svedese in corso, ma poteva anche allearsi con l'impero attraverso la madre di Caterina; avrebbe avuto un legame prezioso con la Danimarca, poich\u00e9 la sorella maggiore di Caterina, Dorotea era sposata con Cristiano, il principe ereditario di Danimarca; e infine, il ducato era a quel punto conosciuto come un centro per mercenari, che era importante per Gustavo come governante appena costituito. I negoziati iniziarono nel 1528, ma furono ritardati di diversi anni dal momento che il padre della sposa dubitava della stabilit\u00e0 del trono, parzialmente confermata da eventi come le Ribellioni di Dalarna. Finalmente, dopo la mediazione di Lubecca, furono completati dopo quasi tre anni e Caterina ricevette le contee di Korsholm, Kalmar e \u00d6land.\nNel settembre del 1531, Caterina fu scortata in Svezia da una flotta guidata dalla sua futura cognata Margareta e dal marito il conte Johann VII di Hoya, e dove Gustavo incontr\u00f2 la sua futura moglie per la prima volta. Il loro matrimonio fu celebrato a Stoccolma nel giorno del suo diciottesimo compleanno, il 24 settembre 1531. Poco dopo il matrimonio reale, Brita Leijonhufvud, figlia del cugina di secondo grado Ebba Eriksdotter Vasa, spos\u00f2 Gustav Olsson Stenbock e la nipote del re Brita Joakimsdotter Brahe si fidanz\u00f2 con Birger Nilsson Grip: entrambi questi eventi furono ospitati dalla coppia reale e furono i primi a ospitare Caterina come regina di Svezia.\nSi sa molto poco sulla regina Caterina come persona e sul suo ruolo di regina. Non ci sono informazioni sui suoi cortigiani, anche se si presume che abbia portato dame tedesche in aggiunta a quelle svedesi, tra le quali \u00e8 probabile che ci fosse Margherita Leijonhufvud. La storia tradizionale descrive Caterina come capricciosa, fredda, malinconica e insoddisfatta, e il matrimonio fu segnato da continui litigi e scontri, nonostante il fatto che non ci siano informazioni contemporanee su questo. Il 13 dicembre 1533, svolse il suo compito pi\u00f9 importante come regina consorte dando alla luce un erede al trono: il futuro Erik XIV.\nMorte.\nNel settembre del 1535, durante un ballo in onore di suo cognato, re Cristiano III di Danimarca, che visitava la corte reale svedese, la regina Caterina scivolo durante una danza con Cristiano III, mentre era incita per la seconda volta. La caduta la costrinse a letto e port\u00f2 a delle complicazioni. Mor\u00ec il 23 settembre con il suo bambino non ancora nato.\nAl momento della sua morte, il re Gustavo era impegnato nella guerra del conte, e i suoi avversari in questo conflitto, Lubecca e Rostock, diffonderono la voce che aveva assassinato la sua regina picchiandola in testa con un bastone d'argento dopo un rapporto di una spia che lei lo aveva calunniato con Cristiano III mentre ballava. L'esumazione dello scheletro di Caterina realizzato negli anni '40 non mostra alcun segno di tali lesioni e la famiglia di Caterina non accus\u00f2 mai apertamente Gustavo. Inoltre, lo stesso Cristiano III conferma la grave caduta della regina Caterina nelle sue lettere private, anche se non era amico di Gustavo Vasa.\nNegli scritti di storia, alla regina Caterina fu attribuita una cattiva reputazione e spesso rappresentata come un cattivo esempio e in contrasto con la seconda regina di Gustavo I, la regina Margherita Leijonhufvud, che fu il perfetto stereotipo di regina.\n\u00c8 sepolta nella cattedrale di Uppsala con il marito e le altre due mogli di lui."}
{"id": "1993285", "revid": "292162", "url": "https://it.wikipedia.org/wiki?curid=1993285", "title": "Joppolo Giancaxio", "text": "Joppolo Giancaxio (\"J\u00f2ppulu Gianc\u00e0xiu\" in ) \u00e8 un comune italiano di abitanti del libero consorzio comunale di Agrigento in Sicilia.\nIl nome \u00e8 talvolta scritto \"Ioppolo Giancascio\", secondo la trascrizione fonetica. Fu frazione del comune di Raffadali fino al 1926.\nGeografia fisica.\nL'aspetto fisico del territorio \u00e8 caratterizzato da marne bianche e foraminifere, da suoli bruni e regosuoli.\nStoria.\nJ\u00f2ppolo Giancaxio fu il primo centro abitato sorto nell'alta valle dell'Akragas. Fu feudo con titolo di Baronia del nobile Gabriele Colonna di Cesar\u00f2, il quale nel 1696 nel territorio di Giancascio e Regalturco, con privilegio dello \"ius populandi\", fece costruire i primi edifici del villaggio, cui diede il nome di Ioppolo in onore della moglie Rosalia Ioppolo e Ventimiglia Maniaci dei duchi di Cesar\u00f2 e di Giancascio perch\u00e9 costruito nel feudo di tale denominazione. Il piccolo centro agricolo col suo territorio fu sotto la giurisdizione della famiglia Colonna prima con titolo di baronia e poi di ducato fino al 1812, quando dal Parlamento Siciliano venne ufficialmente abolito il feudalesimo e quindi la feudalit\u00e0, la giurisdizione baronale e i privilegi del \"mero e misto impero\". Divenne comune autonomo, ma nel 1827 fu declassato a borgata del comune di Aragona. Nel 1892 fu incorporato nel comune di Raffadali, di cui fu frazione fino al 1926.\nSociet\u00e0.\nTradizioni e folclore.\nIl santo patrono del paese \u00e8 San Francesco di Paola. La festa ricorre il 2 aprile, ma la fiera si tiene nei giorni 19-20 luglio in occasione della festa della Madonna del Soccorso.\nEconomia.\nL'economia non \u00e8 molto sviluppata, per lo scarso andamento dell'agricoltura e della zootecnia; notevole il fenomeno migratorio.\nIl territorio di Joppolo Giancaxio \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Joppolo Giancaxio fa parte delle seguenti organizzazioni sovracomunali: "}
{"id": "1993289", "revid": "123239802", "url": "https://it.wikipedia.org/wiki?curid=1993289", "title": "Piana abissale", "text": "La piana abissale \u00e8 quella parte della piattaforma oceanica (piattaforma fisiografica contrapposta alla piattaforma continentale) che si origina al piede della scarpata continentale, quindi termina con le depressioni del fondale che originano le fosse abissali. La percentuale di superficie complessiva dei fondali oceanici \u00e8 rappresentata, per circa l'83%, proprio dalle piane abissali, che coprono circa il 54% della superficie terrestre. La profondit\u00e0 media delle acque oceaniche, in corrispondenza delle piane abissali, oscilla tra i 4000 ed i 6000 m.\nMorfologia.\nDal punto di vista morfologico, si tratta di strutture pressoch\u00e9 pianeggianti, sebbene leggermente convesse lungo la direzione di invecchiamento (raffreddamento ed addensamento) del materiale basaltico costituente. In realt\u00e0, le piane abissali sono caratterizzate dalla presenza di strutture morfologiche peculiari, come ad esempio la dorsale oceanica, oppure rilievi montuosi sottomarini come i seamount o i Guyot, quasi sempre di origine vulcanica (vestigia di vulcani ormai estinti), che possono raggiungere altezze variabili, comprese in generale tra qualche centinaio e qualche migliaio di metri.\nDal fondale oceanico, si possono innalzare edifici vulcanici, anche attivi, di notevole sviluppo verticale, che possono affiorare oltre il livello delle acque, originando delle isole vere e proprie, come le Hawaii, nel Pacifico. Proprio alle Hawaii troviamo il Mauna Loa, il pi\u00f9 grande vulcano attivo al mondo, che si origina a 5000 m di profondit\u00e0, sulla piana abissale, ed emerge per 4.169 m sul livello del mare, per un'altezza totale dell'edificio di circa 9.169 m. \nQueste isole vulcaniche sono il prodotto dell'azione eruttiva dei cosiddetti Hot spot.\nSedimentazione.\nLe piane abissali rappresentano i pi\u00f9 estesi bacini sedimentari del pianeta in virt\u00f9, oltre che della notevole estensione superficiale, anche dell'assenza di fattori erosivi che possano turbare i processi deposizionali.\nTuttavia, la sedimentazione caratteristica non risulta uniforme, per composizione e competenza, su tutta la superficie delle pianure oceaniche.\nNei pressi della costa, ad esempio, l'apporto detritico dei corsi d'acqua risulta fondamentale nel determinare una forte sedimentazione clastica, inerente sia materiali a granulometria grossolana che fine, nei pressi del margine inferiore della scarpata continentale. Qui, lo spessore della coltre sedimentaria raggiunge i valori pi\u00f9 elevati (supera anche i 1000 m).\nAllontanandosi tuttavia verso il centro delle piane abissali, il materiale detritico terrigeno tende a diminuire considerevolmente per via della lontananza dal continente: solo alcuni sedimenti particolarmente fini saranno in grado di allontanarsi, di una certa misura, dalla zona di confine tra il margine della pianura oceanica e la scarpata continentale.\nPi\u00f9 in generale, le aree di pianura abissale distanti dalla scarpata continentale, saranno interessate da scarsa sedimentazione, legata perlopi\u00f9 alla deposizione di spoglie silicee carbonatiche, derivanti da attivit\u00e0 biologica di organismi planctonici, che con il tempo si accumulano a formare depositi di spessori considerevoli (diverse centinaia di metri).\nLe spoglie carbonatiche sono originate da organismi quali foraminiferi, pteropodi e coccoliti. Quelle silicee, caratteristiche invece delle zone a pi\u00f9 intensa attivit\u00e0 biologica, discendono da organismi quali diatomee e radiolari.\nNelle zone caratterizzate da profondit\u00e0 superiori ai 4000 m, la sedimentazione subisce una considerevole diminuzione, accompagnata anche da una variazione: invece di fanghi calcarei e silicei di origine biologica, si rinvengono le cosiddette \"argille rosse\". Si tratta di minerali di origine argillosa, trasportate in esigue quantit\u00e0 dai venti, capaci di formare esili deposizioni sedimentarie sul fondale. L'assenza dei fanghi biologici deriva dalla modesta attivit\u00e0 biologica di superficie, nonch\u00e9 da una profondit\u00e0 delle acque che si spinge oltre il limite della profondit\u00e0 di compensazione dei carbonati (o CCD, acronimo dell'inglese \"Carbonate Compensation Depth\"), superato il quale avviene la solubilizzazione dei gusci carbonatici di origine biologica o, pi\u00f9 in generale, di qualsiasi carbonato allo stato solido.\nVita marina.\nA simili profondit\u00e0 risulta assente qualsiasi forma biologica di tipo vegetale, poich\u00e9 le acque sono completamente buie.\nSolo poche specie animali, soprattutto quelle di piccole dimensioni o microrganismi, sono riuscite ad adattarsi a condizioni tanto proibitive.\nIn questi ambienti estremamente inospitali sono stati rinvenuti recentemente, inglobati nei fanghi del sedimento, batteri vitali con caratteristiche biologiche particolari finora sconosciute."}
{"id": "1993292", "revid": "123407168", "url": "https://it.wikipedia.org/wiki?curid=1993292", "title": "Hermann G\u00fcnther Grassmann", "text": "Riconosciuto ai suoi tempi come linguista, oggi \u00e8 stimato soprattutto come matematico. Fu anche fisico, neoumanista, studioso completo ed editore.\nBiografia.\nIl padre di Hermann Grassmann era Justus G\u00fcnther Grassmann e sua madre era Johanne Luise Friederike Medenwald, figlia di un ministro del culto di Klein-Sch\u00f6nfeld.\nJustus era stato consacrato ministro del culto ma aveva ottenuto, presso il liceo di Stettino, il posto di insegnante di matematica e fisica.\nFu un acuto accademico, scrisse diversi libri scolastici sulla fisica e sulla matematica e inoltre inizi\u00f2 una ricerca sulla cristallografia.\nJohanne e Justus hanno avuto dodici bambini ed Hermann era il terzo. Anche il fratello di Hermann, Robert, \u00e8 diventato un matematico e i due hanno lavorato insieme in molti progetti.\nQuando Hermann era giovane, fu sua madre ad istruirlo, essendo una donna di vasta cultura. Poi frequent\u00f2 una scuola privata, prima di entrare al liceo di Stettino, dove insegnava suo padre.\nLa maggior parte dei matematici di solito fa una buona impressione ai propri insegnanti gi\u00e0 in tenera et\u00e0, ma sorprendentemente, pur avendo eccellenti opportunit\u00e0 di istruzione appartenendo ad una famiglia incline all'educazione, Hermann non ha eccelso nei primissimi anni di liceo.\nSuo padre pensava che Hermann dovesse puntare ad un lavoro manuale come il giardiniere o l'artigiano.\nA Hermann piaceva la musica e impar\u00f2 a suonare il piano. Man mano che proseguiva la scuola, lentamente miglior\u00f2 e nel momento in cui sostenne gli ultimi esami di scuola secondaria, a 18 anni, si classific\u00f2 secondo nella scuola.\nEssendosi dimostrato alla fine un allievo molto competente, Hermann decise di studiare teologia e nel 1827 and\u00f2 a Berlino con suo fratello maggiore per studiare presso l'Universit\u00e0 di Berlino.\nFrequent\u00f2 i corsi di teologia, lingue classiche, filosofia e letteratura mentre non sembra che abbia frequentato alcun corso di matematica o fisica.\nSebbene sembri che Hermann non abbia avuto alcuna istruzione universitaria formale in matematica, era questa la materia che lo interessava al suo ritorno a Stettino nell'autunno del 1830, dopo aver completato i suoi studi universitari a Berlino.\nChiaramente, l'influenza di suo padre fu importante nell'avviarlo in quella direzione, e decise che sarebbe diventato un insegnante di matematica, ma era anche determinato a intraprendere ricerche matematiche per conto proprio.\nDopo un anno, trascorso a svolgere ricerche matematiche e a prepararsi per presentarsi all'esame per insegnare al liceo, Hermann and\u00f2 a Berlino nel dicembre del 1831, per sostenere gli esami necessari.\nSi ritiene che le sue prove scritte non abbiano avuto una buona valutazione, dal momento che i suoi esaminatori gli diedero la licenza di insegnare solo ai livelli pi\u00f9 bassi del liceo. Gli fu detto che, prima di poter insegnare ai livelli superiori, avrebbe dovuto sostenere nuovamente gli esami e dimostrare una maggiore conoscenza degli argomenti per cui si era presentato.\nNella primavera del 1832 fu nominato insegnante assistente al liceo di Stettino.\nFu circa in questo periodo che egli fece le due prime scoperte matematiche significative, che erano destinate a condurlo alle importanti idee che avrebbe sviluppato alcuni anni pi\u00f9 tardi. Nella premessa del suo \u201cDie Lineale Ausdehnungslehre, ein neuer Zweig der Mathematik\u201d (Teoria dell'estensione lineare, un nuovo ramo della matematica \u2013 1844), Grassmann descrive come era stato condotto a queste idee, gi\u00e0 dal 1832 circa.\nNel 1834 Grassmann inizi\u00f2 ad insegnare matematica alla Gewerbeschule di Berlino. Un anno dopo torn\u00f2 a Stettino ad insegnare matematica, fisica, tedesco, latino, e religione in una nuova scuola, la Otto Schule. Questo elevato numero di materie rivela il fatto che egli era ancora abilitato ad insegnare solo nelle scuole a livello pi\u00f9 basso. Durante i successivi quattro anni, Grassmann super\u00f2 gli esami che gli permisero di insegnare matematica, fisica, chimica e mineralogia nelle scuole secondarie di qualsiasi livello.\nGrassmann si sentiva in parte rattristato dal fatto di insegnare solamente in una scuola secondaria, nonostante fosse in grado di produrre della matematica innovativa. Nel 1847, divenne un \"Oberlehrer\". Nel 1852, gli venne assegnato l'incarico che in precedenza era stato di suo padre al ginnasio di Stettino, e assunse quindi il titolo di professore. Nel 1847, fece richiesta al ministro prussiano dell'educazione di essere preso in considerazione per un incarico universitario, e il ministro chiese a Kummer la sua opinione su Grassmann. Kummer rispose scrivendo che il saggio di Grassman, premiato nel 1846, conteneva \"(...) buon materiale espresso in forma carente\". Lo scritto di Kummer pose fine alla speranza che Grassmann potesse ottenere un posto universitario. Questo episodio conferma il fatto che le autorit\u00e0 con le quali Grassmann aveva avuto contatti non avevano riconosciuta l'importanza delle sue idee.\nDurante i tumulti politici in Germania del 1848-1849, Hermann e Robert Grassmann stamparono un giornale a Stettino per sostenere l'unificazione tedesca sotto una monarchia costituzionale. (Questo si verific\u00f2 nel 1866?.) Dopo aver scritto una serie di articoli sulla legge costituzionale, Hermann abbandon\u00f2 il giornale, trovandosi sempre di pi\u00f9 in disaccordo con la sua direzione politica.\nGrassmann ebbe undici figli, sette dei quali raggiunsero l'et\u00e0 adulta. Uno dei figli, Hermann Ernst Grassmann, divenne professore di matematica all'Universit\u00e0 di Giessen.\nMatematica.\nFra i vari argomenti dei quali Grassman si occup\u00f2 vi fu anche un saggio sulla teoria delle maree. Egli lo fece nel 1840, prendendo la teoria di base dalla \"M\u00e9chanique analytique\" di Joseph-Louis Lagrange e dalla \"M\u00e9chanique c\u00e9leste\" di Laplace, ma esponendo questa teoria facendo uso dei metodi sui vettori che aveva sviluppato dal 1832. Questo saggio, pubblicato per la prima volta nei \"Collected Works\" del 1894-1911, contiene la prima testimonianza nota di quella che oggi si chiama algebra lineare e della nozione di spazio vettoriale. Egli svilupp\u00f2 questi metodi nei suoi lavori noti come A1 e A2.\nNel 1844, Grassmann pubblic\u00f2 il suo capolavoro, \"Die Lineale Ausdehnungslehre, ein neuer Zweig der Mathematik\", da qui in poi indicato come A1 e comunemente indicato come \"Ausdehnungslehre\" che traduciamo come \"teoria dell'estensione\" o \"teoria delle grandezze estensive\". Poich\u00e9 l'Ausdehnungslehre propone dei nuovi fondamenti per tutta la matematica, il lavoro comincia con definizioni piuttosto generali di natura filosofica. Grassmann quindi dimostr\u00f2 che se la geometria fosse stata messa nella forma algebrica che egli sosteneva, allora il numero tre non avrebbe avuto un ruolo di privilegio come numero di dimensioni spaziali; il numero di possibili dimensioni di interesse per la geometria \u00e8 infatti illimitato.\nFearnley-Sander (1979) descrive la fondazione dell'algebra lineare di Grassmann in questo modo:\n\"La definizione di spazio lineare (spazio vettoriale)(...) divenne apertamente riconosciuta intorno al 1920, quando Hermann Weyl e altri pubblicarono la definizione formale. In realt\u00e0 tale definizione era stata data circa trent'anni prima da Peano, che aveva studiato a fondo il lavoro matematico di Grassmann. Grassmann non formul\u00f2 una definizione formale --- un linguaggio adeguato non era disponibile --- ma non ci sono dubbi che egli avesse chiaro il concetto.\"\n\"Cominciando con una collezione di 'unit\u00e0' \"e1, e2, e3, ...\", egli effettivamente defin\u00ec lo spazio lineare libero che essi generavano; in altri termini, considera la combinazione lineare formale \"a1e1 + a2e2 + a3e3 + ...\" dove \"aj\" sono numeri reali, definisce l'addizione e la moltiplicazione di numeri reali [nel modo attualmente in uso] e dimostra formalmente le propriet\u00e0 di spazio lineare di queste operazioni. ... Sviluppa la teoria dell'indipendenza lineare in un modo straordinariamente simile alla presentazione che si trova nei moderni testi di algebra lineare. Definisce la nozione di sottospazio vettoriale, indipendenza, lunghezza, span, dimensione, unione e intersezione di sottospazi, e proiezione di elementi nei sottospazi. \"\n\"...in pochi sono stati cos\u00ec vicini come Hermann Grassmann a creare, lavorando singolarmente, una nuova disciplina.\"\nSeguendo un'idea del padre di Grassmann, A1 defin\u00ec anche il prodotto esterno, chiamato anche \"prodotto combinatorio\" (In tedesco: \"\u00e4u\u00dferes Produkt\" o \"kombinatorisches Produkt\"), l'operazione chiave nell'algebra che oggi conosciamo come algebra esterna. (Occorre tener presente che ai tempi di Grassmann, l'unica teoria assiomatica disponibile era la Geometria euclidea, e che la nozione generale di algebra astratta non era ancora stata definita.) Nel 1878, William Kingdon Clifford un\u00ec l'algebra esterna con i quaternioni di William Rowan Hamilton sostituendo la regola di Grassmann \"epep\" = 0 con la regola \"epep\" = 1. Per maggiori dettagli vedere algebra esterna.\nL'Ausdehnungslehre fu un testo rivoluzionario, per i suoi tempi per poter essere apprezzato. Grassmann lo sottopose come tesi di laurea, ma M\u00f6bius si consider\u00f2 incapace di valutarlo e lo inoltr\u00f2 a Ernst Kummer, che lo rifiut\u00f2 senza sottoporlo ad attenta lettura. Nei successivi 10 anni Grassmann scrisse una serie di lavori applicando la sua teoria dell'estensione, inclusa una \"Neue Theorie der Elektrodynamik\" del 1845, e diversi lavori sulle curve e le superfici algebriche, nella speranza che queste applicazioni potessero spingere gli altri a prendere pi\u00f9 seriamente la sua teoria.\nNel 1846, M\u00f6bius invit\u00f2 Grassmann ad una competizione per risolvere un problema originariamente posto da Leibniz: ideare un calcolo geometrico privo di coordinate e propriet\u00e0 metriche. \"Geometrische Analyse gekn\u00fcpft an die von Leibniz erfundene geometrische Charakteristik\" di Grassmann, fu l'idea vincitrice. Occorre comunque dire che il risultato di Grassmann fu l'unico. In ogni modo, M\u00f6bius, che era uno dei giudici, critic\u00f2 il modo in cui Grassmann introdusse la nozione astratta senza dare al lettore nessuna intuizione di come queste nozioni fossero valide.\nGrassmann scrisse anche di cristallografia, elettromagnetismo, e meccanica. Nel 1861 Grassmann espose la prima formulazione assiomatica dell'aritmetica, facendo largo uso del principio di induzione. Peano e i suoi successori citarono ampiamente questo lavoro a partire dal 1890. Curiosamente, Grassmann (1861) non era mai stato tradotto in inglese.\nNel 1862, Grassman, sperando di ottenere il riconoscimento della sua teoria dell'estensione, pubblic\u00f2 la seconda edizione dell'Ausdehnungslehre, ampiamente riscritta, e contenente l'esposizione definitiva della sua algebra lineare. Il risultato, \"Die Ausdehnungslehre: Vollst\u00e4ndig und in strenger Form bearbeitet\", da qui in poi indicato A2, non fu considerato molto meglio di A1, sebbene il metodo di esposizione di A2 anticipasse i libri di testo del ventesimo secolo.\nL'unico matematico ad apprezzare le idee di Grassmann durante la sua esistenza fu Hermann Hankel; questi con la sua opera \"Theorie der complexen Zahlensysteme\"(1867) aiut\u00f2 a rendere meglio conosciute le idee di Grassmann. Questo lavoro \"... svilupp\u00f2 una parte dell'algebra di Hermann Grassmann e dei quaternioni di Hamilton. Hankel fu il primo a riconoscere l'importanza degli scritti di Grassmann a lungo rifiutati ... \" (l'introduzione di Hankel nel \"Dictionary of Scientific Biography\". New York: 1970-1990) I metodi matematici di Grassmann impiegarono tempo ad essere adottati ma essi influenzarono direttamente Felix Klein e \u00c9lie Joseph Cartan. La prima monografia di A. N. Whitehead, \"Universal Algebra\" del 1898, includeva la prima esposizione sistematica in inglese della teoria dell'estensione e dell'algebra esterna. La teoria dell'estensione venne applicata nello studio delle forme differenziali e nelle applicazioni di tali forme all'analisi e alla geometria. La geometria differenziale fa uso dell'algebra esterna. Per una introduzione all'importanza del lavoro di Grassmann nella fisica matematica si veda Penrose (2004: chpts. 11, 12).\nLinguistica.\nDispiaciuto per la sua incapacit\u00e0 di essere riconosciuto come matematico, Grassmann si dedic\u00f2 alla linguistica storica. Scrisse libri di grammatica tedesca, catalog\u00f2 canzoni popolari, e impar\u00f2 il Sanscrito. Il suo dizionario e la sua traduzione dell'Ayurveda (ancora in stampa) ebbero un buon riconoscimento fra i filologi. Formul\u00f2 una legge relativa ai fonemi delle Lingue indoeuropee, ora chiamata in suo onore legge di Grassmann.\nQueste qualit\u00e0 filologiche furono riconosciute durante la sua vita; fu ammesso nella American Oriental Society e nel 1876, ricevette una laurea ad honorem dall'Universit\u00e0 di Tubinga.\nBibliografia.\nPrimari\nSecondari\nExtensive online bibliography, revealing substantial contemporary interest in Grassmann's life and work. References each chapter in Schubring."}
{"id": "1993299", "revid": "884077", "url": "https://it.wikipedia.org/wiki?curid=1993299", "title": "Valorugby Emilia", "text": "Il Valorugby Emilia \u00e8 un club italiano di rugby a 15 con sede a Reggio Emilia.\nFondato nel 1945 come Sempre Avanti, nel 1970 acquisisce l'effettiva autonomia con il nome di Rugby Reggio. Dopo quasi cinque decadi, nel 2018, con la nuova propriet\u00e0 societaria, assunse la denominazione attuale.\nAttualmente il club milita dal 2016 in TOP12, il massimo campionato nazionale italiano, dopo avervi disputato una prima volta tre campionati consecutivi dal 2011 al 2014 a seguito dell'acquisizione del titolo sportivo dal di Parma.\nStoria.\nGli inizi.\nIl Rugby Reggio nasce nel 1945 quando un gruppo di pionieri della palla ovale reggiana fonda la \u201cSempre Avanti\u201d. Dopo sette stagioni la Societ\u00e0 si scioglie, ma nel 1960, per volont\u00e0 di alcuni di quegli ex giocatori, tra i quali Ovilio Montanari in primis, si rid\u00e0 vita ad una nuova societ\u00e0 che muove i primi passi sotto le insegne della U.S. La Torre, per acquisire nel 1970 l'effettiva autonomia con la denominazione di Societ\u00e0 Sportiva Rugby Reggio.\nAnni settanta ed ottanta.\nDopo alcune stagioni, verso la met\u00e0 degli anni settanta, il club ottiene la promozione in serie B, allora il secondo campionato nazionale, dopo essersi classificata al prima nel girone D della serie C 1973-74. Nella stagione 1980-81, dopo la retrocessione dell'anno precedente e sotto la guida tecnica di Gian Battista Castagnetti, la squadra si laurea campione d\u2019Italia di serie C. Il campionato era suddiviso in sette gironi e le prime di ciascuno di essi si sarebbero poi incontrate nella fase a play-off. La finale che assegnava il titolo di campione d\u2019Italia fu Reggio Emilia \u2014 , disputata allo stadio Mario Battaglini di Rovigo e vinta dagli emiliani con il punteggio di 4 a 3.\nAnni novanta e duemila.\nNella stagione 1993-94, ancora con Gian Battista Castagnetti sulla panchina, la squadra ottiene la prima promozione dalla serie B alla A2, vincendo in finale a Pieve contro i veneti del Rugby Frassinelle guidati da Isidoro Quaglio. La stagione successiva, la prima in serie A2 nella storia del club, termina con l'immediata retrocessione.\nNella stagione di serie B 2000-01 il Reggio Emilia ottiene la promozione in serie A, alla quale partecipa per le tre successive stagioni 2001-02, 2002-03 e 2003-04, con la denominazione di Majorca Rugby Reggio per motivi di sponsorizzazione. Nell'estate 2004, a causa di una crisi societaria, il club rinuncia all'iscrizione in serie A ripartendo dalla serie C. Grazie a due promozioni consecutive, nel 2006-07 l'Exagerate Rugby Reggio partecipa nuovamente al campionato di serie A, per poi essere retrocessa nuovamente in B due anni pi\u00f9 tardi, prima di una nuova promozione in serie A2 al termine della stagione 2009-10, sotto la denominazione di Cosmo Haus Rugby Reggio.\nAnni duemiladieci.\nNel 2010-11, in serie A2 da neopromossa, la formazione della Cosmo Haus, \"title sponsor\" del cub, mantiene l'imbattibilit\u00e0 nelle gare casalinghe della stagione regolare conquistando con cinque giornate di anticipo la promozione in serie A1. Durante i play-off 2010-11 per la promozione in Eccellenza, il Rugby Reggio esce sconfitto dalle semifinali contro ma, vista la decisione maturata all'interno del di non prendere parte all'Eccellenza per la stagione sportiva 2011-12, il Reggio Emilia, acquistando il titolo sportivo da quest'ultimo, ebbe il diritto di parteciparvi al suo posto.\nNella stagione 2011-12, la prima di massima divisione nella storia della Societ\u00e0, il club si aggiudica entrambi i derby contro i di Parma e altre partite con , e ; queste vittorie portano al raggiungimento della salvezza matematica alla penultima giornata di campionato. Nel Trofeo Eccellenza il Reggio conquista una vittoria storica: la prima contro il Calvisano, poi vincitore sia dello scudetto sia del Trofeo Eccellenza, sconfitto tra le mura amiche della Canalina per 15-10. Nella stagione successiva il Rugby Reggio raggiunge nuovamente la salvezza, classificandosi al 10\u00ba posto davanti a Crociati e L\u2019Aquila con diverse giornate d'anticipo. Nel 2013-14 la squadra si classifica nuovamente decima, penultima, venendo retrocessa in serie A a causa dell'aumento del numero delle retrocessioni da una a due squadre.\nNella stagione 2014-15 i \"Diavoli\" partecipano al campionato italiano di serie A; la prima squadra \u00e8 nota come Conad Reggio per ragioni di sponsorizzazione legate al \"main sponsor\" Conad. Nella stagione successiva, dopo aver vinto quasi tutte le gare di campionato, la squadra si aggiudica anche le semifinali play-off contro la , centrando la promozione in Eccellenza e l'accesso alla finale per il titolo. Il 22 maggio 2016, allo stadio Luigi Zaffanella di Viadana, il Conad Reggio guidato da Roberto Manghi si laurea campione d\u2019Italia serie A, superando in finale il col punteggio netto di 33-5.\nDalla stagione 2016-17 la squadra fa il suo ritorno in prima divisione dopo due anni di assenza, grazie alla promozione conquistata sul campo l'anno precedente, classificandosi al 7\u00ba posto sia nel 2017 sia nel 2018.\nNel luglio del 2018 un nuovo assetto societario subentra ai sessant'anni di storia della vecchia gestione del presidente Giorgio Bergonzi; la neonata Valorugby Emilia si pone di portare avanti il testimone dell'ex presidente con la \"mission\" di rilanciare il club con un progetto solido che guardi al futuro del club stesso, ma soprattutto a quello dei giovani e della loro valorizzazione, tenendo insieme crescita umana e risultati sportivi, mettendo in luce il valore sociale che il rugby ha per il territorio. Al timone della nuova Societ\u00e0 gli esponenti di due importanti realt\u00e0 imprenditoriali emiliane, Elettric80 e BEMA, aziende specializzate nel campo dell'automazione integrata; il nuovo presidente \u00e8 Enrico Grassi, imprenditore emiliano patron delle due societ\u00e0.\nNel 2018-19, stagione d'esordio della nuova Societ\u00e0, la squadra approda per la prima volta alle semifinali scudetto dopo il 4\u00ba posto della stagione regolare, uscendo sconfitta dal doppio confronto con Calvisano. In Coppa Italia, il Valorugby si classifica al primo posto nel girone 2, qualificandosi per la finale. Il 30 marzo, allo stadio Sergio Lanfranchi di Parma, si aggiudica il titolo contro il imponendosi per 32 a 10 grazie alle mete di Gennari, Amenta e Fusco e ai piazzati di Gennari.\nGiocatori di rilievo.\nDi seguito elencati i giocatori di maggiore rilievo internazionale che hanno indossato la maglia del club reggiano:"}
{"id": "1993303", "revid": "439868", "url": "https://it.wikipedia.org/wiki?curid=1993303", "title": "Musina", "text": "Musina, in passato nota anche come Messina, \u00e8 la citt\u00e0 pi\u00f9 settentrionale della provincia del Limpopo, nel Sudafrica. Sorge nei pressi del fiume Limpopo, che segna il confine con lo Zimbabwe. La sua popolazione \u00e8 di circa 25.000 abitanti.\nStoria.\nIl nome della citt\u00e0 deriva da quello della trib\u00f9 dei Musina, che si insediarono nella zona, sfruttando la presenza di giacimenti di rame. Nel XX secolo nacque un insediamento di coloni europei, anch'essi interessati ai giacimenti; in epoca coloniale il nome \"Musina\" venne deformato in \"Messina\". Nel 2003 il nome originario della citt\u00e0 fu ripristinato, per rispettare la grafia corretta del nome della trib\u00f9 e rimuovere l'impronta del passato coloniale.\nEconomia.\nLe attivit\u00e0 economiche principali dei dintorni di Musina sono le miniere di ferro, carbone, magnetite, grafite, asbesto, diamanti, rame e pietre preziose."}
{"id": "1993308", "revid": "287204", "url": "https://it.wikipedia.org/wiki?curid=1993308", "title": "Altocumulus lenticularis", "text": "Laltocumulus lenticolaris (in italiano \"altocumulo lenticolare\", abbreviazione \"Ac len\"), \u00e8 un tipo di altocumulo caratterizzato da una tipica forma a lente; queste nubi sono spesso associate alla formazione di un'onda orografica (mountain wave), fenomeno che pu\u00f2 risultare molto pericoloso per il volo.\nL'aria segue traiettorie ondulate, come se anche dopo aver superato il crinale della montagna seguisse ancora la traiettoria originale, caratterizzata appunto da moti ascendenti e discendenti che possono portare alla formazione di vortici (detti \"rotori\") e turbolenze che disturbano la navigazione aerea, soprattutto nel caso di velivoli leggeri come un deltaplano o un parapendio.\nTuttavia l'utilizzo di alianti opportunamente attrezzati con impianti di ossigeno, permettono lo sfruttamento di queste correnti per raggiungere quote molto elevate, anche oltre gli ."}
{"id": "1993313", "revid": "287204", "url": "https://it.wikipedia.org/wiki?curid=1993313", "title": "Altocumulus floccus", "text": "Laltocumulus floccus (in italiano altocumulo a fiocchi, abbreviazione \"Ac flo\"), \u00e8 una distesa di globuli nuvolosi (da cui il nome di fiocchi, flocculi), di solito a struttura regolare. \nGli \"altocumulus\" sono formazioni nuvolose costituite da piccole gocce di acqua di diametro uniforme che usualmente preannunciano precipitazioni a carattere di rovescio (come Cb e TCu). \nTalvolta originano dalla dissipazione degli altocumulus castellanus.\nLo spessore del manto nuvoloso \u00e8 spesso quasi completamente uniforme mentre la forma delle nubi \u00e8 costituita da fiocchi dalla forma arrotondata con scarse protuberanze. Lo stesso strato nuvoloso \u00e8 caratterizzato da notevoli turbolenze che tendono a far assumere alle nubi la caratteristica forma arrotondata, simile ai cumuli, ma pi\u00f9 piccoli e senza una base netta. Proprio a causa delle turbolenze che caratterizzano lo strato nuvoloso i fiocchi possono apparire lacerati o, pi\u00f9 raramente, profondamente separati gli uni dagli altri.\nI fiocchi possono presentare un'orlatura di colore chiaro mentre, dirigendosi verso il centro, il colore tende a virare verso il grigio."}
{"id": "1993314", "revid": "767487", "url": "https://it.wikipedia.org/wiki?curid=1993314", "title": "Paper Wings (Rise Against)", "text": "Paper Wings \u00e8 un singolo della melodic hardcore band statunitense Rise Against. Presa dal loro terzo album \"Siren Song of the Counter Culture\", la canzone si occupa di un rapporto personale piuttosto che del tema politico pi\u00f9 usuale della band.\n\"Paper Wings\" viene anche usata nel videogioco ."}
{"id": "1993316", "revid": "599013", "url": "https://it.wikipedia.org/wiki?curid=1993316", "title": "Catasto", "text": "Il termine catasto (derivato dalla lingua greca \u03ba\u03b1\u03c4\u03ac\u03c3\u03c4\u03b9\u03c7\u03bf\u03bd, o \u03ba\u03b1\u03c4\u03ac \u03c3\u03c4\u03af\u03c7\u03bf\u03bd, \"riga per riga\") viene utilizzato, in senso generale, per indicare qualsiasi rilevamento sistematico di omogenei, tipicamente accompagnato da una mappa e da un registro. \nGeneralmente \u00e8 costituito dall'insieme di documenti, mappe e atti, che descrivono i beni immobili (indicando luoghi e confini), nome dei possessori, rendite, ed eventuali vincoli o diritti su di essi.\nStoria.\nIl catasto ha origini molto remote. Shulgi, re di Ur, nell'ambito dell'opera di centralizzazione dello Stato ide\u00f2 il catasto generale, usato per calcolare le tasse e le imposte del regno. \u00c8 stato anche accertato che stime dei terreni erano effettuate in Egitto, all'epoca dei faraoni. Un catasto era presente anche nell'Atene di Solone. Presso i Romani il registro delle contribuzioni fondiarie era detto \"tabulae censuariae\"; la divisione dei beni stabili era la \"agrorum discriptio\".\nCon gli Arabi sarebbe stato introdotto in Sicilia, verso il X sec., un sistema di classificazione fatto con registri detti \"defetari\", che i Normanni avrebbero ripreso nel Catalogo baronum. In Inghilterra nel secolo XI Guglielmo il Conquistatore fece preparare un catasto generale: il Domesday Book.\nImportanti riforme catastali furono effettuate nel XVIII secolo in vari stati italiani ed europei durante il periodo del dispotismo illuminato e poi durante l'et\u00e0 di Napoleone Bonaparte, con la creazione del catasto napoleonico. In particolare Maria Teresa d'Austria introdusse innovazioni destinate ad essere riprese nelle catastazioni del secolo XIX: realit\u00e0 e territorialit\u00e0 dell'imposta, presentazione grafica del terreno mediante mappe particellari, imposizione commisurata al reddito medio ordinario determinato col metodo delle qualit\u00e0, classi e tariffe, estimo stabile e determinazione degli elementi catastali con minuziosa procedura che consente al privato la difesa dei propri interessi.\nNel mondo.\nItalia.\nI \"catasti\" comunali o \"estimi\" del Medioevo stabilivano che i cittadini avessero iscritti in essi i loro beni mobili e immobili. C'erano spesso grandi differenze tra gli Stati. Con l'Impero napoleonico i funzionari applicarono un modello comune.\nTuttavia solo con l'unit\u00e0 d'Italia ci fu una grande rielaborazione dei catasti, poich\u00e9 i sistemi in uso negli stati preunitari differivano ancora fra loro per metodo ed evidenze; alcuni erano geometrici, altri descrittivi, qualcuno mancava di triangolazioni, di misurazioni, di scale e di diverse basi.\nCon la fine della Prima Guerra Mondiale entrano a far parte del Regno d'Italia le province della Venezia Tridentina (Bolzano e Trento) della Venezia Giulia (Trieste e Gorizia) nonch\u00e9 di Istria, Quarnaro e Dalmazia (Pola, Fiume e Zara). Con esse viene ereditato il Catasto Austriaco, che viene mantenuto in vigore parallelamente al Catasto Italiano perch\u00e9 pu\u00f2 dare indicazioni di carattere probatorio. Fino al 1861 il Catasto Italiano era formato da nove compartimenti catastali, con l'entrata del Catasto Austriaco nasce cos\u00ec il decimo compartimento catastale delle Nuove Province.\nLa necessit\u00e0 di facilitare l'incrocio delle informazioni da parte dell'anagrafe fiscale ha portato alla digitalizzazione del sistema catastale. Il catasto nazionale pu\u00f2 essere consultato tramite SISTER, mentre le provincie di Trento e Bolzano forniscono i loro dati tramite OPENKAT. Tutti e due i sistemi non sono organizzati per restituire le informazioni in modalit\u00e0 S2S tramite web servicies.\nSvizzera.\nLa \"misurazione ufficiale svizzera\" \u00e8 un compito svolto in comune dalla confederazione elvetica, dai Cantoni, dai Comuni e dagli uffici privati di ingegneri geometri per la misurazione della superficie terrestre della Svizzera."}
{"id": "1993317", "revid": "1305772", "url": "https://it.wikipedia.org/wiki?curid=1993317", "title": "Melfi (disambigua)", "text": ""}
{"id": "1993320", "revid": "125618081", "url": "https://it.wikipedia.org/wiki?curid=1993320", "title": "Partito Nazionalista (Islanda)", "text": "Il Partito Nazionalista (PN, in islandese \"Flokkur \u00dej\u00f3\u00f0ernissinna\") \u00e8 stato un partito di ispirazione nazionalsocialista attivo in Islanda tra la seconda met\u00e0 degli anni Trenta del Novecento e la fine della seconda guerra mondiale.\nFondato nel marzo 1934 in seguito alla fusione tra il Movimento Nazionalista Islandese (MNI, in islandese \"\u00dej\u00f3\u00f0ernishreyfing \u013aslendinga\"), un'associazione anticomunista e antidemocratica, e il Partito Nazionalista Islandese, formazione nata in seguito alla scissione dell'ala giovanile del Movimento, che rimproverava alla classe dirigente gli accordi elettorali con il conservatore Partito dell'Indipendenza (PI, in islandese \"Sj\u00e1lfst\u00e6\u00f0isflokkurinn\"), il PN disponeva di due organi di stampa (il quotidiano \"\u00cdsland\" e il periodico \"Mj\u00f6lnir\", dal nome del martello del dio Thor nella mitologia nordica) e nel corso della sua esistenza, a differenza di altri movimenti nazional-rivoluzionari europei, non ebbe mai un vero e proprio capo carismatico (al punto che alla sua guida si alternarono, nel corso del tempo ed a rotazione, vari militanti). La sua influenza sulla politica islandese fu tutto sommato marginale al punto che, nelle elezioni sia comunali che nazionali, non ottenne mai risultati di rilievo (sebbene, tra il 1934 e il 1938, riusc\u00ec a fare eleggere per quattro anni consecutivi un proprio delegato nel consiglio studentesco dell'universit\u00e0 di Reykjav\u00edk, sua indiscussa roccaforte), e anche per quanto riguarda il numero degli iscritti non raggiunse in alcun caso dimensioni ragguardevoli visto che, anche al massimo della sua espansione, non super\u00f2 mai i 450 aderenti. \nIl programma politico del PN, i cui militanti indossavano una sorta di uniforme (camicia grigia e rossa e bracciale con la svastica) che ricordava quella delle SA hitleriane, era non a caso apertamente ispirato a quello del Partito Nazionalsocialista tedesco. I nazionalisti propugnavano infatti la strenua difesa della purezza razziale degli islandesi (inclusa la sterilizzazione forzata dei portatori di malattie ereditarie) e l'antisemitismo (diretto in particolare contro alcuni cittadini di presunte origini ebraiche) mentre, per quanto riguarda le questioni socio-economiche, erano decisi sostenitori di un ordinamento corporativo, della distribuzione ai lavoratori di quote dei profitti aziendali, di un forte interventismo statale per l'incremento dell'occupazione e il rilancio dell'industria (dal 1932 gli effetti della depressione economica internazionale avevano iniziato a farsi sentire anche sull'isola) e della difesa del patrimonio agricolo minacciato dalla speculazione e dal fallimento di diverse imprese. Nel complesso, influente \u00e8 stata l'ideologia della DNSAP e del suo capo Frits Clausen, pi\u00f9 estremi rispetto ad Adolf Hitler.\nIl PN raggiunse una certa notoriet\u00e0 solo nel 1936, quando suoi aderenti entrarono in possesso del diario segreto del ministro delle Finanze islandese e ne pubblicarono alcuni stralci nel giornale \"\u00cdsland\", un fatto che provoc\u00f2 il sequestro del quotidiano da parte delle autorit\u00e0 governative e cost\u00f2 ad alcuni membri del partito un processo (seguito per\u00f2 da proscioglimento) per divulgazione di segreti di Stato, ma che permise al tempo stesso al PN di farsi un'ampia pubblicit\u00e0 attraverso manifestazioni e comizi di protesta. L'importanza e la visibilit\u00e0 del movimento andarono per\u00f2 sempre pi\u00f9 scemando negli anni successivi. Dopo aver marciato nel 1938 il partito non festegger\u00e0 pi\u00f9 il giorno della Festa del Lavoro (1\u00ba maggio). Gli ultimi \"obiettivi del Partito nazionalista\" sono stati le pubblicazioni. Nell'inverno del 1939 fecero un grande comizio a Reykjav\u00edk, ma non hanno riscontrato alcuna risonanza anche a causa della temperatura. Da allora vi \u00e8 stata solo un'altra riunione. Quando poi nel maggio 1940, al fine di prevenire un'eventuale invasione hitleriana, in Islanda sbarcarono i britannici, ogni spazio di azione politica per il PN venne definitivamente compromesso, sebbene alcuni giovani nazionalisti, simpatizzanti dei tedeschi, fossero inizialmente insorti all'arrivo sull'isola delle truppe inglesi."}
{"id": "1993322", "revid": "2110845", "url": "https://it.wikipedia.org/wiki?curid=1993322", "title": "Jacques Dupont", "text": "Professionista dal 1950 al 1959, nel 1948 fu medaglia d'oro olimpica nella chilometro a squadre ai Giochi della XIV Olimpiade di Londra.\nCarriera.\nMembro della nazionale olimpica francese che partecip\u00f2 a Londra 1948, vinse due medaglie fra cui l'oro nella competizione del chilometro da fermo. Pass\u00f2 professionista nel 1950, con molte aspettative che conferm\u00f2 inizialmente imponendosi nella Parigi-Tours del 1951; da qui part\u00ec per\u00f2 una lenta crisi con poche vittorie in corse francesi anche se di buon livello. Ritorn\u00f2 alla vittoria di prestigio nel campionato nazionale del 1954, seguita da uno splendido bis a Tours nel 1955, che gli permise di conquistare anche il Nastro giallo ed una tappa al Giro del Delfinato nel 1956, ma poi ebbe di nuovo la crisi ed il definitivo declino, con vittorie solo in circuiti e corse nazionali."}
{"id": "1993323", "revid": "167688", "url": "https://it.wikipedia.org/wiki?curid=1993323", "title": "Acqua sopraffusa", "text": ""}
{"id": "1993328", "revid": "767487", "url": "https://it.wikipedia.org/wiki?curid=1993328", "title": "Epifisiolisi", "text": "Per epifisiolisi, particolare distacco epifisario o scivolamento dell'epifisi femorale prossimale, in campo medico si intende l'improvvisa mancanza di rapporti fra le due parti del femore (testa e collo) per via di un'anomala crescita del piatto osseo.\nEpidemiologia.\nColpisce prevalentemente i maschi nell'adolescenza, con intorno ai 12-17 anni la massima incidenza, e pu\u00f2 essere bilaterale.\nL'affezione si riscontra generalmente in soggetti che, in et\u00e0 puberale, presentano un eccessivo peso corporeo, spesso in relazione ad alterazioni pi\u00f9 o meno accentuate dalla sfera endocrina (sindrome adiposo-genitale, eunucoidismo, etc.). L'aumento ponderale, agendo su cartilagine di accrescimento alterata, provocherebbe lo stiramento del nucleo epifisario della testa del femore all'indietro e in basso, determinando un varismo cervico-cefalico pi\u00f9 o meno accentuato.\nSintomatologia.\nFra i sintomi e i segni clinici si mostrano dolore, che aumenta all'atto del movimento, quando la persona zoppica anche vistosamente, mentre le rotazioni e altri movimenti vengono limitati.\nNormalmente consiste in dolore inguinale modesto, che si irradia fino al ginocchio e recede col riposo; in zoppia \"di fuga\"; nella netta limitazione ad intrarotare ed abdurre (anche passivamente) l'arto.\nEsami.\nOltre all'esame obiettivo alcune radiografie sono utili al fine di una diagnosi corretta, che pu\u00f2 tardare in quanto il dolore al ginocchio nei bambini viene solitamente trascurato, portando ad aggravamenti critici delle condizioni.\nTerapia.\nIl trattamento \u00e8 essenzialmente chirurgico. Consiste nell'avvitamento dell'epifisi al collo femorale con una o due viti od altri mezzi di sintesi previo tentativo di riduzione incruenta dell'eventuale scivolamento epifisario recente.\nI mezzi di sintesi vanno rimossi quando radiograficamente \u00e8 scomparsa la cartilagine di accrescimento. \u00c8 consigliato anche il riposo al fine di non stressare meccanicamente le componenti ossee, inducendo altrimenti eventuali peggioramenti della condizione articolare e posturale."}
{"id": "1993333", "revid": "1305772", "url": "https://it.wikipedia.org/wiki?curid=1993333", "title": "Roditti", "text": "Roditti (in sloveno Rodik, in tedesco \"Rodig\") \u00e8 un paese del Carsosloveno, a 575 metri s.l.m. ed a 4,9 chilometri dal confine italiano,frazione del comune di Erpelle-Cosina.\nSopra la collina di \"Ajdov\u0161\u010dina\" sono stati ritrovati dei resti di un insediamento della trib\u00f9 dei \"Rundictes\". Essi appaiono in un'iscrizione, ritrovata nel vicino villaggio di Matteria (\"Materija\"), del periodo claudiano come parte di una disputa territoriale (vertente su un progetto per la costruzione di una strada che doveva attraversare il loro territorio) con il senatore Gaio Lecanio Basso (\"Gaius Laecanius Bassus\"), che oltre ai suoi possedimenti sulla costa istriana (Fasana e probabilmente anche le isole Brioni), possedeva un terreno in zona, molto probabilmente per pascolo, confinante con il territorio degli stessi \"Rundictes\". Dal nome di questa trib\u00f9 \u00e8 derivato il toponimo.\nStoria.\nDopo la caduta dell'Impero romano d'Occidente, e la parentesi del Regno ostrogoto fino al 539, in Istria si insediarono i bizantini che in seguito subirono la penetrazione temporanea nella penisola dei Longobardi.\nDopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantina dal 774.\nNel 788 Carlo Magno, re dei Franchi, occup\u00f2 l'Istria inglobandola nel Regnum Italiae e poi affidandola al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814, la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna). Da allora le contee del Friuli e dell'Istria vennero conglobate nella nuova \u201cmarca d'Aquileia\u201d, come parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli; dal 955 divenne bene allodiale dell'imperatore Ludovico II che restitu\u00ec ai patriarchi d'Aquileia i diritti metropolitici sull'Istria, togliendoli alla chiesa di Grado.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole all'Impero romano-germanico e subordinandole al Ducato di Baviera tenuto dal suo fratellastro Enrico I a cui successe il figlio Enrico II. Nel 976 l'Istria pass\u00f2 al Ducato di Carinzia appena costituito dall'imperatore Ottone II.\nL'Istria dal 1040, dopo la morte di Corrado II acquis\u00ec, grazie a Enrico III, lo status di \"Marchia et Comitatus Histriae\" come \u201cprovincia immediata e feudo diretto dell'impero\u201d , venendo cos\u00ec tolta dalla dipendenza dei duchi di Carinzia.\nMorto il marchese Urlico I, nel 1070 l'imperatore Enrico IV cedette il marchesato d'Istria a Marquardo III di Eppenstein; Marquardo III, aveva sposato Edvige o Haldemud, figlia di Wilpurga e Variento, duca del Friuli e signore di Gorizia, dal quale eredit\u00f2 le signorie isontine.\nL'attuale zona di Roditti fece parte della Diocesi di Trieste, allora esercitante potere temporale su buona parte della Cicceria e del solco di Castelnuovo; nel 1081 per\u00f2 la citt\u00e0 di Trieste, e i suoi possedimenti feudali, venne incorporata nello Stato patriarcale.\nNel 1077 l'imperatore Enrico IV costitu\u00ec il Principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria.\nDopo la pace di Treviso (1291, che affidava la fascia costiera occidentale istriana alla crescente potenza della Serenissima), il suo territorio rimase in mani patriarcali ma al confine con i territori del comune di Trieste (che possedeva l'alta valle Risano e la zona dell'attuale Erpelle), al tempo nemico del patriarca; il territorio di Roditti in particolare fece parte della Signoria di Schwarzenegg, allora dominio dei Conti di Gorizia, in quanto \"advocati\" del patriarca, che acquisirono gradualmente una larga parte di tali territori, frazionati in feudi minori fra i loro ministeriali, i veri e propri strumenti di governo comitale sul Carso e l'Istria.\nDopo la Pace di Torino del 1381, suggellata dopo la fine della guerra tra i Genovesi e i Veneziani, anche il comune di Trieste, e cos\u00ec i suoi domini, rientrarono nei domini del Patriarcato di Aquileia.\nIl 1420 segn\u00f2 la fine del potere temporale dei patriarchi.\nPassata agli Asburgo la Contea di Gorizia, nel 1512 con la riforma imperiale voluta da Massimiliano I, Roditti entr\u00f2 a far parte della Provincia Austriaca del Sacro Romano Impero rimanendo sotto il Castello di Schwarzenegg, ora divenuto Capitanato distrettuale.\nCol trattato di Sch\u00f6nbrunn del 1809 entr\u00f2 a far parte delle Province Illiriche per rientrare poi in mano austriaca col Congresso di Vienna nel 1815 nel Regno d'Illiria come comune autonomo; pass\u00f2 in seguito sotto il profilo amministrativo al Litorale austriaco nel 1849 sempre come comune autonomo che comprendeva come sua frazione anche una parte dell'attuale Cosina.\nDopo la prima guerra mondiale fu annesso al Regno d\u2019Italia e venne congiunto alla provincia di Gorizia. In seguito all'abolizione della stessa nel 1923, pass\u00f2 alla provincia di Trieste sempre come comune autonomo, ma cedendo la frazione di Cosina al nuovo comune di Erpelle-Cosina. Nel 1926 venne aggregato al comune di Nacla San Maurizio.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945. Fin dal giugno 1945, trovandosi a sud-est della Linea Morgan, entr\u00f2 nella zona ad amministrazione jugoslava e a seguito del Trattato di Parigi nel 1947 definitivamente a far parte della Jugoslavia,; dal 1991 fa parte della Slovenia.\nMonti principali.\nMonte Polausce (\"Polan\u0161\u010dek\"), 687 m; monte Ograda (\"Ograda\"), 701 m; \"Ajdov\u0161\u010dina\", 804 m."}
{"id": "1993334", "revid": "95107110", "url": "https://it.wikipedia.org/wiki?curid=1993334", "title": "Tullio Santagiuliana", "text": "Gli \u00e8 stata intitolata una piazza del centro storico assieme ad Ildebrando Santagiuliana. Tale piazza \u00e8 situata nella zona nord-ovest del centro in mezzo ai vicoli ed \u00e8 certamente una delle pi\u00f9 caratteristiche di Treviglio. Fu molto attivo negli anni sessanta e settanta. Tra le sue opere ricordiamo il libro sulla storia di Treviglio pubblicato per la prima volta nel 1965 che ha avuto in seguito numerose edizioni."}
{"id": "1993335", "revid": "932277", "url": "https://it.wikipedia.org/wiki?curid=1993335", "title": "Scivolamento dell'epifisi femorale prossimale", "text": ""}
{"id": "1993341", "revid": "1305772", "url": "https://it.wikipedia.org/wiki?curid=1993341", "title": "Picnic a Hanging Rock (romanzo)", "text": "Picnic a Hanging Rock (\"Picnic at Hanging Rock\") \u00e8 un romanzo della scrittrice australiana Joan Lindsay pubblicato nel 1967.\nDal libro nel 1975 \u00e8 stato tratto l'omonimo film per la regia di Peter Weir, considerato esempio importante del nuovo cinema australiano di fine anni settanta.\nStoria editoriale.\nLa Lindsay scrisse il suo romanzo in quattro settimane nella sua abitazione di Mulberry Hill, a Baxter nella penisola di Mornington nella regione sud-orientale australiana.\nLa prima edizione originale, della casa editrice Cheshire Publishing, risale al 1967 e fu distribuito in edizione tascabile, dalla Penguin Books, nel 1970.\nCronaca o finzione.\nSebbene la storia narrata sia frutto della fantasia dell'autrice, l'incipit del libro e un falso articolo di giornale citato nell'epilogo, hanno alimentato la convinzione che si fosse ispirata a fatti veri, tanto da creare un alone di mistero intorno al luogo degli eventi narrati. Tuttavia, mentre Hanging Rock \u00e8 una reale formazione geologica situata vicino a monte Macedon, la Lindsay ha sempre negato di essersi ispirata a fatti di cronaca.\nDopo l'uscita del romanzo, molte persone in Australia hanno setacciato giornali e riviste in cerca dei fatti originari, senza alcun frutto. All'inizio del primo capitolo, la Lindsay ha inserito questa breve prefazione che riassume lo spirito dell'autrice:\nIl diciottesimo capitolo.\nL'autrice aveva in realt\u00e0 scritto il finale con la soluzione del mistero, il cosiddetto \"XVIII capitolo\", ma su richiesta dell'editore, rimaneggi\u00f2 il romanzo lasciando il mistero senza soluzione. L'autrice affid\u00f2 al suo agente il compito di pubblicare il finale originale dopo la sua morte; il patto \u00e8 stato rispettato e il capitolo \u00e8 stato pubblicato solo dopo la sua morte, nel 1987, in Australia e Gran Bretagna nel libro \"The Secret of Hanging Rock\".\nAlcune parti del capitolo XVIII, che come scritto in precedenza era stato eliminato da Joan Lindsay su richiesta dell'editore, sono richiamate nel capitolo III che, per effetto di queste modifiche, appare contraddittorio in alcuni punti. La soluzione \u00e8 perfettamente in linea con le intenzioni dell'autrice e con il suo stile e pu\u00f2 essere letta, come il resto del libro, su molti piani diversi.\nTrama.\nIl 14 febbraio 1900, giorno di San Valentino, un gruppo di ragazze dell'aristocratico e vittoriano collegio Appleyard, a una cinquantina di chilometri da Melbourne in Australia, compiono una gita picnic ai piedi dell'immenso gruppo roccioso della Hanging Rock. Nel pomeriggio tre di esse, le pi\u00f9 anziane tra le allieve, Miranda, Irma e Marion si allontanano verso il gruppo roccioso, seguite dalla pi\u00f9 giovane Edith che per\u00f2 ritorner\u00e0 indietro precipitosamente. Le tre ragazze sono scomparse senza lasciare traccia e si scopre che anche la professoressa di matematica, Greta McCraw, si \u00e8 allontanata dall'area del picnic scomparendo nel nulla. A nulla valgono le lunghe ricerche; la giovane Edith \u00e8 incapace di dare spiegazioni, poich\u00e9 priva di memoria sull'accaduto.\nLa polizia compie intense ricerche sulla roccia senza trovare alcun indizio delle scomparse, senza alcun risultato. Il giovane Mike Fitzhubert, che il giorno della sparizione aveva incrociato le ragazze mentre salivano verso la roccia, \u00e8 rimasto colpito dalla bellezza della pi\u00f9 grande di esse, Miranda, e decide di tornare giorni dopo sul luogo della scomparsa, per continuare le ricerche. Il ragazzo viene ritrovato la mattina dopo dall'amico e domestico, Albert, ferito e svenuto. Grazie ad alcuni appunti lasciati, dal ragazzo, prima di svenire, Albert trova la giovane Irma poco lontano, anch'ella svenuta, priva delle scarpe, con i piedi stranamente puliti, illesa ma priva di memoria.\nLa fama del collegio inizia a precipitare, molte educande vengono ritirate dai parenti e lasciano l'istituto, mentre la direttrice, Mrs Appleyard, cerca di salvare le apparenze in tutti i modi, tenendo anche nascosta la morte per suicidio della tredicenne Sara, soggetta alle angherie della stizzosa e probabilmente violenta donna. Al mistero si aggiunge la morte, avvenuta il giorno dopo il licenziamento, dell'ex istitutrice Dora e del fratello, bruciati nell'incendio dell'albergo dove si erano fermati per la notte.\nIl mistero della scomparsa delle ragazze non viene risolto e il commissario Bumpher, avvisato dall'insegnante di francese del collegio, Dianne, della scomparsa di Sara, ritrover\u00e0 prima il corpo della ragazzina e poi quello della direttrice, suicida anch'ella gettatasi in un dirupo a Hanging Rock.\nAltri media.\nFilm.\nIl primo a voler adattare il romanzo sulla schermo fu Tony Ingram, un filmmaker quattordicenne, che chiese il permesso a Joan Lindsay di poter trarre dal suo libro il film \"The Day of Saint Valentine\". Tuttavia, solamente circa dieci minuti di film furono filmati prima che i diritti d'autore per la realizzazione del film fossero acquistati da Peter Weir per il suo famoso lungometraggio, per cui la produzione venne permanentemente accantonata. Il materiale finora realizzato \u00e8 incluso in alcuni DVD del film di Weir.\nNel 1975 il regista gir\u00f2 il film \"Picnic ad Hanging Rock\", vincitore di importanti premi e pietra miliare della cinematografia australiana. Il film venne proiettato per la prima volta all'Hindley Cinema Complex di Adelaide l'8 agosto 1975.\nMiniserie televisiva.\nIl 6 settembre 2016, venne annunciato che FremantleMedia e la piattaforma televisiva a pagamento, Foxtel avrebbero prodotto una serie in sei parti, poi trasmessa nel 2018."}
{"id": "1993346", "revid": "1381093", "url": "https://it.wikipedia.org/wiki?curid=1993346", "title": "TAG Porsche TTE PO1", "text": "Il TAG Porsche TTE PO1 o Porsche TTE PO1, \u00e8 stato il motore di Formula 1, che dal 1983 al 1987, ha equipaggiato le monoposto del team McLaren, aggiudicandosi tre campionati mondiali piloti e due campionati mondiali costruttori.\nQuesto propulsore \u00e8 il risultato del sodalizio tra l'azienda svizzera produttrice di orologi di precisione TAG e la casa automobilistica tedesca Porsche.\nContesto.\nQuando nel 1980 la McLaren venne acquistata da Ron Dennis, questi impost\u00f2 una serie di programmi che, a lungo termine, avrebbero dato dei risultati notevoli. I principali investimenti fatti dal manager e tecnico britannico riguardavano un accordo commerciale con la multinazionale Marlboro, da anni sponsor del team, ed accordi di partnership tecnica con la Michelin per la fornitura delle gomme (in seguito con la Goodyear), mentre per i propulsori si rivolse alla Ford Cosworth, storica industria che aveva un rapporto privilegiato con le squadre inglesi.\nQualche anno dopo (dal 1984 al 1985), riusc\u00ec ad assicurarsi una coppia di piloti formidabile, ossia l'asso austriaco ed ex campione del Mondo della Ferrari, Niki Lauda, ed il francese Alain Prost.\nTuttavia, in quel periodo delle nuove tecnologie stavano mutando il volto della Formula 1.\nAlla fine degli anni settanta, la Renault decise per prima e in controtendenza di utilizzare motori turbocompressi, anzich\u00e9 aspirati.\nInfatti le norme tecniche prevedevano l'utilizzo di motori aspirati da 3.000 cm\u00b3 oppure di motori sovralimentati di cilindrata 1.500 cm\u00b3.\nInizialmente tutte le scuderie rimasero indifferenti a questa scelta, preferendo continuare a disporre di un motore di grossa cilindrata, che in questo modo avrebbe sofferto meno sia gli stress termici che meccanici.\nTuttavia la scuderia transalpina si mise in mostra con un'escalation di prestazioni che la portarono a sfiorare il titolo mondiale, nonch\u00e9 ad aggiudicarsi diverse gare.\nA quel punto era chiaro che le nuove innovazioni erano ormai pronte per soppiantare i vecchi motori, non pi\u00f9 in grado di reggere il passo coi tempi, e cos\u00ec in breve tempo la maggior parte delle scuderie si convert\u00ec ai nuovi ritrovati della tecnica.\nFurono soprattutto i team pi\u00f9 blasonati a seguire la nuova via, anche perch\u00e9 quelli meno dotati economicamente non avevano i fondi per poter comprare i nuovi motori.\nTra le squadre di vertice, la McLaren (assieme alla Williams) fu quella che pi\u00f9 tardi si moviment\u00f2 per poter utilizzare motori turbo.\nCi\u00f2 dipese sia dal fatto che nel 1983 Keke Rosberg (Williams) riusc\u00ec, per la prima met\u00e0 di stagione, a tener testa agli avversari \"turbo\", sia perch\u00e9 le due scuderie erano le pi\u00f9 competitive tra quelle con motori aspirati. Tra l'altro, nelle prime gare la McLaren and\u00f2 facilmente a podio, e a Long Beach addirittura ottenne una doppietta con John Watson e Niki Lauda: nonostante partissero dal fondo dello schieramento, riuscirono a conquistare rispettivamente il primo e il secondo posto in quello che \u00e8 ricordato per il essere stato il Gran Premio di Formula 1 con pi\u00f9 sorpassi nella storia.\nMa a met\u00e0 stagione era ormai chiaro che i motori aspirati non avrebbero retto a lungo la competitivit\u00e0 dei motori turbo. Infatti i piloti che lottavano per il titolo guidavano tutti Brabham, Ferrari e Renault, equipaggiati con motori turbo. La decisione della Cosworth di continuare a sviluppare un propulsore aspirato indusse Ron Dennis, direttore della McLaren, ad interessarsi della ricerca di un produttore che realizzasse propulsori sovralimentati. Tuttavia, non vi erano case disposte a fornire motori al team inglese, poich\u00e9 gi\u00e0 tutti impegnati con altre scuderie; inoltre, Dennis aveva gi\u00e0 utilizzato diversi fondi per poter pagare la Hercules, azienda statunitense aerospaziale che si occupava della costruzione dei telai McLaren.\nNonostante questi problemi, Dennis riusc\u00ec comunque a venir fuori da una brutta situazione. Da circa un anno era entrato in societ\u00e0 con Mansur Ojjeh, titolare della TAG. Questi si offr\u00ec allora di finanziare il progetto di un motore, costruito partendo totalmente da zero. Per far ci\u00f2 si rivolse alla Porsche, la quale non era intenzionata a tornare in Formula, dopo le deludenti stagioni degli anni sessanta, ma dato che sarebbe stata pagata per questa commessa, accett\u00f2 la proposta.\nProgetto TAG.\nConcezione.\nIn breve tempo, la casa di Stoccarda mise in piedi un team di specialisti, a cui era affidato il progetto Formula 1.L a direzione tecnica, venne affidata all'ingegnere tedesco Hans Mezger.\nMezger impost\u00f2 il progetto secondo le linee guida della maggior parte delle case, prevedendo un'architettura a V al pari di Alfa Romeo, Ferrari, Honda e Renault. In questa maniera scartava l'idea dell'altra casa tedesca, la BMW, che utilizzava un quattro cilindri in linea. Anche sotto il profilo del frazionamento pens\u00f2 ad un'idea canonica, ossia i sei cilindri, differentemente dagli otto dell'Alfa Romeo.\nIn questa maniera avrebbe potuto beneficiare di un motore che fosse un buon compromesso tra potenza e maneggevolezza: al pari degli altri, essendo della stessa cilindrata, il motore sarebbe risultato abbastanza corto da poter utilizzare un passo della macchina ridotto, e dunque rendere agile la vettura, e sulla carta sarebbe stato potente quanto i concorrenti.\nPer la sovralimentazione si adott\u00f2 la tecnica biturbo, dunque due turbocompressori, uno per bancata, realizzati dalla azienda tedesca KKK, che si distinse per essere molto affidabile, differentemente dalla concorrente statunitense Garrett.\nTutti questi parametri, comunque, vennero sotto certi aspetti imposti. Mezger, infatti, aveva cercato di interpretarli al meglio, ma in realt\u00e0 l'impostazione di base venne definita da John Barnard, che all'epoca era il progettista della McLaren. Uno dei punti cardine, imposti da Barnard, era l'ampiezza delle bancate. Egli, infatti, voleva che l'angolo tra le due fosse inferiore a 90\u00b0, in modo tale da ridurre l'ingombro trasversale e offrire meno superficie all'aria, anche se il baricentro del mezzo sarebbe stato pi\u00f9 in alto. A quel punto Mezger opt\u00f2 per una V di 80\u00b0.\nCerc\u00f2 inoltre di posizionare tutti i collettori e i macchinari atti a far funzionare il motore il pi\u00f9 avanti possibile. Questo permise a Barnard di disegnare un profilo estrattore molto lungo ed ampio, e dunque garantiva alla macchina una grande stabilit\u00e0 al retrotreno, nonch\u00e9 una notevole aderenza al suolo, caratterista molto importante con questo genere di motori, poich\u00e9 capaci di potenze e coppie ragguardevoli.\nFu inoltre dedicata molta importanza al peso del motore, reso abbastanza contenuto dall'utilizzo di leghe leggere, ossia d'alluminio, e soprattutto ultraleggere, cio\u00e8 di magnesio, materiale nel quale Porsche aveva una buona esperienza avendolo utilizzato da molti anni per le fusioni dei monoblocchi dei suoi motori stradali e da competizione. Il peso del propulsore, con tanto di turbine e compressori, era di 150\u00a0kg.\nInizialmente i primi motori disponevano di un sistema di iniezione meccanica; successivamente fu introdotto lo stesso sistema di iniezione elettronica utilizzato sulla Porsche 956: il sistema Motronic MS3, fornito dalla Bosch, per i prototipi e le prime versioni ufficiali, il Motronic MP1.4, sempre Bosch, nelle serie successive.\nPrima di montarlo sulle McLaren, il motore venne utilizzato in test privati, su una versione speciale di Porsche 935.\nTuttavia, la progettazione risult\u00f2 essere abbastanza travagliata, in quanto le pretese di Barnard non erano molto gradite ai motoristi, che denunciavano di non poter organizzare liberamente il loro lavoro. S'innesc\u00f2 un circolo vizioso, dove i telaisti pretendevano che il motore venisse concepito in funzione della scocca, mentre i motoristi pretendevano il contrario. Ma non andava dimenticato che la McLaren era una committente, dunque pagava per vedere realizzato il progetto, cos\u00ec la Porsche decise di sottostare alle richieste del suo cliente.\nEvoluzioni.\nI primi test, effettuati nel 1983 da Niki Lauda, fecero trasparire una potenza di 550 CV a 10.500 giri/min, una differenza non cos\u00ec esagerata rispetto al vecchio Cosworth, mentre la coppia era decisamente superiore, anche se il propulsore soffriva di turbo-lag, ossia un ritardo di risposta tra il momento in cui il pilota accelerava e il momento in cui il motore incrementava la potenza erogata.\nTutti problemi, comunque, vennero risolti in tempo record, infatti nel 1984 la McLaren domin\u00f2 decisamente il campionato, vincendo quello piloti con Lauda, seguito a mezzo punto, dal compagno Prost. Ovviamente vinse anche quello costruttori. Tuttavia il motore non era il pi\u00f9 prestante del gruppo, per quanto erogasse 715 CV in gara e 800 CV in qualifica (al regime di 11.200 giri/min). Il suo punto di forza stava nella perfetta integrazione col telaio, rendendo semplice sia la guida che la messa a punto della macchina.\nNel 1985 Prost vinse il campionato piloti, e la McLaren quello costruttori, sempre con lo stesso motore ma con un doppio turbocompressore in grado di funzionare anche singolarmente, capace in gara di erogare 850 CV a 11.000 giri/min.\nNel 1986 il V6 Honda della Williams si dimostr\u00f2 superiore, in termini di potenza massima, al motore V6 TAG che equipaggiava la McLaren, e solo per una serie di situazioni fortuite Prost vinse di nuovo il titolo. Nel mondiale costruttori, la Williams si classific\u00f2 prima con una certa facilit\u00e0. Quell'anno, il motore TAG erogava 960 CV in gara; in qualifica a detta del progettista Hans Mezger disponeva di 1.060 CV, mentre secondo gli addetti ai lavori toccava 1.100 CV, al regime di 11.500 giri/min. Nel 1987, nonostante un buon inizio di stagione, la McLaren dovette arrendersi alla supremazia della Williams. Il motore TAG tuttavia le permise di imporsi in alcune gare, ottenendo il quarto posto con Prost nella classifica piloti, e il secondo in quella costruttori.\nPer la stagione 1987, il regolamento tecnico limit\u00f2 a 4 bar la pressione massima di sovralimentazione, la potenza di conseguenza venne contenuta in 900 CV in condizioni di gara a 13.000 giri/min.\nL'anno 1987 \u00e8 stato l'ultimo anno in Formula 1 del TTE PO1. Con l'arrivo di Senna infatti la squadra inglese ottenne la fornitura dei motori Honda, sempre pi\u00f9 performanti. Il V6 TAG Porsche venne poi trasformato, con le dovute modifiche, in un motore per elicotteri."}
{"id": "1993347", "revid": "57342", "url": "https://it.wikipedia.org/wiki?curid=1993347", "title": "Andrea Ferrara", "text": "Biografia.\nNasce a Tursi, piccolo centro in provincia di Matera, nel 1882. \u00c8 stato primo presidente della Suprema Corte di Cassazione.\nIl 29 novembre 1952, il presidente della Repubblica Luigi Einaudi gli conferisce l'onorificenza di Cavaliere di gran croce dell'Ordine al merito della Repubblica Italiana. \nMuore a Roma due anni pi\u00f9 tardi, nel 1954."}
{"id": "1993351", "revid": "1776051", "url": "https://it.wikipedia.org/wiki?curid=1993351", "title": "Bonifacio (vescovo di Novara)", "text": "Biografia.\nBonifacio era discendennte di una famiglia dell'area del mortarese e preposto dei Canonici regolari di Santa Croce di Mortara.\nDivenuto vescovo di Novara nel 1170, fu vicario imperiale a Venezia dal 1\u00ba agosto 1177 per stilare i documenti della pace tra Alessandro III e Federico I.\nNel dicembre del 1179, intervenne al Concilio Lateranense III, sottoscrivendo come testimone (il 7 dicembre 1191) un Diploma di Enrico VI concesso al comune di Pavia e un documento di pace disposto l'8 dicembre 1191 tra Enrico VI e le citt\u00e0 di Brescia, Bergamo e Cremona."}
{"id": "1993352", "revid": "144796", "url": "https://it.wikipedia.org/wiki?curid=1993352", "title": "Ottone (vescovo di Novara)", "text": ""}
{"id": "1993353", "revid": "19107910", "url": "https://it.wikipedia.org/wiki?curid=1993353", "title": "Fliss", "text": ""}
{"id": "1993358", "revid": "125527820", "url": "https://it.wikipedia.org/wiki?curid=1993358", "title": "Ministri della difesa della Francia", "text": "Il ministro della difesa (Minist\u00e8re de la d\u00e9fense) \u00e8 il membro del gabinetto governativo francese, incaricato di condurre le Forze armate francesi.\nIl \"Segretario di Stato per la guerra\" fu uno dei quattro segretari di stato specializzati istituito in Francia nel 1589. Questo Segretario di Stato era responsabile per l'Esercito. Nel 1791, il Segretario di Stato divent\u00f2 \"ministro della guerra\". Insieme con le altre posizioni ministeriali, fu abolito nel 1794 per essere poi reinstaurato l'anno successivo. Nel 1930, la posizione \u00e8 stata spesso denominata \"Ministro della guerra e della difesa nazionale\". Dopo la Seconda guerra mondiale, il Ministero della Guerra venne fuso con il Ministero della Marina, con un unico ministro della Difesa nazionale (dal 1974 semplicemente Ministero della difesa) atto dirigere l'intero apparato militare francese.\nTerza Repubblica francese.\nMinistri della Guerra\nMinistro della difesa nazionale\nMinistro della Guerra\nMinistro della difesa nazionale e della Guerra\nMinistro della Guerra\nMinistro della difesa nazionale e della Guerra\nMinistro della difesa nazionale\nQuarta repubblica francese.\nMinistro della Guerra\nMinistro delle Arm\u00e9es\nMinistri della Difesa nazionale\nMinistro dell'Arm\u00e9e\nMinistro de la Guerre\nMinistro de la Marine\nMinistro de la Force a\u00e9rienne\nMinistro della Difesa nazionale\nMinistro della Difesa nazionale e delle Forze armate\nMinistro della Difesa nazionale\nMinistro della Difesa nazionale e delle Forze armate\nMinistro della Difesa nazionale\nMinistro della Difesa nazionale e delle Forze armate\nMinistro delle Forze armate \nMinistro della Difesa nazionale\nMinistro della Arm\u00e9es\nQuinta Repubblica francese.\nMinistro delle Arm\u00e9es\nMinistro della Difesa nazionale\nMinistro delle Arm\u00e9es\nMinistro della Difesa"}
{"id": "1993365", "revid": "125468200", "url": "https://it.wikipedia.org/wiki?curid=1993365", "title": "Guglielmo Faletti", "text": "Biografia.\nGuglielmo Faletti era discendente della nobile famiglia piemontese dei Faletti o Falletti che conoscer\u00e0 grande fama nel corso del XVIII secolo.\nDivenuto vescovo nel 1162 alla morte del proprio predecessore, fu probabilmente destituito nel 1170 per mal governo dalla cittadinanza e dal capitolo della Cattedrale di San Gaudenzio.\nContinu\u00f2 comunque a ricoprire il ruolo di canonico della cattedrale novarese e ivi mor\u00ec il 20 agosto 1177."}
{"id": "1993375", "revid": "125468225", "url": "https://it.wikipedia.org/wiki?curid=1993375", "title": "Guglielmo Tornielli", "text": "Biografia.\nGuglielmo Tornielli era un membro della nobile famiglia novarese dei Tornielli, che diede numerosi ecclesiastici e vescovi alla citt\u00e0.\nNominato canonico della Cattedrale di San Gaudenzio il 5 novembre 1150, il 3 novembre 1153 fu eletto vescovo della medesima sede dopo un periodo di vacanza dell'episcopato.\nDurante il suo episcopato ospit\u00f2 a Novara Federico Barbarossa nell'ambito della sua prima discesa in Italia, per fronteggiare l'opposizione dei comuni lombardi al dominio imperiale, ma si dimise dalla cattedra episcopale nel 1162 per anzianit\u00e0, continuando ad ogni modo a ricoprire il ruolo di canonico della cattedrale novarese sino al giorno della propria morte, avvenuta il 21 maggio 1171.\nNei documenti della Cattedrale di Novara il suo nome \u00e8 indicato con inchiostro rosso, segno inequivocabile dell'importanza della sua figura nella storia della diocesi novarese."}
{"id": "1993377", "revid": "6923", "url": "https://it.wikipedia.org/wiki?curid=1993377", "title": "Ferrovia AV Salerno-Battipaglia", "text": ""}
{"id": "1993381", "revid": "61051", "url": "https://it.wikipedia.org/wiki?curid=1993381", "title": "Bae Doo-na", "text": "Biografia.\nEssendo figlia di una famosa attrice coreana, Kim Hwa-young, Bae seguiva spesso le prove teatrali della madre, imparando anche a recitare, ma nonostante ci\u00f2 non fece subito di tale possibilit\u00e0 una professione: \"La gente potrebbe affermare che sono diventata un'attrice grazie a mia madre. Probabilmente quelle esperienze hanno sortito l'effetto opposto: ho visto molti grandi attori lavorare con lei, e ho pensato che questo fosse un lavoro solo per persone dotate di uno straordinario talento\"\nFrequenta la Hanyang University, e 1998 venne notata da un importante agente mentre camminava per le strade di Seul: venne scelta come modella per Cooldog's, un'azienda di abbigliamento su cataloghi. Nel 1999 partecipa, debuttando alla KBS, nel TV drama \"School\". Nello stesso anno appare nel film \"The Ring Virus\", un remake coreano del film giapponese \"Ring\". Sempre nel 1999 Bae, che nel tempo libero si dedica alla fotografia, viene premiata come attrice pi\u00f9 popolare della KBC.\nNel 2000 il regista Bong Joon-ho la sceglie per il film \"Barking Dogs Never Bite\", nella quale recita anche nuda. Nel 2001 ottiene una parte nella pellicola \"Take Care of My Cat\", film diretto da Jeong Jae-eun, e nel 2002 in \"Mr. Vendetta\", diretto da Park Chan-wook. Nel 2003 recita anche in \"Tube\" e in \"Spring Bears Love\". Dopo questi film decide di prendersi una pausa. Nel 2004 ha lavorato come attrice teatrale, per la produzione di \"Sunday Seoul\" in co-produzione con Park Chan-wook. Nel 2005 la Bae appare in un film giapponese, \"Linda Linda Linda\", e nel 2006 lavora con Bong Joon-ho di nuovo con \"The Host\".\nLa sua carriera continua e prende finalmente il volo grazie a \"Cloud Atlas\" un film del 2012 scritto e diretto dalle sorelle Lana e Lilly Wachowski e Tom Tykwer. Tratto dal romanzo \"L'atlante delle nuvole\" di David Mitchell, \u00e8 un film di fantascienza, in cui interpreta \"l'artificio\" Sonmi~451. Dal 2015 \u00e8 una dei protagonisti della serie Netflix \"Sense8\", dove interpreta il ruolo di una donna d'affari di Seul esperta di arti marziali, Sun Bak."}
{"id": "1993383", "revid": "182193", "url": "https://it.wikipedia.org/wiki?curid=1993383", "title": "Stemma dell'Alaska", "text": "Lo stemma dell'Alaska (ufficialmente in inglese Seal of the State of Alaska, ossia \"Sigillo dello Stato dell'Alaska\") fu adottato prima che diventasse uno Stato, quando l'area era nota come \"Distretto dell'Alasca\". Il primo governatore scelse per il distretto un sigillo con raffigurati ghiacciai, aurore boreali, igloo e un pescatore eschimese.\nNel 1910 questo sigillo fu sostituito da uno pi\u00f9 rappresentativo della ricchezza naturale e industriale dello Stato. Il sigillo attuale raffigura dei raggi solari sopra le montagne, per rappresentare le aurore boreali, una fonderia simboleggia le attivit\u00e0 estrattive, un treno per le ferrovie e le navi per il trasporto marittimo dell'Alaska; ci sono poi alberi a simboleggiare la ricchezza di legno dello Stato, un contadino col suo cavallo e tre covoni di grano a ricordare l'attivit\u00e0 agricola. Il pesce e la foca sul bordo ricordano poi l'importanza della pesca nell'economia dello Stato."}
{"id": "1993387", "revid": "306856", "url": "https://it.wikipedia.org/wiki?curid=1993387", "title": "Partito Fascista Albanese", "text": "Il Partito Fascista Albanese (\"Partia Fashiste e Shqip\u00ebris\u00eb\", PFSh) fu un partito politico fascista fondato dopo l'invasione e occupazione dell'Albania al Regno d'Italia del 1939.\nStoria.\nIl PFSh venne costituito il 2 giugno 1939 come partito unico d'Albania da Tefik Mborja, un albanese amico del ministro degli esteri italiano Galeazzo Ciano.\n\u00c8 stato formalmente al potere fino all'8 settembre 1943, dopo l'Armistizio di Cassibile.\nNei primi mesi del 1943 Maliq bej Bushati, un nazionalista anti-monarchico, riorganizz\u00f2 il PFSh come Guardia della Grande Albania, favor\u00ec la presa di distanza dell'Albania dall'Italia, elimin\u00f2 i simboli fascisti dalla bandiera albanese (due fasci littori, uno su ciascun lato dell'aquila albanese) e afferm\u00f2 l'autonomia albanese in molti settori.\nDopo l'occupazione tedesca, il capo del \"Sicherheitsdienst\" Ernst Kaltenbrunner riorganizz\u00f2 la \"Guardia della Grande Albania\" in \"Partito Nazista Albanese\", titolare del controllo formale di tutta l'Albania. Il controllo tedesco sull'Albania fu meno pesante che in altri paesi: il governo albanese non attu\u00f2 nessuna persecuzione sistematica degli ebrei per la deportazione, o uccisioni. Volontari albanesi costituirono una divisione di Waffen SS, la 21. Waffen-Gebirgs-Division der SS Skanderbeg, in onore dell'eroe albanese Giorgio Castriota Scanderbeg.\nOrganizzazione.\nIl PFSh fu un'emanazione del Partito Nazionale Fascista (PNF) italiano di Benito Mussolini, tanto che l'iscrizione al primo era equiparata a quella al PNF.\nIl PFSh era retto da un Segretario nominato (ed eventualmente revocato) dal Luogotenente Generale di Stato Maggiore del Re Imperatore in Albania, su proposta del Presidente del Consiglio dei Ministri albanese, previo parere del Segretario del PNF.\nAl Segretario del PFSh spettavano il titolo e le funzioni di Ministro Segretario di Stato, faceva parte del Governo albanese, della Camera dei Fasci e delle Corporazioni e riceveva le direttive e gli ordini del Duce dal Segretario del PNF.\nIl Segretario del PNF in Albania era rappresentato da un Ispettore del partito stesso, coadiuvato da un Segretario Federale e da un Ispettore Federale.\nPresso ogni capoluogo di provincia era istituita la Federazione dei Fasci del PFSh e, presso ogni comune, il Fascio di combattimento del P.F.A.\nAd imitazione la PNF italiano, anche il partito albanese ebbe, dal 14 agosto 1939 (decreto luogotenenziale n.54) la sua Milizia Fascista Albanese, analoga alla Milizia Volontaria per la Sicurezza Nazionale.\nIl PFSh non \u00e8 mai stato un movimento di massa: raggiunse il maggior numero di iscritti (13.500) nel maggio 1940. Tuttavia, durante la permanenza al potere, il PFSh ha cercato di mettere in atto l'idea di una Grande Albania, ampliando i confini dello stato albanese in Epiro e in Kosovo.\nIl PFSh \u00e8 stato impegnato anche in alcuni atti di antisemitismo: agli ebrei albanesi fu vietata l'adesione al partito fascista (anche se i musulmani furono ammessi a parteciparvi), e quindi esclusi da alcune professioni, come l'insegnamento."}
{"id": "1993401", "revid": "729019", "url": "https://it.wikipedia.org/wiki?curid=1993401", "title": "Ferrovia Addis Abeba-Gibuti (scartamento ridotto)", "text": "La ferrovia Addis Abeba-Gibuti \u00e8 una linea ferroviaria in disuso che attraversa i territori di Etiopia e Gibuti, collegando le capitali dei due Stati.\nStoria.\nProdromi.\nAlla fine del XIX secolo, l'imperatore etiope Menelik II aveva espresso la volont\u00e0 di collegare la nuova capitale del regno, Addis Abeba, al Mar Rosso con una strada ferrata. Fra i diversi progetti proposti, prevalse l'opzione del collegamento con Gibuti, allora capoluogo della Somalia Francese e oggi capitale dello Stato omonimo.\nUn primo progetto fu presentato dall'ingegnere svizzero Alfredo Ilg a Menelik ancora prima che questi fosse incoronato imperatore. Fu nel febbraio del 1893 che Ilg ricevette l'autorizzazione allo studio della ferrovia e alla costituzione di una societ\u00e0 con tale scopo. Il 9 marzo 1894 fu costituita una societ\u00e0 col nome di \"Compagnie Imp\u00e9riale des Chemins de Fer \u00c9thiopiens\" (Societ\u00e0 imperiale delle ferrovie etiopiche) con il compito di costruire la ferrovia da Gibuti ad Harrar, da Harrar a Entotto e da Entotto alla regione del Caffa e quindi al Nilo Bianco. La concessione, con una durata di 99 anni, contemplava anche il trasporto gratuito delle truppe e del materiale bellico in caso di guerra. Il Ministero delle Colonie francese autorizz\u00f2 la \"Compagnie Imp\u00e9riale des Chemins de Fer Ethiopiens\" a costruire la ferrovia sul territorio francese della colonia di Gibuti. In coincidenza con l'inizio dei lavori sorse la citt\u00e0 di Gibuti.\nCostruzione.\nLa costruzione del tratto da Gibuti ad Harrar incontr\u00f2 molte difficolt\u00e0, sia per il clima soffocante, sia per l'ostilit\u00e0 delle trib\u00f9 somale e afar. Si decise di fermare il primo tratto a Dire Daua, poich\u00e9 non si poteva raggiungere Harrar facilmente a causa del notevole dislivello. Il primo tratto fu aperto alla fine del 1902.\nLa ferrovia era al centro delle controversie delle nazioni europee, dato che era vista come un tentativo di penetrazione politica in Etiopia. La controversia fu risolta con un accordo tripartito che accordava alla Francia il diritto di proseguire fino ad Addis Abeba, alla Gran Bretagna di costruire il tratto da Addis Abeba al Nilo Bianco, ed all'Italia di costruire una ferrovia che collegasse l'Eritrea alla Somalia attraversando il territorio etiopico. Nel gennaio 1908 le due compagnie si fusero nella \"Compagnie du Chemin de Fer Franco-Ethiopien\", che prosegu\u00ec la linea fino ad Addis Abeba.\nLa ferrovia fu inaugurata il 17 giugno 1917 dall'imperatrice d'Etiopia Zewditu I, che comp\u00ec il viaggio per la prima volta da Addis Abeba, capitale dell'Etiopia (stazione Lagaar) fino a Gibuti.\nLa costruzione fu finanziata dalla Germania e dalla Francia.\nPeriodo coloniale italiano (1936-1941).\nDurante il periodo in cui l'Etiopia fu colonia italiana, la propriet\u00e0 rest\u00f2 comunque alla societ\u00e0 anglo-francese, che utilizzava treni a vapore di tipo Krupp che impiegavano circa 36 ore complessive. In seguito alla conquista italiana venne tentata la velocizzazione dei treni con l'introduzione dal 1938 di materiale rotabile di costruzione Ansaldo e Breda, ovvero quattro automotrici a grande capienza tipo 038 derivate dal modello Fiat ALn 56.\nIl piano regolatore di Addis Abeba del 1938 previde l'ampliamento della ferrovia con la creazione di tre stazioni ferroviarie nella citt\u00e0 di Addis Abeba che sostituissero la vecchia stazione (Lagaar), destinata ad essere abbattuta. Di ci\u00f2 non si fece pi\u00f9 nulla, cos\u00ec come furono abbandonati i progetti di collegamento con la rete eritrea, a causa dello scoppio della Seconda guerra mondiale. A seguito dell'occupazione britannica dell'Etiopia nella primavera del 1941, la linea ferroviaria fu temporaneamente chiusa dal 1941 al 1944.\nNel 1941, in seguito alla resa di Gondar e all'abbandono della colonia da parte italiana, la linea pass\u00f2 in gestione al Genio Militare inglese e poi, al rientro del Negus, di nuovo alla CFE.\nDal secondo dopoguerra.\nRiaperta nel 1944, la parte etiopica pass\u00f2 sotto la gestione dell\"Imperial Railway Company of Ethiopia\" (\"Ferrovie Imperiali Etiopiche\").\nCon la caduta di Haile Selassie I nel 1974 e l'indipendenza del territorio di Gibuti nel 1977, si decise di far passare la gestione alla \"Ethio-Djibouti Railways\". La sede di questa societ\u00e0 era ad Addis Abeba, il presidente era il ministro dei trasporti di Gibuti, mentre il vicepresidente era il ministro dei trasporti etiope.\nNel 1978 sub\u00ec danni in seguito alla Guerra dell'Ogaden.\nIl 13 gennaio 1985 si verific\u00f2 un gravissimo incidente ferroviario nei pressi di Auasc, quando un treno espresso deragli\u00f2 a causa della velocit\u00e0 eccessiva, facendo precipitare nel burrone quattro dei suoi cinque vagoni. Si stima che l'incidente abbia provocato 428 morti e 500 feriti dei circa 1.000 passeggeri a bordo: per tale motivo \u00e8 considerato il peggior incidente nella storia delle ferrovie africane.\nNegli anni duemila vennero studiati alcuni progetti di riarmo e ammodernamento della linea finanziati da FSE, Fondi per lo Sviluppo Economico europeo, con 40 milioni di euro nel 2003 e 50 milioni nel 2006 erogati all'Etiopia. Per ricostruire la ferrovia i lavori vennero affidati al consorzio italiano Consta. Nel 2009 i lavori risultavano ancora in essere; tuttavia la ferrovia non venne di fatto riattivata nemmeno nel tratto da Dire Daua a Gibuti e il progetto si aren\u00f2, lasciando la linea in disuso.\nL'attuale stazione di Addis Abeba \u00e8 ancora quella costruita dai francesi nel 1917.\nNell'ottobre 2016 \u00e8 stata aperta la nuova linea ferroviaria a scartamento standard tra il porto di Doraleh, situato a 5\u00a0km da Gibuti e Sebeta, citt\u00e0 situata a 20\u00a0km a est di Addis Abeba. Realizzata con cinque anni di lavori e costruita interamente con capitali cinesi e materiale rotabile cinese, la nuova linea \u00e8 entrata definitivamente in funzione a gennaio 2017, portando quindi alla dismissione definitiva della vecchia linea ad un secolo dalla sua inaugurazione. La nuova linea \u00e8 gestita da \"Ethiopian Railways Corporation\" nel tratto etiopico e dalla \"Soci\u00e9t\u00e9 djiboutienne de chemin de fer\" nel tratto gibutiano.\nCaratteristiche.\nLa ferrovia venne costruita a scartamento metrico (1000\u00a0mm)."}
{"id": "1993403", "revid": "298055", "url": "https://it.wikipedia.org/wiki?curid=1993403", "title": "Fisietto", "text": "Fisietto &amp; C. La Saga dei Pistis \u00e8 una serie a fumetti italiana creata nel 1999 dai fratelli Bruno e Paolo Tremulo.\nStoria editoriale.\nFisietto nasce nel 1999 dalla penna dei fratelli Bruno e Paolo Tremulo. All'inizio i due fratelli pensarono alla creazione di un giallo a fumetti ma il progetto non and\u00f2 avanti. Improvvisamente cambiarono idea decidendo di creare un personaggio sottoproletario. L'ispirazione nacque quando un pomeriggio rimasero bloccati nel traffico a causa di un motocarro carico di ferro vecchio parcheggiato in doppia fila. Rientrati a casa i due fratelli si misero subito al lavoro, Bruno ai disegni e Paolo alle sceneggiature.\nIl successo della prima pubblicazione, stampata con una tiratura di 1\u00a0200 copie, fu tale da sorprendere gli stessi autori: per il secondo numero fu necessario aumentare la tiratura del 50%, nel giro di due uscite si arriv\u00f2 ad una tiratura di 10\u00a0000 copie senza resi e a conclusione della \"prima serie\" fu richiesta dai lettori una ristampa.\nCon la \"seconda serie\" un nuovo boom di vendite generato dal passaparola dei cittadini sardi sorprese nuovamente gli stessi autori che, nella migliore delle ipotesi, si aspettavano una tiratura di 5\u00a0000 copie e che invece arriv\u00f2 nuovamente fino a 10\u00a0000\u00a0-\u00a012\u00a0000 copie. Complice di questo successo fu anche l'utilizzo di Fisietto come testimonial, nel 2001, di un gioco a premi sul quotidiano regionale L'Unione Sarda: grazie a questa pubblicit\u00e0 il fumetto fece registrare un picco di vendite che arriv\u00f2 a 15\u00a0000 copie durante il periodo natalizio.\nTrama.\nLa serie racconta le vicende del personaggio Efisio Pistis e della sua famiglia. Le storie hanno luogo in Sardegna, principalmente nel capoluogo Cagliari. I personaggi parlano in sardo con slang campidanese cagliaritano e in italiano. I termini in lingua sarda pi\u00f9 complessi vengono tradotti a pi\u00e8 di pagina.\nIl fumetto non segue una trama principale ed ogni storia \u00e8 indipendente. Tuttavia le varie vicende diventano parte integrante del background storico del fumetto, trovando spesso riferimenti nei numeri successivi.\nCaratteristiche del fumetto sono le storie pubblicate ad episodi in 2, 3 e anche 4 numeri.\nLa citt\u00e0 di Cagliari \u00e8 rappresentata fedelmente e non sono rari i casi in cui personaggi pubblici locali accettano di comparire nel fumetto interpretando se stessi. Hanno partecipato ad alcune storie l'attore e comico Benito Urgu, vari giornalisti della tv regionale Videolina, l'artista Pinuccio Sciola e i calciatori Gianfranco Zola e Gigi Riva.\nLa \"prima serie\" di Fisietto venne pubblicata a partire da dicembre 1999. Stampata in formato 15 x 21\u00a0cm e con rilegatura in punto metallico.\nComposta da 4 numeri, e con periodicit\u00e0 bimestrale, si concluse dopo 8 mesi.\nA causa dell'inaspettato successo gli autori decisero di interrompere le pubblicazioni per provvedere ad una completa riorganizzazione della redazione. Il fumetto, nato come progetto amatoriale, divenne un impegno professionale.\nA novembre 2001, dopo oltre un anno e mezzo di pausa dalla precedente, inizi\u00f2 la pubblicazione bimestrale della \"seconda serie\" par la quale venne adottato il formato 12 x 17\u00a0cm (il cosiddetto \"formato Diabolik\") e venne mantenuta la rilegatura in punto metallico. Il prezzo di copertina fissato a 2,00 \u20ac.\nLa seconda serie termin\u00f2 improvvisamente nel gennaio 2007 con il numero 33 a causa di problemi interni alla redazione. Gli autori dichiararono che la serie fu interrotta per l'abbandono della redazione da parte di alcuni disegnatori. Questo episodio caus\u00f2 un buco nella programmazione delle uscite.\nNell'ottobre 2007 inizi\u00f2 la pubblicazione della \"terza serie\". Venne mantenuto il formato 12 x 17\u00a0cm ma venne cambiata la rilegatura, sostituendo il punto metallico con brossura con dorsino e copertina rigida.\nIl prezzo venne alzato a 2,30 \u20ac. La periodicit\u00e0 fu bimestrale fino a luglio 2009, uscendo in edicola l'ultimo sabato del secondo mese.\nA partire da agosto 2009 Fisietto divenne mensile uscendo in edicola il primo sabato del mese.\nDal numero 60 il prezzo venne alzato a 2,50 \u20ac.\nLa pubblicazione venne sospesa nel dicembre del 2011. In un'intervista gli autori dichiararono che la pubblicazione sarebbe ripartita nel dicembre del 2012 ma la serie non ripart\u00ec.\nIl fumetto \u00e8 composto da circa 100 pagine. La testata, riportante la scritta \"Fisietto\" a grandi caratteri maiuscoli, \u00e8 sempre stata caratterizzata dall'alternarsi di quattro colori: rosso, blu, verde e giallo.\nCaratteristico \u00e8 l'incipit: il fumetto inizia sempre con la frase \"Cagliari, antica e nobile citt\u00e0 ricca di storia e di cultura...\".\nParticolari sono poi le inserzioni pubblicitarie, perlopi\u00f9 di esercizi del cagliaritano: il personaggio Fisietto viene rappresentato mentre pubblicizza l'attivit\u00e0 assieme ai titolari o ai dipendenti reali.\nRubriche.\nAll'interno del fumetto sono presenti varie rubriche:\nSceneggiatori e disegnatori.\nSceneggiatori.\nOltre all'ideatore Paolo Tremulo, scrivono i testi delle storie gli sceneggiatori Gotschku Mannu (a partire dalla seconda serie) e Umberto Sammarini (a partire dalla terza serie).\nIn passato hanno collaborato occasionalmente alle sceneggiature:\nDisegnatori.\nOltre all'ideatore Bruno Tremulo, disegnano le tavole del fumetto i disegnatori Luciano Bernasconi, Bettina Brovelli, Lorenzo Lepori, Gotschku Mannu, Ilario \"Rancho\" Ranucci, Umberto Sammarini, Bruno Olivieri, Morrik e Benny Del Vecchio.\nIn passato hanno collaborato occasionalmente ai diesgni:\nTeatro.\nFisietto \u00e8 stato portato nelle scene teatrali cagliaritane dalla compagnia \"Il Crogiuolo\", sotto la regia di Elio Turno Arthemalle. Nella rappresentazione, replicata in varie date nei teatri cittadini, gli attori Elio Turno Arthemalle, Marco Camboni, Alice Congiu, Giampaolo Loddo, Giulia Marini, Angelo Trofa e Monica Zoncheddu hanno dato voce ai personaggi mentre venivano proiettate le strisce del fumetto."}
{"id": "1993413", "revid": "1776051", "url": "https://it.wikipedia.org/wiki?curid=1993413", "title": "Bartolomeo Borelli", "text": "Fu senatore del Regno d'Italia nella XVIII legislatura."}
{"id": "1993417", "revid": "729019", "url": "https://it.wikipedia.org/wiki?curid=1993417", "title": "Emanuele Borromeo", "text": "Fu senatore del Regno d'Italia nella XVIII legislatura."}
{"id": "1993420", "revid": "125751833", "url": "https://it.wikipedia.org/wiki?curid=1993420", "title": "Emporium", "text": "L'Emporium era l'antico porto fluviale della citt\u00e0 di Roma, situato approssimativamente tra l'Aventino e Testaccio (il rione che prende il suo nome dal monte dei cocci formatosi proprio dai rifiuti delle attivit\u00e0 commerciali del porto).\nStoria.\nDall'inizio del II secolo a.C. l'impetuoso sviluppo economico e demografico aveva reso del tutto insufficiente il vecchio porto fluviale del Foro Boario, che non poteva essere ampliato per via della vicinanza ai colli. Per questo nel 193 a.C. gli edili (addetti alla cura urbis) Marco Emilio Lepido e Lucio Emilio Paolo decisero di affrontare il problema ricostruendo un nuovo porto in una zona libera al confine della citt\u00e0 a sud dell'Aventino. In quell'occasione fu edificata anche la \"Porticus Emilia\".\nNel 174 a.C. l\"Emporium\" venne lastricato in pietra e fu suddiviso da barriere con scalinate che scendevano al Tevere. Qui era il punto d'approdo delle merci e delle materie prime (prioritariamente marmi, grano, vino, olio) che, arrivate via mare dal porto di Ostia, risalivano il Tevere su chiatte rimorchiate da schiavi, i cosiddetti herciari, che effettuavano l'alaggio. Solo a partire dal IV secolo, quando la manodopera schavile inizio a scarseggiare, si cominciarono ad utilizzare gli animali. Nei secoli, i cocci di anfore, che erano i contenitori dell'epoca per la movimentazione degli alimenti liquidi, furono accumulati a montagnola, componendo il Monte dei Cocci, ancora esistente: da esso deriva il nome antico di \"Mons Testaceum\", il \"Monte dei cocci\", appunto. Il numero delle anfore accatastate \u00e8 stimato attorno ai 25 milioni.\nAll'epoca di Traiano le strutture furono rifatte in opera mista, mentre la pianura del Testaccio si and\u00f2 via via riempiendo di magazzini, in particolare quelli annonari, con un'impennata quando si iniziarono le distribuzioni gratuite di grano e altri generi alimentari alla popolazione cittadina, a partire dell'epoca dei Gracchi (\"Horrea Sempronia\", \"Galbana, Lolliana, Seiana, Aniciana\").\nIl porto fu scavato nel 1868-1870 durante i lavori di riarginatura e di nuovo nel 1952. Oggi restano alcuni tratti visibili incassati nel muraglione del Lungotevere Testaccio: una banchina lunga circa 500 metri e profonda 90 con gradinate e rampe verso il fiume, con blocchi di travertino sporgenti per fori dove ormeggiare le navi, in tutto simile a quella del meglio conservato porto romano di Aquileia. Durante la costruzione del moderno quartiere Testaccio riaffiorarono vari resti tra cui la tomba del console Servio Sulpicio Galba, uno fra i pi\u00f9 antichi sepolcri individuali pervenuti fino ai giorni nostri."}
{"id": "1993421", "revid": "36426", "url": "https://it.wikipedia.org/wiki?curid=1993421", "title": "Porto dell'Emporio", "text": ""}
{"id": "1993422", "revid": "1810027", "url": "https://it.wikipedia.org/wiki?curid=1993422", "title": "Palazzo Caracciolo di Brienza", "text": "Il palazzo Caracciolo di Brienza \u00e8 un edificio monumentale di Napoli ubicato in via Carbonara, al numero 33, a pochi metri dal palazzo del civico n. 52 e dal palazzo Caracciolo di Oppido.\nLa struttura ha origini quattrocentesche e rappresenta, a tratti, un interessante esempio di architettura catalana. Venne rifatto nel corso dei secoli: infatti al XVII secolo \u00e8 ascrivibile il portale di fattura barocca, mentre al rifacimento del XIX secolo risale la facciata.\nNell'interno vi \u00e8 un pregevole cortile di fattura catalana impostato su archi a sezione poligonale; sul fondo si apre una bella scala aperta a tre campate, parzialmente coperta allo sguardo da un ascensore moderno, che presenta volte a crociera e archi rampanti."}
{"id": "1993427", "revid": "125543713", "url": "https://it.wikipedia.org/wiki?curid=1993427", "title": "One O One", "text": "La One O One \u00e8 stata una bibita prodotta dalla Sanpellegrino di tipo cola dal 1987 fino al 2020.\nStoria.\nA met\u00e0 degli anni ottanta, il segmento della cola in Italia era in piena espansione, coprendo circa il 35% dei consumi totali di bevande gassate, pari a circa 25 litri annui pro capite per un valore complessivo valutabile in 500 miliardi di lire. Il mercato era per\u00f2 dominato dal gigante americano Coca Cola Company la quale, da sola, copriva circa il 90% delle vendite, seguito a forte distanza dalla PepsiCo, la quale poteva vantare una quota intorno al 3%, mentre il mercato restante era spartito tra diversi piccoli marchi concorrenti. Uno di questi marchi era la Royal Crown Cola, distribuita in esclusiva sul territorio italiano dalla Sanpellegrino dal 1971 al 1986.&lt;br&gt;\nIn questo contesto, nel 1985, ossia in prossimit\u00e0 con la scadenza del contratto con la Royal Crown, la Sanpellegrino progett\u00f2 la creazione di una cola di propriet\u00e0. Nel giugno del 1987, dopo due anni di formulazione e test, l'azienda lanci\u00f2 sul mercato la One O One insieme ad una massiccia campagna pubblicitaria.. Nonostante un buon esordio, con la conquista di una quota di mercato pari a circa il 2%, le vendite calano nell'anno seguente, facendo scendere la percentuale all'1% nel secondo anno. L'azienda consider\u00f2 che alla base di questi dati vi fosse una pratica di concorrenza sleale da parte della Coca cola e la cit\u00f2 in giudizio presso il tribunale di Milano e presso la corte di giustizia dell'Unione europea.Dal 2020 non \u00e8 pi\u00f9 in produzione.\nPromozione.\nAlcuni degli spot televisivi vennero registrati in piazza Ducale a Vigevano, mentre gli slogan furono: \"Cento bollicine e una stella\" e \"Nata in Italia, come tutti noi\".\nEra uno dei prodotti reclamizzati all'interno del telefilm I ragazzi della 3\u00aa C."}
{"id": "1993430", "revid": "1318658", "url": "https://it.wikipedia.org/wiki?curid=1993430", "title": "FA Cup 1886-1887", "text": "La FA Cup 1886-1887 \u00e8 la sedicesima edizione della competizione calcistica pi\u00f9 antica del mondo. \u00c8 iniziata il 23 ottobre 1886 ed \u00e8 terminata il 2 aprile 1887."}
{"id": "1993435", "revid": "54193", "url": "https://it.wikipedia.org/wiki?curid=1993435", "title": "Riprendiamoci le strade", "text": ""}
{"id": "1993438", "revid": "92723", "url": "https://it.wikipedia.org/wiki?curid=1993438", "title": "Marampudi Joji", "text": "Biografia.\nNacque a Bhimavaram, citt\u00e0 indiana situata nella parte orientale dello stato dell'Andhra Pradesh, il 7 ottobre 1942.\nFu ordinato sacerdote il 14 dicembre 1971. Il 21 dicembre 1991 fu eletto, da papa Giovanni Paolo II, vescovo di Khammam, e consacrato il 19 marzo 1992 dall'arcivescovo Giorgio Zur (allora nunzio apostolico in India), co-consacranti l'arcivescovo Saminini Arulappa (allora arcivescovo di Hyderabad) e il vescovo Joseph Thumma (allora vescovo di Vijayawada). Successivamente fu nominato vescovo di Vijayawada.\nIl 29 gennaio 2000 fu nominato arcivescovo di Hyderabad, succedendo proprio a monsignor Arulappa, che qualche settimana prima del suo insediamento ne aveva criticato la nomina per motivi di appartenenza sociale. Infatti monsignor Joji \u00e8 stato il primo arcivescovo \"fuori casta\" in India; le critiche furono smorzate dallo stesso arcivescovo Joji.\nMonsignor Joji appartiene alla cosiddetta classe dei \"dalit\", che in sanscrito significa \"calpestati\", e un tempo trattati effettivamente come rifiuto sociale; la sua nomina arcivescovile \u00e8 stato un importante fatto storico per la Chiesa cattolica in India, che conta ben 16 milioni di dalit tra i suoi fedeli.\nMonsignor Joji fu al centro della grave situazione umanitaria che dall'estate del 2008 ebbe luogo in India contro i cristiani, a causa della legge promulgata dal governo che vieta la professione di altre religioni nelle citt\u00e0 sacre alla religione Ind\u00f9; l'arcivescovo di Hyderabad denunci\u00f2 la posizione del capo ministro cattolico Y. S. Rajasekhara Reddy, che avrebbe ceduto alla volont\u00e0 degli estremisti ind\u00f9. Pi\u00f9 volte intervenne poi in occasione delle frequenti uccisioni di cristiani per chiedere l'intervento del governo a tutela del popolo cattolico e per assicurare alla giustizia i colpevoli degli omicidi, e non risparmiandosi di criticare, insieme alla comunit\u00e0 cristiana, l'azione inerte del governo in questa direzione.Il 28 settembre 2008, intervistato dalla rubrica religiosa di Rai Uno \"A sua immagine\", denunci\u00f2 la grave situazione cui versava il mondo cattolico in India e le minacce di morte che lui stesso ed altri vescovi indiani avevano ricevuto.\nMor\u00ec per un attacco cardiaco nella casa episcopale di Secunderabad nel pomeriggio del 27 agosto 2010.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1993441", "revid": "123919559", "url": "https://it.wikipedia.org/wiki?curid=1993441", "title": "Zveno", "text": "Il circolo politico \"Zven\u00f2\" (in bulgaro: \u043f\u043e\u043b\u0438\u0442\u0438\u0447\u0435\u0441\u043a\u0438 \u043a\u0440\u044a\u0433 \"\u0417\u0432\u0435\u043d\u043e\", \"politi\u010deski kr\u0103g \"Zveno\"\") \u00e8 una organizzazione bulgara, con una duplice faccia, politica e militare, che fu fondata nel 1930 da un gruppo di ufficiali dell'esercito bulgaro e intellettuali del paese.\nAnche se i militanti non si definirono fascisti, la loro era un'organizzazione tipicamente fascista cos\u00ec come i loro propositi politici per quanto riguarda un sistema economico e statale auspicato di tipo corporativo, meritocratico, e sociale. Un altro componente della sua ideologia, era un sentimento contrario alla libert\u00e0 di esistenza di partiti politici; alla fine, si opposero violentemente alla VMRO, un movimento di indipendenza macedone con attivit\u00e0 terroristiche.\nLo Zveno era anche legato alle leghe militari di estrema destra, che erano responsabili per la caduta e l'assassinio del primo ministro bulgaro Aleksand\u0103r Stambolijski, deposto e giustiziato da un colpo di stato il 9 giugno 1923. Il 19 maggio del 1934, i leader dello Zveno, i colonnelli Damjan Vel\u010dev e Kimon Georgiev, organizzarono un nuovo colpo di Stato, che istitu\u00ec un sistema dittatoriale nel paese.\nGeorgiev, divenuto primo ministro, ordin\u00f2 lo scioglimento di tutti i partiti e dei sindacati bulgari. Il suo governo persegu\u00ec una politica economica di tipo corporativo, molto simile a quella dell'Italia fascista.\nNel gennaio del 1935, lo zar Boris III orchestr\u00f2 una manovra politica, in cui estromise Zveno da ogni luogo di potere, cosa che gli permise di stabilire una dittatura personale. Per la gestione del governo, chiamato il generale Pen\u010do Zlatev, un monarchico, che dopo il colpo di Stato fu nominato come nuovo primo ministro della Bulgaria.\nA seguito della disastrosa sconfitta tedesca nella seconda guerra mondiale, con la quale la Bulgaria era alleata (seppur senza mai dichiarare guerra all'Unione Sovietica), lo Zveno si un\u00ec nella lotta antitedesca nel movimento di resistenza, il \"fronte patriottico\". Il 9 settembre del 1944, il \"fronte patriottico\" attu\u00f2 un colpo di Stato, il cui risultato fu il ritorno di Georgiev alla carica di primo ministro; allo stesso tempo a Vel\u010dev fu affidato l'incarico di ministro della difesa. Pertanto, lo Zveno avall\u00f2 la firma di un accordo di cessate il fuoco con l'Unione Sovietica (che aveva appena dichiarato guerra anche alla Bulgaria).\nNel 1946 Vel\u010dev rassegn\u00f2 le dimissioni in segno di protesta sulle attivit\u00e0 del Partito Comunista Bulgaro, e Georgiev fu sostituito da Georgi Dimitrov, il leader del partito comunista.\nLo Zveno continu\u00f2 ad esistere in Bulgaria, anche se su base puramente simbolica, fino al 1949."}
{"id": "1993443", "revid": "7077", "url": "https://it.wikipedia.org/wiki?curid=1993443", "title": "Palazzo in via Carbonara 52", "text": "Il palazzo in via Carbonara \u00e8 un palazzo di Napoli ubicato nell'omonima via, al numero 52.\nL'edificio rappresenta un importante esempio di architettura rinascimentale napoletana del XVI secolo, anche se la struttura \u00e8 stata notevolmente alterata ed ha perso il suo slancio originario con aggiunte e sottrazioni.\nLo stile rinascimentale \u00e8 conservato nei primi due registri, caratterizzati da cornici piatte di piperno. La composizione doveva concludersi con una loggia, oggi scomparsa, ma che in origine era sostenuta da grossi mensoloni di piperno a doppio lobo; questi ultimi esistono ancora, ma attualmente hanno lo scopo di sostenere un terrazzino."}
{"id": "1993444", "revid": "287204", "url": "https://it.wikipedia.org/wiki?curid=1993444", "title": "Gran Premio del Giappone 2000", "text": "Il Gran Premio del Giappone 2000 \u00e8 stato un Gran Premio di Formula 1 disputato l'8 ottobre 2000 sul Circuito di Suzuka. La gara fu vinta da Michael Schumacher su Ferrari, davanti ai due piloti della McLaren - Mercedes Mika H\u00e4kkinen e David Coulthard. Con questo successo Schumacher si aggiudic\u00f2 il Campionato Mondiale Piloti, il terzo in carriera per il pilota tedesco e il primo per la Ferrari da quello ottenuto nel 1979 da Jody Scheckter.\nVigilia.\nAspetti sportivi.\nIl precedente Gran Premio degli Stati Uniti aveva avuto un esito molto influente su entrambe le classifiche mondiali. David Coulthard fu escluso matematicamente dalla competizione per il titolo piloti, avendo accumulato un distacco di 25 punti da Michael Schumacher, impossibile da colmare nelle due gare rimanenti. Il pilota tedesco della Ferrari, grazie alla vittoria a Indianapolis e al contemporaneo ritiro di Mika H\u00e4kkinen, aveva invece riconquistato la prima posizione in classifica, presentandosi a Suzuka con un vantaggio di otto punti sul rivale. Nel mondiale costruttori, invece, la Ferrari aveva scavalcato la McLaren - Mercedes, arrivando all'appuntamento in Giappone con 10 punti di vantaggio.\nNella settimana successiva al Gran Premio degli Stati Uniti, tutte le scuderie ad eccezione di Benetton, Arrows e Minardi effettuarono delle sessioni di test in preparazione al Gran Premio del Giappone o raccogliere dati utili allo sviluppo delle monoposto per la stagione 2001. La Ferrari disput\u00f2 due giorni di test a Fiorano con il collaudatore Luca Badoer al volante, svolti in parte con la pista bagnata artificialmente, per poi spostarsi sul circuito del Mugello per ulteriori due giorni di prove, stavolta con Michael Schumacher alla guida. Sul tracciato toscano Schumacher mise a punto l'assetto per la gara a Suzuka, provando anche gli pneumatici sviluppati dalla Bridgestone per la stagione 2001. Olivier Panis, collaudatore della McLaren, effettu\u00f2 tre giorni di test sul circuito di Magny-Cours, cos\u00ec come St\u00e9phane Sarrazin con la Prost; la McLaren concentr\u00f2 il lavoro sulla preparazione per il Gran Premio del Giappone, mentre la scuderia francese si focalizz\u00f2 sulla raccolta di dati per lo sviluppo della monoposto della stagione successiva. La Williams disput\u00f2 due giorni di test all'Estoril con Jenson Button, mentre Jordan, BAR e Jaguar scelsero di provare a Silverstone, sempre per due giorni; nell'occasione, la Jaguar ufficializz\u00f2 l'ingaggio di Tomas Scheckter come collaudatore. Infine, la Sauber effettu\u00f2 tre giorni di prove al Mugello, alternando Enrique Bernoldi e Kimi R\u00e4ikk\u00f6nen alla guida.\nAspetti tecnici.\nCon due sole gare rimaste da disputare, molte scuderie si concentrarono sullo sviluppo delle monoposto per la stagione seguente, non portando quindi novit\u00e0 tecniche di rilievo a Suzuka. Fecero eccezione la Ferrari, che utilizz\u00f2 un nuovo alettone anteriore con una pianta rettangolare e non pi\u00f9 a freccia, e la Williams, che mont\u00f2 un nuovo alettone posteriore sulle proprie monoposto. Honda e Mugen-Honda fornirono, in occasione della gara di casa, delle versioni potenziate dei loro motori rispettivamente a BAR e Jordan. \nProve libere.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nLa lotta per la pole position fu limitata ai due contendenti al titolo piloti, gi\u00e0 in testa in tutte le sessioni di prove libere. Michael Schumacher e Mika H\u00e4kkinen si scambiarono le posizioni in cima alla lista dei tempi per ben cinque volte. Alla fine fu il ferrarista a spuntarla, staccando il rivale di appena nove millesimi di secondo e facendo segnare il nuovo record della pista. In seconda fila si schierarono David Coulthard e Rubens Barrichello, messi decisamente in ombra dai rispettivi compagni di squadra, mentre in terza fila si piazzarono le due Williams di Jenson Button e Ralf Schumacher. La Jaguar fece segnare una buona prestazione, con Eddie Irvine settimo e Johnny Herbert decimo. I due furono separati da Heinz-Harald Frentzen e Jacques Villeneuve, rispettivamente su Jordan e BAR. Risultarono invece piuttosto in difficolt\u00e0 Jarno Trulli, quindicesimo, e i due piloti della Sauber: Mika Salo dovette utilizzare il muletto e si piazz\u00f2 diciannovesimo, mentre Pedro Diniz fu retrocesso dal sedicesimo al ventesimo posto per aver imbrattato la pista d'olio, avendo proseguito per riportare la monoposto ai box dopo la rottura del motore.\nWarm-up.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nPer mantenere viva la possibilit\u00e0 di vincere il terzo titolo mondiale consecutivo Mika H\u00e4kkinen, staccato in classifica di otto punti da Michael Schumacher, avrebbe dovuto concludere la gara davanti al rivale. Al via il pilota finlandese scatt\u00f2 molto bene, sopravanzando Schumacher nonostante il deciso tentativo di chiusura da parte del tedesco. David Coulthard mantenne la terza posizione, mentre Ralf Schumacher guadagn\u00f2 il quarto posto, davanti a Eddie Irvine, Rubens Barrichello e Jenson Button. H\u00e4kkinen e Schumacher staccarono nettamente il gruppo, mantenendo un ritmo insostenibile per gli altri piloti. \nNon ci furono cambi di posizione fino alla prima serie di rifornimenti: H\u00e4kkinen, che aveva guadagnato un margine di circa due secondi e mezzo su Michael Schumacher, si ferm\u00f2 al ventiduesimo passaggio, seguito due tornate pi\u00f9 tardi dal pilota della Ferrari. I due tornarono in pista con distacchi invariati. Pi\u00f9 indietro Ralf Schumacher, autore di un fuoripista, cedette la quarta posizione a Barrichello, mentre Irvine, rallentato da un pit stop problematico, scivol\u00f2 in ottava posizione, superato da Barrichello e Button. Attorno al 30\u00ba giro inizi\u00f2 a piovigginare; Frentzen si ritir\u00f2 per una avaria sulla sua Jordan, mentre Schumacher cominci\u00f2 a ridurre sempre di pi\u00f9 il distacco da H\u00e4kkinen. Quando quest'ultimo si ferm\u00f2 ai box al 37\u00ba giro, il suo vantaggio sul ferrarista era sceso a pochi decimi. Schumacher, con benzina per ancora tre tornate, spinse al massimo e dopo il proprio rifornimento rientr\u00f2 in pista davanti al rivale, guadagnando un discreto margine. Negli ultimi giri H\u00e4kkinen ridusse lo svantaggio, chiudendo la gara con meno di due secondi da Schumacher, ma il tedesco controll\u00f2 agevolmente la rimonta del rivale e tagli\u00f2 il traguardo in prima posizione. Coulthard concluse sul terzo gradino del podio, precedendo Barrichello, Button e Villeneuve; quest'ultimo entr\u00f2 in zona punti grazie al ritiro di Ralf Schumacher, autore di un testacoda dopo un'incomprensione con il doppiato Marc Gen\u00e9. \nL'ottava vittoria stagionale consent\u00ec a Michael Schumacher di aggiudicarsi matematicamente il titolo piloti con una gara di anticipo sulla fine del campionato. Per il pilota tedesco si trattava del terzo titolo mondiale in carriera, mentre la Ferrari conquist\u00f2 il primo titolo piloti da quello vinto nel 1979 da Jody Scheckter. Il campionato costruttori rimase invece matematicamente aperto, con la Ferrari prima con tredici punti di vantaggio sulla McLaren.\nFonti.\nTutti i dati statistici provengono da Autosprint n.41/2000"}
{"id": "1993446", "revid": "767487", "url": "https://it.wikipedia.org/wiki?curid=1993446", "title": "Andersonville (Georgia)", "text": "Andersonville \u00e8 un comune degli Stati Uniti d'America, nella contea di Sumter nello Stato della Georgia.\nDurante la guerra di secessione americana fu sede di una prigione sudista nella quale migliaia di soldati nordisti morirono per malattia e denutrizione. Oggi \u00e8 un sito storico di importanza nazionale, l'Andersonville National Historic Site."}
{"id": "1993450", "revid": "729019", "url": "https://it.wikipedia.org/wiki?curid=1993450", "title": "Stazione di Paratico-Sarnico", "text": "La stazione di Paratico-Sarnico \u00e8 la stazione ferroviaria di testa della linea Palazzolo-Paratico. \u00c8 ubicata nel territorio comunale di Paratico, in provincia di Brescia, nei pressi della rinascita del fiume Oglio dal Lago d'Iseo e a poche centinaia di metri dalla localit\u00e0 turistica bergamasca di Sarnico.\nLa gestione delle strutture e degli impianti sono di competenza di RFI SpA. Di fatto la stazione \u00e8 inattiva, ad eccezione delle corse turistiche organizzate dalla FTI - Ferrovie Turistiche Italiane.\nStoria.\nFu costruita tra il 3 agosto 1874 e il gennaio 1875 dalla societ\u00e0 che ottenne l'appalto per la costruzione del lotto della ferrovia Palazzolo-Paratico relativo al territorio di Paratico.\nFu aperta all'esercizio il 31 agosto 1876 quando fu inaugurata la ferrovia per Palazzolo sull'Oglio. Inizialmente la denominazione dello scalo era semplicemente quella di Paratico. Nel 1880 il comune di Sarnico richiese che negli orari ferroviari comparisse la dicitura \"Paratico-Sarnico\", perch\u00e9 ritenuta maggiormente orientativa per quei viaggiatori che non risiedevano nella zona. Tuttavia la richiesta fu esaudita solamente agli inizi del XX secolo.\nStrutture e impianti.\nAll'origine, la stazione era collocata alla progressiva chilometrica 9+648 della Palazzolo-Paratico, con un piazzale a tre binari di cui il primo servito da un marciapiede, mentre gli altri erano impiegati per le manovre e per l'immissione di convogli sul vicino imbarcadero di Rivatica. Complessivamente l'impianto era dotato di un fabbricato viaggiatori, di un dormitorio con annessa rimessa locomotive, un piano caricatore e una piattaforma girevole da quattro metri. Fino al 1994 era presente anche un magazzino merci, demolito in quell'anno per motivi di sicurezza.\nDopo i lavori svolti nell'estate 2010, la stazione \u00e8 stata dotata di un nuovo piazzale binari, ribattezzato \"Piazzale Sud\", posto all'altezza della rimessa locomotive. Esso \u00e8 a due binari, di cui uno servito da marciapiede. L'originario piazzale \u00e8 stato disarmato contestualmente.\nIl fabbricato viaggiatori.\nL'edificio \u00e8 a pianta rettangolare, composto da un corpo centrale su due livelli fuori terra e da due ali laterali di un unico piano. Sopra l'ala ovest si trova un vano che non faceva parte del progetto originario in quanto \u00e8 stato aggiunto nel secondo dopoguerra. L'esterno \u00e8 caratterizzato dalla presenza di mattoni a vista che definiscono alcuni particolari architettonici come le lesene, gli archi, gli stipiti delle finestre e le fasce marcapiano.\nIl lato campagna \u00e8 rivolto a nord. Al piano terra del corpo centrale sono presenti tre grosse aperture ad arco delineate da una cornice di mattoni con chiave di volta in pietra di Sarnico. Dal 1956 le tre aperture sono dotate di porte in legno e vetro. Al primo piano sono presenti tre aperture allineate con quelle sottostanti, mentre le due ali laterali sono dotate di finestre ad arco incorniciate da mattoni a vista e chiave di volta in pietra di Sarnico. Sotto il cornicione, al centro, \u00e8 presente un abbaino cieco su cui \u00e8 posto l'orologio.\nIl lato ferrovia, rivolto a meridione, presenta diverse simmetrie con il fronte opposto. Le differenze notevoli sono site nel corpo centrale, al piano terra, dove l'apertura centrale \u00e8 di dimensioni inferiori alle due laterali ed \u00e8 cieca. Inoltre, le due ali al piano terra, presentano due aperture, anzich\u00e9 due finestre.\nI due lati minori, ad est e a ovest, sono caratterizzati entrambi da tre spazi vuoti e pieni che si alternano.\nAll'interno del piano terra del corpo centrale si trovava la stanza del Capostazione e la sala d'attesa, unica per le tre classi di viaggiatori. Il primo piano era dedicato all'abitazione del capostazione; nel 2008 l'appartamento risulta affittato a privati. L'ala laterale orientale era specifica per l'Ufficio Movimento, mentre quella occidentale era riservata al Capoufficio Statistiche che curava il trasporto di merci dello scalo e della societ\u00e0 di navigazione iseana.\nSulla base di un contratto quinquennale di comodato gratuito stipulato nel 2004 con Ferservizi, la FTI - Ferrovie Turistiche Italiane ha risistemato la sala d'attesa e restaurato la biglietteria.\nIl magazzino merci.\nL'edificio \u00e8 stato demolito il 29 giugno 1994 per motivi di sicurezza.\nSi presentava a pianta rettangolare e comprendeva un piano caricatore coperto e un deposito per le merci. Il piano caricatore era sopraelevato ed era attraversato da un binario. Due aperture ai lati occidentale e orientale permettevano ai vagoni di transitare sopra il binario e poter essere caricati o scaricati dalla manovalanza presente nel deposito. L'accesso a quest'ultimo era garantito da due aperture disposte ai lati ovest ed est a livello del piano caricatore.\nL'esterno era ornato da lesene e cornicioni in mattoni a vista. La copertura era a due spioventi.\nIl dormitorio e la rimessa locomotive.\nIl fabbricato del dormitorio, utilizzato dal personale di macchina per le soste notturne, \u00e8 accorpato all'edificio della rimessa locomotive (RL).\nEntrambi gli edifici riprendono lo stesso stile architettonico del fabbricato viaggiatori della stazione con lesene, cornicioni e stipiti delle finestre in mattoni a vista.\nLa rimessa presenta due grosse aperture ai lati orientale e occidentale incorniciate da mattoni a vista e dotate di arco a sesto molto ribassato. Il lato settentrionale \u00e8 caratterizzato da quattro finestre con arco a sesto molto ribassato le quali si alternano con le lesene in mattoni. La copertura dell'edificio \u00e8 crollata in parte nel 1996.\nIl dormitorio si eleva su tre piani fuori terra. Al piano terra del lato meridionale \u00e8 posto l'ingresso, affiancato da tre finestre. Nei due livelli superiori si collocano quattro finestre per piano, centrate con le aperture inferiori, di dimensione variabile e ornate da cornici in mattoni con arco a sesto molto ribassato. All'interno, al piano terra era ubicata l'abitazione del custode e lo spogliatoio, mentre i dormitori erano posti al primo piano. Il secondo piano era dotato di un deposito d'acqua e due camere.\nNel 1965, le Ferrovie dello Stato ristrutturarono l'edificio del dormitorio allo scopo di poter essere utilizzato da dodici persone.\nLa piattaforma girevole.\nLa piattaforma girevole era ubicata al termine del primo binario del piazzale originario. Era necessaria per ruotare di 180 gradi le locomotive a vapore dei treni che giungevano da Palazzolo, allo scopo di utilizzarle per il tragitto di rientro.\nQuella di Paratico-Sarnico ha un'ampiezza di quattro metri ed \u00e8 stata costruita dall'impresa belga \"Terrenoire et Besseges\" nel 1876, come testimoniato dalle scritte presenti sulla piattaforma stessa. In corrispondenza di una di queste, si trova un piccolo prolungamento necessario a depositare il tender.\nLa piattaforma fu utilizzata fino alla cessazione della trazione a vapore. Il lavoro di giramento delle locomotive era manuale.\nNegli anni cinquanta, a fianco della piattaforma girevole, fu posizionato un serbatoio in ferro per il gasolio ricavato da un cassone dell'acqua di una locomotiva a vapore. Agli inizi del XXI secolo \u00e8 stato demolito, perch\u00e9 in pessimo stato di conservazione. Dopo la demolizione del piazzale, nel 2010 \u00e8 stata mantenuta in attesa di una sua monumentazione.\nImbarcadero di Rivatica.\nLo scalo merci era situato presso la localit\u00e0 di Rivatica dopo il passaggio a livello alla progressiva chilometrica 9+883.\nL'imbarcadero era caratterizzato da un piazzale composto da dieci binari con la presenza di due deviatoi tripli. Era dotato di una pesa per carri del 1919, di varie calate a lago per il trasbordo di merci dai carri ai natanti e di una carbonaia.\nPer il servizio di trasferimento dei carri merci sulle chiatte erano impiegati due pontili a travate metalliche da 13,45 metri, ancora esistenti. Le travate erano comandate da un sistema a catene, poste su due torrette metalliche ai lati dei pontili, che permetteva di regolare in altezza i pontili, adeguando il piano del ferro a quello delle chiatte.\nLa carbonaia \u00e8 stata costruita nell'ultimo decennio del XIX secolo come deposito del carbone necessario alle locomotive a vapore e al rimorchiatore delle chiatte. Era dotata di un piano caricatore per il carico e lo scarico dai vagoni. L'edificio \u00e8 a pianta rettangolare, in muratura, con lesene e cornicioni in mattoni a vista. Negli anni settanta del XX secolo, la carbonaia fu utilizzata dalla ditta Modina, il cui nome compare all'esterno dell'edificio.\nDopo la cessazione del trasporto combinato treno-chiatta (1998), il comune di Paratico ha coperto con la terra l'area dei binari, per motivi di sicurezza. A partire dal 2010, l'area \u00e8 stata tramutata a giardino pubblico: la carbonaia \u00e8 stata riconvertita a locale di ristorazione, mentre i pontili e alcuni tracciati dei binari sono stati monumentati.\nMovimento.\nL'impianto ferroviario funge da stazione di regresso per l'esercizio a spola della Palazzolo-Paratico. La dirigenza del movimento \u00e8 quindi assunta dal Dirigente Movimento della stazione di Palazzolo sull'Oglio che si avvale in questo ruolo della collaborazione del personale dei treni.\nPer il particolare sistema di esercizio, \u00e8 vietata la sosta di materiale rotabile nel piazzale della stazione durante la circolazione dei treni a spola sulla linea ferroviaria. Di conseguenza, da Palazzolo \u00e8 impossibile immettere alcun treno in direzione di Paratico-Sarnico, se quello che lo precede sulla linea non ha compiuto il regresso e non \u00e8 tornato indietro.\nIl licenziamento dei treni in partenza dalla stazione avviene a cura del Capotreno, dopo aver ottenuto il benestare dal Dirigente Locale di Palazzolo e dopo che si sia accertato della mancata presenza di ostacoli lungo l'itinerario di partenza..\nServizi.\nLa stazione dispone di:"}
{"id": "1993451", "revid": "287204", "url": "https://it.wikipedia.org/wiki?curid=1993451", "title": "Serie A 1952 (pallavolo femminile)", "text": "La Serie A femminile FIPAV 1952 fu la 7\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo presero parte 6 squadre, che disputarono un girone unico all'italiana con gare di andata e ritorno da quattro set; era ammesso il pareggio. Per ogni vittoria vennero assegnati due punti, per ogni pareggio uno. La prima classificata al termine del torneo, la Fari Brescia, fu proclamata Campione d'Italia."}
{"id": "1993453", "revid": "1318658", "url": "https://it.wikipedia.org/wiki?curid=1993453", "title": "Nusa Tenggara Orientale", "text": " \nNusa Tenggara Orientale (indonesiano: \"Nusa Tenggara Timur\", in italiano: Isole della Sonda orientali) \u00e8 una provincia dell'Indonesia, che si estende sulla porzione orientale della Piccole Isole della Sonda, inclusa Timor Ovest. Il capoluogo provinciale \u00e8 Kupang, situato sull'isola di Timor.\nLa provincia \u00e8 costituita da circa 550 isole, ma \u00e8 dominato da tre isole principali: Flores, Sumba e Timor Ovest, la parte occidentale dell'isola di Timor. La parte orientale di Timor \u00e8 lo stato indipendente di Timor Est. Altre isole includono Adonara, Alor, Ende, Komodo, Lembata, Menipo, Rincah, Rote (l'isola pi\u00f9 meridionale dell'Indonesia), Savu, Semau e Solor.\nGeografia antropica.\nSuddivisioni amministrative.\nDopo la dichiarazione di indipendenza dell'Indonesia nel 1945, la parte orientale dell'Indonesia si dichiar\u00f2 \"Stato dell'Indonesia Orientale\" con lo statuto di \"Staatsblad\" n \u00b0 143, 1946. Lo stato fu poi incluso negli Stati Uniti dell'Indonesia come da accordi presi con gli olandesi nel trasferimento della sovranit\u00e0 all'Indonesia nel 1949.\nNel 1950, gli Stati Uniti d'Indonesia si sciolsero per dar vita a uno stato unitario, iniziando a dividere la regione in province. Nel 1958, con la legge \"Undang-Undang\" n. 64/1958, vennero istituite tre province nelle Piccole Isole della Sonda: Bali, Nusa Tenggara Occidentale e Nusa Tenggara Orientale. Secondo la legge, la provincia di Nusa Tenggara Orientale comprende la parte occidentale dell'isola di Timor, Flores, Sumba e altre piccole isole della regione. La provincia \u00e8 stata poi ulteriormente suddivisa in dodici reggenze (\"kabupaten\").\nDopo la caduta del regime di Suharto, nel 1998, diversi governi regionali hanno ampliato le proprie divisioni amministrative nel quadro della nuova politica di autonomia regionale. La provincia di Nusa Tenggara Orientale ha negli anni creato nuove reggenze. Nel 1999, \u00e8 stata creata la Reggenza di Lembata, formata dopo aver diviso la Reggenza di Flores Orientale. Nel 2002, l'isola di Rote e la sua Reggenza di Kupang sono state divise creando la nuova Reggenza di Rote Ndao. L'anno successivo, la Reggenza di Manggarai \u00e8 stata divisa creando la nuova Reggenza di Manggarai Occidentale. Nel 2007, l'amministrazione di Nusa Tenggara Orientale \u00e8 stata ampliata con l'istituzione di quattro nuove reggenze. Nel 2008 \u00e8 stata creata una nuova reggenza, Sabu Raijua, formata dalle isole di Savu e Raijua, staccatasi dalla Reggenza di Kupang.\nPertanto, dal 2008, fanno parte della provincia venti reggenze (\"kabupaten\") e una sola municipalit\u00e0 (\"kota\"), Kupang. \nSociet\u00e0.\nEvoluzione demografica.\nLa popolazione della provincia \u00e8 stimata in 4.260.294 abitanti (2005). Le religioni pi\u00f9 diffuse sono atipiche per l'Indonesia, con il 91% cristiani (a maggioranza cattolica, e grande popolazione protestante), l'8% musulmani, 0,6% ind\u00f9 o buddista, e 0,4% legati alle credenze tradizionali. Nusa Tenggara Orientale \u00e8 diventata un rifugio per i cristiani indonesiani che fuggono dal conflitto in Maluku e Irian Jaya.\nIl tasso di iscrizioni alla scuola secondaria \u00e8 del 39%, drammaticamente al di sotto della media indonesiana (80,49% nel 2003/04, secondo l'UNESCO). La mancanza di acqua potabile, servizi igienico-sanitari, strutture sanitarie, portano la malnutrizione infantile al 32% e la mortalit\u00e0 infantile al 71 per 1000, valori pi\u00f9 elevati rispetto alla maggior parte delle altre zone dell'Indonesia."}
{"id": "1993457", "revid": "767487", "url": "https://it.wikipedia.org/wiki?curid=1993457", "title": "Palazzo Vulpano-Sylos", "text": "Il palazzo Sylos-Vulpano o meglio Palazzo Vulpano \u2013 Sylos Labini \u00e8 una residenza nobiliare del XV secolo. \u00c8 sito in Via Planelli 51 a Bitonto in provincia di Bari. Oggi monumento nazionale \u00e8 noto soprattutto per le decorazioni del cortile.\nStoria.\nLa costruzione del palazzo ebbe inizio nel 1445 per volere di Giovanni Vulpano, riutilizzando una precedente torre medioevale, i cui resti sono stati recentemente rinvenuti in corrispondenza del loggiato. La torre era stata forse costruita intorno al 1156, quando Goffredo Vulpano giunse a Bitonto per sfuggire alle devastazioni di Guglielmo il Malo. Secondo la data incisa sul portale l'opera \u00e8 da ritenersi completata solo nel 1501. Fino al 1734 il palazzo fu in possesso dei Vulpano, e solo dopo l'estinzione di questa famiglia, pass\u00f2 ai Sylos con i quali i Vulpano erano imparentati. \nDescrizione.\nSebbene il palazzo sia stato terminato agli inizi del XVI secolo, segue lo stile rinascimentale presente a Napoli del secolo precedente, in particolare nell'impostazione del cortile. \nLa facciata presenta un andamento irregolare, dovuto anche all'adattamento al pendio naturale del terreno. Il portale d'ingresso mostra invece lo stile tardo-gotico aragonese. Oltre l'androne, coperto da una volta a botte, si apre un cortile quadrangolare nel cui bassorilievo del fregio si concentrano quasi tutte le decorazioni dell'edificio: su di esso infatti, sono raffigurati diversi personaggi del casato, alcuni dei quali facilmente identificabili grazie alle epigrafi (Annibale \u00e8 raffigurato insieme a Scipione e Antonio Pio con l'imperatore Nerone). Vi si trovano inoltre una scena con il mito di Orfeo e una con mostri marini.\nUn'epigrafe nella loggia testimonia le relazioni commerciali intrattenute dai Vulpano con altre importanti casate italiane. Sulla volta centrale delle logge \u00e8 inoltre presente uno stemma della famiglia Vulpano, cui si aggiunse pi\u00f9 tardi quello della famiglia Sylos, quando questa divenne proprietaria del palazzo..\nL'interno fu rifatto e della struttura originaria rimangono solo i piani superiori. In epoca successiva l'edificio ha subito aggiunte che hanno occupato spazi originariamente all'aperto. Disabitato dal 1979, non \u00e8 in buono stato di conservazione."}
{"id": "1993466", "revid": "124946627", "url": "https://it.wikipedia.org/wiki?curid=1993466", "title": "Stati per confine terrestre", "text": "Questa lista di confini terrestri per Stato presenta un elenco ordinato per Stato dei rispettivi confini terrestri con gli Stati vicini.\nConfini di Stato.\nNota: nella tabella sottostante le entit\u00e0 territoriali che non sono sovrane sono scritte in \"corsivo\"."}
{"id": "1993476", "revid": "712828", "url": "https://it.wikipedia.org/wiki?curid=1993476", "title": "Tom Riddle Senior", "text": ""}
{"id": "1993485", "revid": "287204", "url": "https://it.wikipedia.org/wiki?curid=1993485", "title": "Serie A 1951 (pallavolo femminile)", "text": "La Serie A femminile FIPAV 1951 fu la 6\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo presero parte 6 squadre, che disputarono un girone unico all'italiana con gare di andata e ritorno da cinque set. Fari Brescia e Invicta Trieste conclusero il torneo appaiate al primo posto; per assegnare il titolo fu necessario uno spareggio, disputato a Verona il 2 luglio 1951, per 3-2 (8-15, 15-11, 15-10, 13-15, 15-10) dalla compagine lombarda."}
{"id": "1993490", "revid": "277211", "url": "https://it.wikipedia.org/wiki?curid=1993490", "title": "Palazzo Sylos-Cal\u00f2", "text": "Il Palazzo Sylos-Cal\u00f2 di Bitonto \u00e8 una residenza nobiliare del Cinquecento in stile tardo-rinascimentale. \u00c8 oggi sede della Galleria nazionale della Puglia.\nStoria.\nFu fatto costruire a Bitonto da Giovanni Alfonso Sylos nella prima met\u00e0 del XVI secolo per esaltare la ricchezza e la nobilt\u00e0 del casato. L'esterno del palazzo fu costruito nel 1529, mentre il loggiato e gli spazi interni vennero completati solo nel 1583. Il palazzo si erge sui resti di una chiesa donata a Francesco Saverio Sylos.\nDescrizione.\nLa facciata che d\u00e0 sulla strada presenta un aspetto irregolare, a causa dell'adattamento all'andamento della via. Il loggiato \u00e8 realizzato su due livelli. Il grande portale d'ingresso, che ricorda quello del Palazzo De Ferraris-Regna, d\u00e0 direttamente sul cortile porticato; \u00e8 in stile tardorinascimentale, ed \u00e8 inquadrato da due lesene, con due effigi imperiali sotto il cornicione. Il cortile interno, pi\u00f9 regolare della facciata, ha una pianta quadrangolare. Il suo porticato si erge su otto colonne con capitelli tutti diversi fra loro. L'androne, come negli altri palazzi bitontini, \u00e8 coperto da volte ribassate con lunette e presenta colonne lisce con capitelli corinzi, ripresi dal rinascimento fiorentino. \nI vani del piano terra presentano volte a botte o a crociera. \u00c8 presente una torre cilindrica, forse adibita originariamente a torre di avvistamento e difesa. La loggia che si affaccia su piazza Cavour offre l'espressione pi\u00f9 ricca del Rinascimento pugliese.\nDal 2009 ospita la Galleria nazionale della Puglia, che custodisce la collezione di dipinti di arte moderna donata allo Stato da Girolamo e Rosaria De Vanna."}
{"id": "1993492", "revid": "70434216", "url": "https://it.wikipedia.org/wiki?curid=1993492", "title": "Fiorentino di Puglia", "text": ""}
{"id": "1993497", "revid": "161374", "url": "https://it.wikipedia.org/wiki?curid=1993497", "title": "San Pietro in Vincoli di Spinone al Lago", "text": ""}
{"id": "1993510", "revid": "1718925", "url": "https://it.wikipedia.org/wiki?curid=1993510", "title": "Triacontagono", "text": "In geometria, il triacontagono \u00e8 un qualsiasi poligono con 30 lati ed altrettanti vertici ed angoli.\nOgni triacontagono convesso presenta 405 diagonali.\nConsideriamo il triacontagono regolare, poligono caratterizzato da 30 angoli interni e lati tutti congruenti tra loro. La somma dei suoi angoli interni, che deve essere pari a tanti angoli piatti quanti sono i suoi lati meno due, vale:\nciascun angolo interno misura quindi:\nL'area \"A\" di un triacontagono regolare di lato \"a\" \u00e8 ricavabile dalla seguente formula:"}
{"id": "1993511", "revid": "1788047", "url": "https://it.wikipedia.org/wiki?curid=1993511", "title": "Campionato nordamericano di pallavolo femminile 1973", "text": "Il III campionato nordamericano di pallavolo femminile si \u00e8 svolto nel 1973 a Tijuana, in Messico. Al torneo hanno partecipato 7 squadre nazionali nordamericane e la vittoria finale \u00e8 andata a Cuba\nPodio.\nCampione.\nCuba(Primo titolo)\nSecondo posto.\nCanada\nTerzo posto.\nStati Uniti"}
{"id": "1993512", "revid": "1865216", "url": "https://it.wikipedia.org/wiki?curid=1993512", "title": "Louis Auguste Le Tonnelier de Breteuil", "text": "Biografia.\nRicevette incarichi come diplomatico, tra il 1758 e il 1783, a Colonia, Pietroburgo, Stoccolma, Vienna e Napoli. Nel 1783, fu nominato ministro della \"Maison du roi\", avente sotto la sua responsabilit\u00e0 la regione di Parigi.\nSi rivel\u00f2 un noto realista, energico sostenitore dell'assolutismo monarchico, opponendosi alla convocazione degli Stati generali, e per questo motivo fu l'ultimo primo ministro nominato da Luigi XVI l'11 luglio 1789, appena cento ore prima della presa della Bastiglia, nel tentativo di porre fine una volta per tutte all'Assemblea nazionale. Dopo il richiamo di Necker, il 16 luglio, emigr\u00f2 in Svizzera, tenendosi durante l'esilio in contatto con la corte, e torn\u00f2 in Francia solo nel 1802, accettando una pensione da Napoleone.\nLa \"Tavola di Teschen\", oggi conservata al Louvre e che fu realizzata dall'orafo tedesco Johann Christian Neuber, fu a lui donata dall'elettore di Sassonia, come segno di gratitudine per la sua costante opera di mediazione che port\u00f2 alla firma del trattato di Teschen."}
{"id": "1993513", "revid": "729019", "url": "https://it.wikipedia.org/wiki?curid=1993513", "title": "Solar Dynamics Observatory", "text": "Il Solar Dynamics Observatory (SDO) \u00e8 un telescopio spaziale che \u00e8 stato lanciato l'11 febbraio 2010 per studiare il Sole. \u00c8 un progetto della NASA.\nDurata della missione.\nIl lancio della missione \u00e8 stato l'11 febbraio 2010; la sonda \u00e8 stata in fase di test nell'edificio 7 del Goddard Space Flight Center della NASA, sito in Greenbelt, Maryland. La missione dovrebbe durare cinque anni e tre mesi, ma non se ne esclude un prolungamento ad almeno dieci anni. Alcuni considerano il Solar Dynamic Observatory come il successore del Solar and Heliospheric Observatory (SOHO).\nCaratteristiche.\nIl veicolo di lancio \u00e8 un razzo Atlas V; Il SDO \u00e8 stato lanciato dal Kennedy Space Center l'11 febbraio 2010 Il perigeo iniziale sar\u00e0 a circa 2500\u00a0km, dopo il quale compir\u00e0 una serie di manovre orbitali in salita fino al raggiungimento dell'orbita stabilita.\nSDO \u00e8 una sonda stabilizzata da 3 assi con allineamenti solari e due antenne ad alta ricezione.\nOrbita.\nSDO orbiter\u00e0 a 36.000\u00a0km in un'orbita geosincrona a 102\u00b0 di longitudine ovest e un'inclinazione di 28,5\u00b0.\nComunicazioni.\nSDO invier\u00e0 i dati scientifici (banda Ka) tramite le sue antenne maggiori e i dati tecnici (banda S) tramite le due antenne onnidirezionali. La stazione a terra consiste di due antenne radio da 18 metri posizionate a White Sands, nel Nuovo Messico. Le antenne verranno costruite specificatamente per questa missione. SDO generer\u00e0 circa 1,5 terabyte di dati al giorno.\nSDO user\u00e0 periodicamente l'antenna Universal Space Network a South Point, nelle Hawaii, per fornire risoluzioni aggiuntive. I controllori della missione opereranno in remoto dal centro operativo NASA di GSFC.\nStrumentazione scientifica.\nLa strumentazione scientifica del DSO consiste in:"}
{"id": "1993514", "revid": "767487", "url": "https://it.wikipedia.org/wiki?curid=1993514", "title": "\u1e24isbah", "text": "La \u1e25isbah (, in italiano: \"verifica\") \u00e8 la dottrina della religione islamica di mantenere tutto in ordine all'interno delle leggi di Allah.\nQuesta dottrina \u00e8 basata sull'espressione del Corano \u00ab\"giova di ci\u00f2 che \u00e8 buono e proibisci ci\u00f2 che \u00e8 sbagliato\"\u00bb (s\u016bra III:\u0101y\u0101t 110 e 114).\nDottrina.\nLa dottrina \u00e8 caratterizzata dai seguenti aspetti principali.\nLa posizione del \"mu\u1e25tasib\" pu\u00f2 essere approssimativamente considerata come quella di un \"ispettore\" dell'annona e - come il censore romano - della moralit\u00e0 pubblica."}
{"id": "1993523", "revid": "1345932", "url": "https://it.wikipedia.org/wiki?curid=1993523", "title": "Premio WWW", "text": "Il premio WWW \u00e8 un riconoscimento istituito nel 1998 dal quotidiano economico \"Il Sole 24 Ore\", per premiare quei siti internet che hanno contribuito alla diffusione e valorizzazione della comunicazione sulla rete. Il nome del premio si richiama al World Wide Web.\nStoria.\nIl meccanismo del concorso lascia agli stessi fruitori il compito di votare i siti in funzione dell'utilit\u00e0 riscontrata nella consultazione.\nCategorie.\nIl premio WWW \u00e8 assegnato in categoria assoluta, per il vincitore globale, e suddiviso per categorie come sotto indicate:"}
{"id": "1993530", "revid": "599013", "url": "https://it.wikipedia.org/wiki?curid=1993530", "title": "Stazione di Capriolo", "text": "La stazione di Capriolo \u00e8 una fermata della ferrovia Palazzolo-Paratico, ubicata nel territorio dell'omonimo comune nei pressi dello stabilimento della Niggeler &amp; K\u00fcpfer (NK).\nStoria.\nLa fermata fu aperta il 31 agosto 1876 all'inaugurazione della linea ferroviaria. Tre anni prima, il Municipio di Capriolo aveva concesso un sussidio alla \"Gregorini, Cicogna, Mazzuchelli\", societ\u00e0 costruttrice della strada ferrata, subordinandolo alla costituzione di una stazione sul suo territorio comunale. Tra il 1877 e il 1878 fu aggiunto un secondo binario per esigenze di servizio.\nDurante la seconda guerra mondiale, presso lo scalo giungevano i convogli che trasportavano i mezzi militari tedeschi da riparare presso lo stabilimento della NK convertito per le necessit\u00e0 belliche.\nIl 30 giugno 1966 con il decreto emesso dal Ministero dei trasporti fu sospeso il servizio viaggiatori, mentre il trasporto del collettame scomparve negli anni successivi. Con l'eliminazione del binario tronco, spar\u00ec definitivamente il movimento merci.\nSul finire degli anni novanta, la fermata \u00e8 stata riattivata, come servizio a richiesta, per il Trenoblu della FTI - Ferrovie Turistiche Italiane.\nStrutture e impianti.\nEra dotata fino agli anni settanta di un fabbricato viaggiatori a pianta rettangolare, dotato di due livelli con tetto a due spioventi.\nIl piazzale \u00e8 composto dal solo binario di corsa. Fino agli anni settanta era presente un secondo binario, tronco, necessario a servire lo stabilimento che sorge di fronte e un piano caricatore.\nAl 2008, \u00e8 dotata di parcheggio per autoveicoli e biciclette, di un marciapiede con cordoli in pietra e di due panchine in cemento per l'attesa."}
{"id": "1993533", "revid": "27723", "url": "https://it.wikipedia.org/wiki?curid=1993533", "title": "Speedy Gonz\u00e0lez", "text": ""}
{"id": "1993537", "revid": "269886", "url": "https://it.wikipedia.org/wiki?curid=1993537", "title": "Luca Cubeddu", "text": "Biografia.\nNato a Pattada da un'umile famiglia era il primo di cinque fratelli, la mamma si chiamava Maddalena Deroma e il padre Gian Luca.\nDa bambino fu servo pastore ma e diede gi\u00e0 da allora diverse dimostrazioni della sua attitudine alla poesia. Crescendo, poi, la sua fama di piccolo poeta si diffuse nel circondario e alcuni sacerdoti consigliarono la famiglia affinch\u00e9 mandasse il giovane a studiare.\nA undici anni fu mandato a studiare alle Scuole Pie di Sassari e a sedici espresse per la prima volta il desiderio di diventare padre. A ventidue anni, nel 1771, prese a Pattada i primi voti religiosi e nel 1773 fu ordinato sacerdote dal vescovo di Sassari Giuseppe Maria Incisa col nome di Padre Giuanne Pedru nonostante fosse conosciuto da tutti come Padre Luca (nome del padre). Insegn\u00f2 grammatica latina per qualche anno nelle scuole aperte dagli Scolopi a Sassari, Tempio Pausania, Oristano, Isili e Cagliari. Visse tranquillamente per qualche anno, finch\u00e9 non ci fu una morte in chiesa e qualcuno diede la colpa proprio a lui. Si diede perci\u00f2 alla macchia tra le campagne di Pattada e Bitti. Si dice che per anni, ogni domenica, diceva messa sotto una quercia dopo aver chiamato a raccolta tutti i banditi della zona. Negli ultimi anni di vita ritorn\u00f2 alla vita religiosa continuando a predicare ed insegnare."}
{"id": "1993538", "revid": "124351378", "url": "https://it.wikipedia.org/wiki?curid=1993538", "title": "Falanga National Radical Camp", "text": "Ob\u00f3z Narodowo-Radykalny Falanga (in polacco), \"Campo Nazional-Radicale Falange\", \"ONR-Falanga\" \u00e8 stato un gruppo politico polacco.\nStoria.\nLa ONR-Falanga \u00e8 stata costituita nel 1935 a seguito di una scissione da parte di membri del National Radical Camp tenutasi nel campo di detenzione Bereza Kartuska dove si trovavano detenuti. Il gruppo \u00e8 stato guidato da Boles\u0142aw Piasecki, e ha raccomandato un totalitarismo cattolico ispirato al falangismo. Tuttavia, anche se chiaramente derivato dal falangismo, \u00e8 stato sostenuto che il loro cattolicesimo \u00e8 stato ancora pi\u00f9 centrale rispetto a quello spagnolo e questo perch\u00e9 la Polonia era il paese europeo con la maggior percentuale di ebrei. Diffusa in gran parte dei campus universitari, ha sostenuto una politica di forte antisemitismo e da questa base ha lanciato attacchi contro gli studenti ebrei e le imprese ebree.\nTemporaneamente il movimento si associ\u00f2 con il Ob\u00f3z Zjednoczenia Narodowego (OZN) del colonnello Adam Koc, il quale impressionato dalla organizzazione della Falanga-ONR, pose Piasecki responsabile del gruppo giovanile OZN. Koc chiamato alla creazione di uno Stato totalitario intese utilizzare il movimento giovanile al fine di attuare questo, anche se la sua propaganda sconvolgeva molti cittadini moderati pro-governativi. Perci\u00f2 Koc fu rimosso dalla guida del OZN nel 1938 e sostituito dal generale Stanis\u0142aw Skwarczy\u0144ski, che rapidamente tagli\u00f2 ogni legame con l'ONR-Falanga.\nSebbene considerato un movimento fascista, ed egli stesso rifacentesi dichiaratamente alla politica economica del fascismo italiano, e seppur fosse ferocemente antisemita, era aspramente anti-nazista, in quanto i tedeschi erano i nemici naturali dei polacchi.\nDifatti fece parte dello Stato segreto polacco che controllava la Resistenza polacca contro gli occupanti tedeschi, mentre durante l'occupazione sovietica i suoi militanti parteciparono alla resistenza coi \"fratelli della foresta\"."}
{"id": "1993539", "revid": "27723", "url": "https://it.wikipedia.org/wiki?curid=1993539", "title": "Tulipomania", "text": ""}
{"id": "1993542", "revid": "399", "url": "https://it.wikipedia.org/wiki?curid=1993542", "title": "John Langdon Down", "text": "Il figlio Reginald Langdon Down comp\u00ec importanti scoperte e osservazioni seguendo l'esempio del padre.\nBiografia.\nLa famiglia e gli anni dell'infanzia.\nSesto e ultimo figlio di Hanna Hayvon e Joseph Almond Down, John Langdon Down nacque a Torpoint nel 1828, in una famiglia di carattere religioso. Il padre gestiva una farmacia aiutato dai figli, in modo particolare dal primogenito Richard. Dopo aver completato gli studi classici alla scuola di Devonport, inizi\u00f2 a nutrire un forte interesse per la scienza, ambito che riteneva potesse garantire sicurezza e stabilit\u00e0.\nI primi spostamenti: tra Torpoint e Londra.\nDopo aver aiutato la famiglia per quattro anni nella drogheria, fu mandato dal padre a Londra per un praticantato come speziale. Nella capitale inglese, per\u00f2, oltre a seguire l'apprendistato, Langdon Down inizi\u00f2 ad avvicinarsi alla medicina. Si mise alla prova con una serie di testi di esami d'ammissione alla facolt\u00e0 di medicina degli anni precedenti, intuendo che le sue conoscenze non erano sufficienti per intraprendere quel percorso di studi. Per questo, in accordo con la famiglia, decise di indirizzarsi verso gli studi di farmacia. Nonostante i posti limitati, solamente 31 per 3000 candidati, Langdon Down super\u00f2 la selezione e cominci\u00f2 a frequentare le lezioni lo stesso anno del suo trasferimento nel 1846, riuscendo a superare brillantemente i primi esami di chimica organica e fisica. Nel 1847 fu per\u00f2 costretto a tornare nella sua citt\u00e0 natale a causa delle condizioni di salute del padre e di una nuova legge entrata in vigore: ogni farmacia (e quindi anche quella gestita dalla famiglia) avrebbe dovuto avere fra il personale almeno una persona iscritta o laureata ai corsi di farmacia o medicina. Proprio in quel periodo svilupp\u00f2 un nuovo rimedio contro i disturbi intestinali che divenne un prodotto di punta della farmacia e l'anno successivo ritorn\u00f2 a Londra per dare gli esami finali. Dopo averli superati, inizi\u00f2 un nuovo praticantato presso lo studio del suo professore di chimica, Teophilus Redwood. Nel laboratorio per\u00f2 si ammal\u00f2 gravemente, forse per l'inalazione di vapori tossici e fu costretto a fare ritorno a Torpoint. Si diagnostic\u00f2 la tubercolosi e si costrinse a un ricovero forzato nella cittadina, dove per tutto il tempo aiut\u00f2 i fratelli nella gestione della drogheria.\nDurante questo periodo di convalescenza pubblic\u00f2 un saggio sulla rivista scientifica Crockford sull'equilibrio naturale interpretato in chiave religiosa.\nGli studi di medicina.\nNel 1853, quando il padre mor\u00ec, Langdon Down fece il punto della situazione e in una lettera al cognato Philippe Crellin manifest\u00f2 le prime idee sulla propria carriera. Una cosa era certa: aveva deciso di non portare avanti l'attivit\u00e0 di famiglia. Perci\u00f2, le uniche due possibilit\u00e0 che gli rimanevano erano medicina o studi scientifici generici. In realt\u00e0, gli studi medici sarebbero stati la sua prima e unica scelta, ma non aveva abbastanza soldi per permetterseli. La seconda scelta era quella di andare all'Universit\u00e0 di Gie\u00dfen in Germania per studiare chimica con il professor Justus von Liebig; in tal caso avrebbe dovuto studiare anche il tedesco. Langdon Down la consider\u00f2 un'opportunit\u00e0 per iniziare a tradurre articoli scientifici dal tedesco all\u2019inglese, prendendo spunto dal suo mentore, Theophilus Redwood. Alla fine della lettera scrisse a Crellin di tenerlo aggiornato su eventuali posti di lavoro, in modo da poter cominciare a ottenere qualche minimo guadagno. Si intuisce, quindi, quanto la sua voglia di essere indipendente e autosufficiente avesse avuto presa su di lui e quanto in quel momento della sua vita la volont\u00e0 di studiare medicina si fosse affievolita.\nTuttavia, furono Philippe e la moglie Sara, sorella di Langdon Down, a dare una svolta alla sua carriera; gli offrirono vitto e alloggio per iniziare gli studi di medicina in autunno, al London Hospital. Anche la madre, preoccupata del peso economico che poteva gravare sulle spalle della figlia e del marito, contribu\u00ec con cinque scellini a settimana. Le lezioni alla facolt\u00e0 di medicina includevano corsi di anatomia, fisiologia, chimica, chirurgia, medicina forense, anatomia comparata, istologia e ostetricia. Inoltre gli studenti operavano come assistenti nei reparti di chirurgia, e come medici nei reparti di medicina. Era loro compito controllare il decorso delle malattie e qualsiasi cambiamento imprevisto. In particolare, Langdon Down fu assegnato al dottor Little, che aveva una considerazione talmente alta di lui da rendergli onore con una dedica nella sua opera \u201cThe nature and treatment of deformities of the human frame\u201d. In questo libro, Little descrisse soprattutto la grande abilit\u00e0 di Langdon Down nel diagnosticare le infezioni polmonari grazie al suo brillante utilizzo dello stetoscopio, strumento che si era appena affacciato nel panorama della medicina.\nAl London Hospital si distinse subito come studente modello, ma ben presto cap\u00ec che un\u2019istruzione universitaria e una laurea gli avrebbero garantito una carriera migliore, a livelli decisamente pi\u00f9 alti rispetto all'unica esperienza da tirocinante in ospedale. Perci\u00f2 nel 1854 si iscrisse all\u2019Universit\u00e0 di Londra, che richiedeva ai candidati di superare due esami per accedere agli studi. Langdon Down vinse la medaglia d\u2019oro in entrambe le prove, la prima per le materie attinenti alla medicina, la seconda per la chimica. Studi\u00f2 a lungo e con molto impegno, rivelandosi uno studente formidabile e un acuto osservatore. Non fu un caso che, appena pass\u00f2 gli esami per la \u201cMembership of the Royal College of Surgeons\u201d e per la \u201cWorshipful Society of Apothecaries\u201d nel 1856, venne richiesto immediatamente come specializzando di ostetricia al London Hospital. L\u2019impiego sarebbe dovuto durare solo sei mesi, ma Langdon Down fu richiamato tre volte fino al 1858. Ci\u00f2 gli permise di avere vitto e alloggio gratis e di essere economicamente indipendente.\nIl primo impiego da specializzando al London Hospital e le questioni private.\nAl London Hospital, Langdon Down cominci\u00f2 a lavorare con impegno. Era obbligato a vivere in ospedale, non potendosi assentare n\u00e9 di giorno n\u00e9 di notte senza il consenso del suo primario. Il suo compito era quello di visitare i pazienti quotidianamente e informare il medico responsabile in caso di emergenza. Da specializzando, inoltre, aveva il compito di gestire gli studenti e di evitare qualsiasi tipo di problema.\nLangdon Down era sotto la direzione del dottor Francis Ramsbotham, il pi\u00f9 importante insegnante di ostetricia nell\u2019ospedale, e stava imparando nel modo pi\u00f9 difficile: quell\u2019anno morirono 15 madri, tanto che il tasso di mortalit\u00e0 materna era del 4% circa. A proposito della situazione Ramsbotham scrisse un libro in cui mostrava i metodi per rianimare i neonati e parlava di alcune malformazioni congenite; \u00e8 proprio da quest\u2019ultimo argomento che Langdon Down prese spunto per i suoi futuri studi genetici.\nNel 1856, oltre a ottenere il posto di assistente alle lezioni di anatomia comparata, conobbe Mary, la sorella di Philip Crellin, suo cognato. Mary Crellin era una donna colta, parlava francese con disinvoltura ed era anche una pianista di talento. La relazione li port\u00f2 a pensare subito al matrimonio, che per\u00f2 in quel momento di ristrettezze economiche era fuori questione.\nGli inizi a Earlswood.\nNel 1858 tramite un'amica di famiglia venne a sapere del posto vacante come direttore del Royal Asylum for Idiots di Earlswood. Da sempre, infatti, Langdon Down aveva dimostrato una sensibilit\u00e0 fuori dal comune riguardo alla situazione dei ritardati mentali, poich\u00e9 ricordava l'incontro con una giovane donna disabile, avvenuto pochi anni prima, che avrebbe condizionato la sua vita e la sua carriera. Per questo motivo, e per la stabilit\u00e0 economica che avrebbe portato quel posto di lavoro, decise di accettare l'incarico. Nonostante le notevoli difficolt\u00e0 nel gestire un incarico cos\u00ec importante, ottenuto il posto Langdon Down riusc\u00ec subito a entrare in sintonia con il reverendo Reed, colui che da anni si batteva per ottenere progressi fisici e spirituali per i pazienti. Inoltre, un consistente aiuto per l'istituto sul piano economico arriv\u00f2 direttamente dalla famiglia della futura moglie di John Langdon Down, Mary Crellin.\nFu un periodo molto felice e sereno per Langdon Down, che dedicava tutto s\u00e9 stesso all'istituto durante il giorno, e la notte continuava a studiare per sostenere gli ultimi esami ed entrare a far parte del Royal College of Physicians. Raggiunto questo obiettivo, arriv\u00f2 per lui un'ulteriore opportunit\u00e0 di lavoro, come assistente medico al London Hospital.\nIl matrimonio, i drammi familiari e la crescita dell'istituto.\nIl 10 Ottobre 1860 Mary Crellin e John Langdon Down si sposarono nella Chiesa di San Giovanni Battista a Londra. Il matrimonio port\u00f2 a entrambi ancora pi\u00f9 agevolazioni: la moglie di Langdon Down aiut\u00f2 in modo sorprendente il marito nella scelta di uno staff sempre pi\u00f9 qualificato e specializzato. Nel giro di sette anni la struttura venne ampliata e i pazienti raddoppiarono rispetto al numero iniziale.\nTra le varie novit\u00e0 volute da Langdon Down ci fu l'istituzione del pranzo comunitario e la riduzione da due a una pinta di birra al giorno per i dipendenti e il divieto di bere birra per i pazienti. Inoltre, vennero resi obbligatori accurati esami post-mortem, al fine di ricercare anomalie nel cervello dei pazienti. Verranno esaminati pi\u00f9 di duecento cervelli di pazienti deceduti, ma la ricerca sar\u00e0 inconcludente. Soltanto alcuni anni dopo verranno notate da altri studiosi anomalie riconducibili al ritardo mentale.\nPer quanto riguarda la vita privata, nel 1862 nacque il primo figlio Everleigh. Tuttavia, a parte il nome, su di lui non sono disponibili molte informazioni, a causa della sua morte prematura all\u2019et\u00e0 di 21 anni. Un anno dopo, nel 1863, nacque la sua prima e unica figlia femmina, di nome Lilian. Anche lei, per\u00f2, fu sfortunata: colpita da un\u2019infezione virale al cervello associata alla meningite, all\u2019epoca incurabile, mor\u00ec dopo poche settimane con enorme sofferenza da parte dei Langdon Down. Gli altri due figli della coppia, Reginald e Percival, nacquero rispettivamente nel 1866 e nel 1868.\nGli ultimi anni a Earlswood e la fondazione del Normansfield Hospital.\nTra il 1860 e il 1870 circa, per Langdon Down arrivarono grandi responsabilit\u00e0 sia in ambito lavorativo sia in quello familiare, alle quali riusc\u00ec a dedicarsi con il massimo della seriet\u00e0. Per quanto riguarda l\u2019Istituto di Earlswood, cerc\u00f2 di raggiungere obiettivi importanti; secondo lui era infatti fondamentale garantire il miglior servizio possibile, che permettesse un progresso non solo intellettuale e teorico, ma che favorisse anche lo sviluppo fisico del paziente. Non trascur\u00f2 nemmeno i momenti dedicati all\u2019intrattenimento e agli insegnamenti religiosi. Durante gli anni di lavoro cominci\u00f2 a teorizzare queste idee e a metterle per iscritto, e non dovette neanche aspettare troppo tempo perch\u00e9 cominciassero a circolare. Nel 1882, infatti, fu pubblicato \u201cEducation and Training of the Feeble in Mind\u201d, un\u2019opera che metteva in luce le attivit\u00e0 educative su cui si basava l\u2019Istituto di Earlswood. All'interno dell'istituto progredirono sia gli insegnamenti scolastici per i pazienti pi\u00f9 giovani, sia gli insegnamenti di mestieri pratici per gli adulti. Pertanto, l'istituto divenne ben presto autosufficiente grazie alle botteghe e agli orti gestiti dai pazienti all'interno della struttura.\nNel 1866 John Langdon Down inizi\u00f2 la redazione di \"Observations on an ethnic classification of idiots\" in cui descrisse le osservazioni sui pazienti di Earlswood, associando a questa condizione una forma distinta di ritardo mentale, e coniando per la prima volta il termine \"mongoloide\", per via della somiglianza somatica dei soggetti presi in considerazione con persone di etnia mongola. Solo nel 1961 diciannove medici britannici scrissero al direttore della rivista scientifica Lancet per chiedere l'abolizione del termine mongolismo, ritenuto fuorviante e imbarazzante, e l'utilizzo del termine \"sindrome di Down\".\nQuando l'Istituto di Earlswood fu nel suo periodo migliore e due dei suoi figli erano ormai avviati agli studi medici, per Langdon Down era giunto il momento di un cambiamento radicale nella professione. Decise di mettere da parte l'impegno lavorativo a Earlswood per fondare a Teddington il Normansfiled Hospital.\nIl Normansfield Hospital.\nJohn Langdon Down e Mary si impegnarono nella costruzione di una nuova struttura ospedaliera. Prendendo questa decisione con velocit\u00e0, acquistarono un appezzamento di terra delle dimensioni di cinque acri, ovvero pi\u00f9 di ventimila metri quadri, spendendo tutti i loro risparmi, compresa la dote matrimoniale di Mary. Tuttavia, non affrontarono questa spesa economica da soli, poich\u00e9 in molti li aiutarono finanziando questo loro sogno. Fu di particolare importanza il supporto ricevuto dall'amico di Langdon Down, Norman Wilkinson, dal quale giunse l'ispirazione per il nome dell'ospedale.\nPer quanto riguarda il Normansfield, Langdon Down prese come modello l'istituto di Earlswood, quindi un ospedale psichiatrico in cui i pazienti venissero trattati adeguatamente e non venissero emarginati o reclusi. La sua intenzione era quella di favorire sia il progresso intellettuale sia il progresso fisico dei pazienti, che in questo modo avrebbero potuto reinserirsi nella societ\u00e0. Inizialmente, i coniugi Langdon Down decisero di favorire la qualit\u00e0 del servizio a scapito della quantit\u00e0: erano ammessi solo pochi pazienti, in modo da potersi prender cura di loro nel modo migliore possibile. I numeri, per\u00f2, crebbero anno dopo anno, a testimonianza dell'ottima gestione da parte dei due e della fama che il complesso iniziava ad avere.\nNel 1879 venne inaugurato all'interno del Normansfield un teatro per i pazienti, il Normansfield Theatre, a scopo ricreativo e religioso, e per favorirne lo sviluppo creativo e sociale. Ogni gioved\u00ec era il giorno delle esibizioni dei pazienti, mentre durante le festivit\u00e0 natalizie era la stessa famiglia Langdon Down a mettere in scena piccole rappresentazioni e cabaret. Nel 1883 venne affidata all'ospedale la figura fissa di un cappellano.\nA partire dal 1889 Reginald e Percival, conclusi i loro studi, iniziarono ad aiutare il padre nella gestione dell'ospedale.\nLa fine di una vita gloriosa.\nNell\u2019inverno del 1889, Langdon Down si ammal\u00f2 di una grave influenza, cos\u00ec grave e prolungata da dover rimanere a letto per tre mesi. A febbraio del 1890, la malattia ebbe complicazioni cardiache. Tuttavia, il medico continuava a lavorare tra il Normansfield e il London Hospital e in quel momento era anche consigliere comunale del Middlesex. Stava per\u00f2 cominciando a pagare le conseguenze della pesantezza del suo lavoro, degli impegni pubblici e della malattia.\nEra ormai giunto alla fine della vita, ma prima riusc\u00ec a vedere i due figli laureati in medicina e pronti a prendersi carico della sua importante eredit\u00e0. Inoltre, vide Reginald sposarsi e incontr\u00f2 la fidanzata di Percival. Nel 1896, il 7 ottobre, un mercoled\u00ec, si svegli\u00f2 presto e fece colazione al Normansfield, ma nel tragitto verso il padiglione dell'ospedale ebbe un collasso e mor\u00ec improvvisamente. Il figlio Reginald tent\u00f2 di prendersi cura di lui, chiamando un medico, il quale per\u00f2 dichiar\u00f2 la morte e certific\u00f2 che si era trattato di un infarto. La morte di Langdon Down gett\u00f2 nell'ombra il Normansfield, poich\u00e9 egli era una figura rispettata e apprezzata per la sua bravura, competenza, generosit\u00e0 e cortesia. Durante il funerale, tutti i negozi rimasero chiusi, le persiane furono serrate e le tende abbassate in segno di lutto. Mary partecip\u00f2 al trasporto della bara di prima mattina, insieme al figlio Percival con la fidanzata. Tuttavia non riusc\u00ec a partecipare alla cerimonia pubblica, poich\u00e9 la sofferenza era talmente grande che volle restare da sola, devastata dall\u2019intensit\u00e0 della sua perdita.\nJohn Langdon Down aveva lasciato alcune direttive riguardo alla sua morte: voleva essere cremato. L\u2019urna con le sue ceneri fu posta su una piattaforma rialzata al Normansfield, adornata con tutte le sue medaglie.\nLa gestione del Normansfield dopo la morte di John Langdon Down.\nDopo la morte di John Langdon Down, Percival si spos\u00f2, ma la madre, Mary, si ammal\u00f2 nel 1899. Anche lei trov\u00f2 la morte, fu cremata e portata al Normansfield, come era stato fatto per il marito.\nTuttavia, anche dopo la morte di due grandi e imponenti personalit\u00e0, la famiglia Langdon Down aveva accumulato un grande patrimonio. Reginald e Percival avevano ereditato 48656 sterline (2,5 o 3 milioni di sterline circa di oggi). Il Normansfield rimase sotto la supervisione della famiglia Langdon Down, soprattutto di Reginald e Percival. Anche le rispettive figlie si presero cura del Normansfield una volta che i figli di John morirono, rispettivamente all\u2019et\u00e0 di 89 e 58 anni.\nIl nipote di Percival, Norman, fu l\u2019ultimo Langdon Down a gestire il Normansfield, e si ritir\u00f2 nel 1970. L'ospedale chiuse nel 1997 ed \u00e8 ora la sede organizzativa Down Syndrome Association."}
{"id": "1993546", "revid": "47767", "url": "https://it.wikipedia.org/wiki?curid=1993546", "title": "Otmar", "text": ""}
{"id": "1993548", "revid": "27723", "url": "https://it.wikipedia.org/wiki?curid=1993548", "title": "Sant'Otmaro", "text": ""}
{"id": "1993549", "revid": "27723", "url": "https://it.wikipedia.org/wiki?curid=1993549", "title": "Sant'Otmaro abate", "text": ""}
{"id": "1993550", "revid": "118421713", "url": "https://it.wikipedia.org/wiki?curid=1993550", "title": "Guo Jingjing", "text": "Carriera.\nHa iniziato a tuffarsi all'et\u00e0 di sei anni. Ha partecipato per la prima volta alle Olimpiadi di Atlanta nel 1996, senza per\u00f2 portare a casa medaglie. La sua prima vittoria \u00e8 stata nel 1998 ai Giochi Asiatici di Bangkok dove ha ottenuto l'oro nel trampolino 3 metri.\nNel 2000 ha preso parte alle Olimpiadi di Sydney, dove ha vinto due argenti nel trampolino 3 metri e nel trampolino sincro. Alle Olimpiadi di Atene nel 2004 ha vinto con Wu Minxia l'oro nel sincro e il suo primo oro nell'individuale.\nNelle Olimpiadi di Pechino 2008 ha conquistato la medaglia d'oro nel trampolino 3 metri con un punteggio complessivo di 415.35, davanti alla russa Julija Pachalina e alla connazionale Wu Minxia. Nel sincro Guo e Wu Minxia hanno vinto l'oro, davanti alle russe Julija Pachalina e Anastasia Pozdnyakova.\nAi mondiali di nuoto \u00e8 stata imbattuta dal 2001 al 2009, ottenendo 10 medaglie d'oro. Si \u00e8 ritirata nel gennaio 2011."}
{"id": "1993552", "revid": "647919", "url": "https://it.wikipedia.org/wiki?curid=1993552", "title": "Astur-leonese", "text": ""}
{"id": "1993557", "revid": "124805338", "url": "https://it.wikipedia.org/wiki?curid=1993557", "title": "Il diario segreto di Adrian Mole", "text": "Il diario segreto di Adrian Mole - Anni 13 e 3/4 (\"The Secret Diary of Adrian Mole - Aged 13 e 3/4\") \u00e8 un libro umoristico della scrittrice inglese Sue Townsend scritto nel 1982, bestseller in Inghilterra, che narra le avventure di Adrian Mole, \"mitico adolescente incasinato\" di 13 anni e tre quarti.\nTrama.\nIl protagonista del libro Adrian Mole racconta sottoforma di diario le varie avventure che vive dall'inizio dell'anno 1981 fino al compimento dei quindici anni. Al suo diario Adrian confida di essersi innamorato di una nuova ragazza della sua classe, Pandora Braithwaite, la quale inizialmente ha una relazione con due amici di Adrian, Nigel Hetherington e Craig Thomas. Adrian inizier\u00e0 ad interessarsi alla politica e a seguire l'ideologia sinistra come Pandora; ci\u00f2 rafforza l'avversione di Adrian per Scruton, il preside della loro scuola, che \u00e8 un convinto sostenitore di Margaret Thatcher. Pandora e Adrian inizieranno ad avvicinarsi a seguito di un episodio in cui Adrian si reca a scuola con indosso calzini rossi anzich\u00e9 neri come prevede il regolamento scolastico. Pandora scambia il comportamento di Adrian, frutto della disattenzione del ragazzo, per un gesto di protesta nei confronti del preside. In seguito Adrian verr\u00e0 a sapere che Pandora ricambia i suoi sentimenti per lei e i due si metteranno insieme.\nAdrian \u00e8 vittima di bullismo da parte di uno dei suoi compagni di classe, Barry Kent, il quale ogni giorno domanda a Adrian una somma di denaro minacciandolo e arrivando a colpirlo ogni qualvolta Adrian non \u00e8 in grado di pagare l'estorsione. Inizialmente Adrian si trova un lavoro presso il servizio di consegna di giornali per guadagnare i pence richiesti da Barry Kent e in seguito la nonna di Adrian verr\u00e0 a sapere delle estorsioni del bullo e striglier\u00e0 Barry Kent a dovere fino a fargli promettere che lascer\u00e0 Adrian in pace.\nAttraverso il suo lavoro di volontario nell'assistenza domiciliare Adrian fa la conoscenza dell'anziano Bert Baxter, la sua vecchia amica Queenie e il pastore tedesco Sabre. Bert si dimostra sin da subito un tipo burbero e scontroso nei confronti del ragazzo, ma i due finiranno per affezionarsi l'uno all'altro.\nAdrian \u00e8 un avido lettore e nutre una grande passione per la scrittura; nel diario compaiono spesso alcune poesie o brani in prosa scritti da Adrian e a volte spediti alla BBC nella speranza che qualcuno lo inviti a leggere una delle sue opere in radio o in televisione. Una delle poesie di Adrian cattura l'attenzione di John Tydeman, un funzionario della BBC, che risponde al ragazzo incoraggiandolo a mandare altri scritti e a migliorarsi.\nTra i problemi che tormentano Adrian vi \u00e8 la pubert\u00e0; spesso il protagonista scrive sul proprio diario di essere preoccupato per gli innumerevoli brufoli sulla sua faccia.\nA inizio anno la madre di Adrian, Pauline Mole, inizia una relazione con il vicino Lucas e alla fine di marzo lascia la sua famiglia per andare a vivere con Lucas a Sheffield, spingendo George Mole, il padre di Adrian, a intraprendere una relazione con la collega Doreen Slater e Adrian si ritrover\u00e0 a fare il baby sitter a Maxwell, il figlio di Doreen Slater.\nNel mese di giugno George Mole perde il lavoro; Adrian trascorre le vacanze estive con sua madre e Lucas in Scozia, nonostante egli trovi Lucas insopportabile. In Scozia Adrian stringe amicizia con Hamish Mancini, un ragazzo americano suo coetaneo, e tra i due inizia un giro di corrispondenza.\nNel mese di ottobre Adrian deve farsi rimuovere le tonsille e descrive la propria sofferta permanenza in ospedale. Verso la fine di novembre la madre di Adrian torna a casa dal figlio e dal marito perch\u00e9 stanca del signor Lucas e George riesce a ottenere un lavoro sovvenzionato come supervisore del canale.\nNelle ultime pagine del libro vengono narrati il compimento del quindicesimo compleanno di Adrian e lo scoppio della guerra delle Falkland. Nell'ultima pagina di diario Adrian racconta di aver sentito il desiderio di sniffare la colla mentre montava un modellino ricevuto per il compleanno e come conseguenza per il suo gesto Adrian si ritrova il modellino attaccato.\nSequel.\nL'Autrice, considerato l'enorme successo del primo volume, ha continuato a scrivere la vita di Adrian Mole, rappresentandola fino all'et\u00e0 adulta, in molti altri volumi, editi quasi tutti in lingua inglese:\nFilm, TV e adattamenti teatrali.\nLa Townsend ha adattato il libro per il palcoscenico nel 1984 con la musica di Ken Howard e Alan Blaikley e per una serie televisiva del 1985. Un film \u00e8 previsto per il 2009."}
{"id": "1993565", "revid": "767487", "url": "https://it.wikipedia.org/wiki?curid=1993565", "title": "Bob Davies", "text": ""}
{"id": "1993568", "revid": "767487", "url": "https://it.wikipedia.org/wiki?curid=1993568", "title": "Fastpitch softball", "text": "Il fastpitch softball (noto anche pi\u00f9 semplicemente come \"fast pitch\" o \"fastpitch\") \u00e8 uno sport di squadra, variante del softball, generalmente praticato dalle donne."}
{"id": "1993571", "revid": "27723", "url": "https://it.wikipedia.org/wiki?curid=1993571", "title": "Regioni amministrative della Grecia", "text": ""}
{"id": "1993572", "revid": "27723", "url": "https://it.wikipedia.org/wiki?curid=1993572", "title": "Rhodopi", "text": ""}
{"id": "1993573", "revid": "1522738", "url": "https://it.wikipedia.org/wiki?curid=1993573", "title": "Unione Nazionale (Norvegia)", "text": "LUnione Nazionale () \u00e8 stato un partito politico norvegese, fondato il 17 maggio del 1933 dal politico Vidkun Quisling su una base ideologica fascista e nazista.\nStoria.\nConsegu\u00ec inizialmente dei risultati elettorali che gli permisero di ottenere un'opposizione, ottenendo poco pi\u00f9 di un paio di consiglieri.\nNel 1940, dopo l'inizio dell'invasione tedesca della Norvegia, l'Unione nazionale diede il proprio sostegno ai tedeschi per formare in Norvegia uno Stato fantoccio della Germania, dopodich\u00e9 il 1\u00ba febbraio 1942 Vidkun Quisling divenne ministro-presidente della Norvegia. Nonostante gli stretti rapporti col nazionalsocialismo tedesco, la sua ideologia era pi\u00f9 simile al fascismo italiano. Raggiunse nel 1943 i iscritti. Fu sciolto l'8 maggio 1945. "}
{"id": "1993578", "revid": "47767", "url": "https://it.wikipedia.org/wiki?curid=1993578", "title": "Priska", "text": ""}
{"id": "1993580", "revid": "767487", "url": "https://it.wikipedia.org/wiki?curid=1993580", "title": "F\u00e9lix Ruiz", "text": "Carriera.\nClub.\nNel 1970 viene ingaggiato dal : con il club di Santander gioca nella Tercera Divisi\u00f3n 1970-1971 ottennendo il diciottesimo posto nel Gruppo I, retrocedendo cos\u00ec nella quarta serie iberica.\nNazionale.\nConta 4 presenze nella Nazionale spagnola, con una rete realizzata. Esord\u00ec il 10 dicembre 1961 in -Spagna 1-1 e, durante la sua permanenza tra le \"Furie rosse\" vinse il Campionato Europeo del 1964. Gioc\u00f2 l'ultima gara il 1\u00ba gennaio 1963, Spagna- terminata 1-2."}
{"id": "1993581", "revid": "26415", "url": "https://it.wikipedia.org/wiki?curid=1993581", "title": "Nuova Famiglia Salentina", "text": ""}
{"id": "1993582", "revid": "124680131", "url": "https://it.wikipedia.org/wiki?curid=1993582", "title": "Litifredo", "text": "Biografia.\nLitifredo proveniva da una famiglia novarese di origini probabilmente longobarde (era definito discendente della famiglia di capitani dei \"de sancto Petro\") ed era figlio di Litifredo, nonch\u00e9 nipote di Oddone (1091 -1127), prevosto della Cattedrale di Novara.\nIntrapresa la carriera ecclesiastica, nel 1118 fu nominato arcidiacono.\nNel 1123 fu eletto vescovo di Novara. Una volta ottenuto il governo della diocesi, si schier\u00f2 in favore di Lotario di Supplimburgo contro l'imperatore reggente Corrado III di Svevia ed ader\u00ec al pensiero di papa Innocenzo II che in quegli anni si scagliava contro lo scisma anacletiano. Nel 1135 partecip\u00f2 all'elezione del nuovo arcivescovo di Milano, Robaldo.\nPer quanto riguarda l'amministrazione della diocesi che gli venne affidata, a Novara riform\u00f2 le circoscrizioni delle pievi del Novarese, impose ai canonici della citt\u00e0 l'abitazione all'interno del chiostro della cattedrale e consacr\u00f2 numerose chiese in tutto il territorio diocesano.\nNel 1132 si onor\u00f2 di ospitare lo stesso papa Innocenzo II, di ritorno da un suo viaggio in Francia, il quale consacr\u00f2 per l'occasione la neo-eretta cattedrale romanica della citt\u00e0.\nMor\u00ec a Novara il 18 maggio 1151.\nNella documentazione della cattedrale, il suo nome viene indicato con inchiostro rosso, segno inequivocabile dell'importanza del personaggio, che viene anche accompagnato dal motto \"Vive in Cristo gemma dei sacerdoti\"."}
{"id": "1993584", "revid": "461628", "url": "https://it.wikipedia.org/wiki?curid=1993584", "title": "Pontificio Collegio Leoniano", "text": "Il Pontificio Collegio Leoniano \u00e8 stato fondato ad Anagni il 22 agosto 1897 per volont\u00e0 di papa Leone XIII per formare sacerdoti diocesani per le diocesi del Lazio meridionale, zone allora denominate Campagna e Marittima, affidandone la responsabilit\u00e0 ai padri della Compagnia di Ges\u00f9. Dal 1931 \u00e8 divenuto seminario regionale per il Lazio meridionale e per le sedi suburbicarie.\nDal 9 gennaio 2018 il rettore \u00e8 don Emanuele Giannone, presbitero della sede suburbicaria di Porto-Santa Rufina.\nStoria.\nIl Leoniano fu inaugurato il 28 ottobre 1897 e venne edificato dove anticamente era situata la piccola chiesa della Madonna della Mercede.\nL'edificio fu progettato dall'architetto Bonanni: esso si sviluppa per 108 metri e consta di tre piani con all'interno sale per conferenze, teatro, una vasta biblioteca, un istituto teologico a servizio dello stesso e una grande cappella contenente un arazzo donato dalla diocesi di Ratisbona al seminario.\nIl Pontificio Collegio Leoniano di Anagni, venne fondato da papa Leone XIII (Vincenzo Gioacchino Pecci, nativo di Carpineto Romano) con la bolla \"Etsi paternam\" nell'agosto del 1897 come seminario per i chierici scelti della campagna romana. Con la bolla \"Ad praeclaras laudes\" lo stesso giorno il pontefice ne affidava la responsabilit\u00e0 alla Compagnia di Ges\u00f9. Sotto il pontificato di papa Pio X, divenne seminario regionale per il Lazio e per le diocesi suburbicarie. Dal 1931 con l'inaugurazione del seminario regionale di Viterbo, rest\u00f2 seminario regionale delle diocesi suburbicarie e del Lazio meridionale.\nI padri gesuiti hanno diretto il Leoniano fino al 1984 quando ne hanno trasferito la responsabilit\u00e0 al clero diocesano. Il 31 agosto 1986 papa Giovanni Paolo II, durante la sua visita pastorale ad Anagni visit\u00f2 il Leoniano, festosamente accolto dai vescovi del Lazio, dai superiori e dagli alunni.\nStruttura.\nL'edificio restaurato in occasione dei cento anni di fondazione (1997) risulta dai vari interventi edilizi che gradualmente hanno ingrandito il corpo primitivo progettato dall'architetto Bonanni. Notevoli sono la cappella maggiore (dove \u00e8 venerato un preziosissimo arazzo raffigurante la Mater Salvatoris, donato dalla diocesi di Ratisbona a papa Leone XIII e da questi inviato al Leoniano) e il salone delle feste a cui si accede attraverso una graziosa scalinata in stile liberty.\nRettori.\nDal momento in cui il Leoniano \u00e8 stato fondato si sono avvicendati i seguenti rettori (date d'inizio mandato considerate quasi sempre \"ineunte anno scolastico\"):\nDal 21 giugno 1984 il Leoniano fu affidato al clero diocesano e si sono avvicendati come rettori:"}
{"id": "1993585", "revid": "196390", "url": "https://it.wikipedia.org/wiki?curid=1993585", "title": "Cantoni della Bosnia", "text": ""}
{"id": "1993588", "revid": "1522738", "url": "https://it.wikipedia.org/wiki?curid=1993588", "title": "Cantoni della Federazione di Bosnia ed Erzegovina", "text": "La Federazione di Bosnia ed Erzegovina si compone di 10 cantoni (\"kantoni\" in bosniaco, e \"\u043a\u0430\u043d\u0442\u043e\u043d\u0438\" in serbo) oppure contee (\"\u017eupanije\" in croato) che rappresentano il secondo livello amministrativo locale della Bosnia. Svolgono la funzione di raggruppare i comuni della federazione, il primo livello amministrativo locale.\nII 52% del territorio del comune di Br\u010dko che spettava alla federazione, come il restante 48% alla Repubblica Serba, \u00e8 stato sottratto alla giurisdizione dell'entit\u00e0 ed \u00e8 andato a formare il distretto di Br\u010dko, sotto la supervisione della comunit\u00e0 internazionale e la giurisdizione della Bosnia ed Erzegovina.\nStoria.\nI cantoni vennero istituiti con gli accordi di Washington tra il governo della Repubblica di Bosnia ed Erzegovina e quello croato della Herceg-Bosna, mentre i confini attuali vennero definiti con l'accordo di Dayton nel 1995 che stabil\u00ec per ogni cantone un proprio governo, vari ministeri, un parlamento, un corpo di polizia e meccanismi giuridici per evitare il predominio di un popolo costitutivo sull'altro, soprattutto nei cantoni a popolazione mista. Oggi questo sistema di gestione amministrativa della federazione \u00e8 molto criticato, come tutto quello della Bosnia ed Erzegovina, per inefficienza e spreco di risorse, comunque tentavi di riforma sono difficili soprattutto per la difficolt\u00e0 di trovare un accordo tra le varie etnie del paese.\nComposizione etnica dei cantoni.\nSono presenti 5 cantoni a maggioranza bosgnacca (Una-Sana, Tuzla, Zenica-Doboj, Podrinje Bosniaca e Sarajevo), tre hanno maggioranza croata (Posavina, Erzegovina Occidentale, Bosnia Occidentale) e due sono a composizione mista (Cantone/Contea della Bosnia Centrale, Cantone/Contea dell'Erzegovina-Narenta)\nElenco.\nQui sotto \u00e8 presente una lista dei Cantoni/Contee della Federazione di Bosnia ed Erzegovina"}
{"id": "1993589", "revid": "484362", "url": "https://it.wikipedia.org/wiki?curid=1993589", "title": "Chiesa evangelica luterana", "text": ""}
{"id": "1993598", "revid": "1776051", "url": "https://it.wikipedia.org/wiki?curid=1993598", "title": "Riccardo (vescovo di Novara)", "text": "Biografia.\nRiccardo era probabilmente di origine novarese e la documentazione dell'archivio della cattedrale lo definisce \"episcopus nobilis ac prudens\".\nEletto arcidiacono della Cattedrale di Novara nel 1112, il 2 settembre 1116 venne eletto vescovo di Novara e gi\u00e0 dal 3 novembre 1119 sottoscrisse una sentenza emanata dall'arcivescovo di Milano Giordano in una causa che aveva intentato contro i decumani e i cappellani della citt\u00e0.\nNel 1123 viene ricordato per aver ottenuto la delega pontificia per la canonizzazione di Bernardo di Mentone.\nMor\u00ec a Novara il 25 luglio 1123."}
{"id": "1993599", "revid": "729019", "url": "https://it.wikipedia.org/wiki?curid=1993599", "title": "Guillermo Falasca", "text": "Giocava nel ruolo di opposto e allena il . \u00c8 il fratello dell'ex giocatore e allenatore Miguel \u00c1ngel Falasca."}
{"id": "1993601", "revid": "729019", "url": "https://it.wikipedia.org/wiki?curid=1993601", "title": "Isola di James Ross", "text": "L'Isola di James Ross (in inglese James Ross Island) \u00e8 una grossa isola al largo del lato sudest e nei pressi dell'estremit\u00e0 nordest della Penisola Antartica, ed \u00e8 separata da questa dallo Stretto Prince Gustav, che contribuisce a creare. Si trova al confine tra l'Oceano Atlantico e il Mar di Weddel, sezione del suddetto oceano perennemente coperta da banchisa polare.\nGeografia.\nCon un'elevazione di 1.630\u00a0m, ha una forma irregolare e si estende per circa 64\u00a0km in direzione nord-sud. Venne cartografata per la prima volta nell'ottobre del 1903 dalla Spedizione Antartica Svedese comandata da Otto Nordenski\u00f6ld. La chiam\u00f2 con quel nome in onore di James Clark Ross, capo della spedizione britannica in Antartide del 1842, che scopr\u00ec e cartograf\u00f2 sommariamente un buon numero di punti lungo il lato est dell'isola. Si impiega il nome James Ross Island per evitare la confusione con la pi\u00f9 conosciuta Isola Ross, che si trova nel McMurdo Sound.\n\u00c8 la maggiore delle isole attorno alla penisola nota come Graham Land, che si trova pi\u00f9 vicina al Sud America, rispetto a ogni altra parte del continente antartico.\nBase antartica della Repubblica Ceca.\nLa prima base antartica ceca si trova sull'isola di James Ross.\nResti fossili.\nIl primo dinosauro mai scoperto nell'Antartide \u00e8 stato l' \"Antarctopelta oliveroi\", un anchilosauro di medie dimensioni che venne trovato nell'isola di James Ross dal geologo argentino Eduardo Olivero e da Roberto Scasso nel 1986. Il dinosauro venne recuperato nella Formazione Santa Marta (nello strato campaniano del Cretacico superiore), circa 2\u00a0km a sud della grotta \"Santa Marta Cove\" nella parte nord dell'isola. L'anchilosauro non ricevette formalmente un nome scientifico fino al 2006.\nNel 2002 vennero descritti i resti fossili di un mosasauro, una lucertola marina imparentata con i varani. L'animale, inizialmente denominato \"Lakumasaurus antarcticus\", fu poi attribuito a un altro genere di mosasauro noto precedentemente grazie a resti fossili ritrovati in Nuova Zelanda, \"Taniwhasaurus\".\nNel dicembre del 2003, il paleontologo statunitense Judd Case del Saint Mary's College of California e il geologo statunitense James Martin della South Dakota School of Mines &amp; Technology scoprirono le ossa di un dinosauro teropode sull'isola. Soprannominato \"Naze\" in onore della penisola di Naze dove venne trovato, i resti del Cretacico superiore includono una mascella superiore e ossa, e buona parte delle zampe inferiori e piedi. Si hanno poche informazioni, ma la forma della zampa e dei piedi indica che era un dinosauro corridore, con dimensioni collocabili attorno ai 1,8\u00a0m di altezza e peso sui 135\u00a0kg. Questo \u00e8 il secondo teropode antartico scoperto, dopo il \"Cryolophosaurus ellioti\"."}
{"id": "1993602", "revid": "767487", "url": "https://it.wikipedia.org/wiki?curid=1993602", "title": "Allen Tate", "text": "\u00c8 stato uno dei pi\u00f9 importanti teorici del gruppo \"New Criticism\" (Nuova Critica). Fond\u00f2 con John Crowe Ranson la rivista \"The Fugitive\", di tono conservatore, in cui si difendevano le tradizioni agresti del vecchio Sud e per la quale Tate scrisse tra l'altro un saggio sulla religiosit\u00e0 degli Stati del Sud e un famoso manifesto, pubblicato nel 1930, \"I'll Take My Stand\" (Prender\u00f2 posizione).\nDiscepolo di Thomas Ernest Hulme, non poco influenzato da Eliot, di cui si riconosce l'influsso in un profondo senso religioso, sostenne in \"Reactionary Essays on Poetry and Ideas\" la necessit\u00e0 di un metodo critico rigorosamente formale ed estetico. In \"Reasons in Madness\" Tate denuncia invece il caos provocato dalle interferenze tra valori qualitativi e quantitativi, tra arte e scienza.\nNelle sue raccolte poetiche la preziosit\u00e0 dello stile che Tate fa trasparire si richiama alla poesia metafisica inglese."}
{"id": "1993603", "revid": "1543377", "url": "https://it.wikipedia.org/wiki?curid=1993603", "title": "Emporium (periodico)", "text": "Emporium \u00e8 stata una celebre rivista italiana di arti e grafica, stampata a Bergamo dall'Istituto italiano di arti grafiche.\nFondata nel 1895, la pubblicazione \u00e8 continuata fino al 1964. Per molti decenni la rivista ha rappresentato un punto di riferimento importante per l'arte italiana.\nLa rivista appartiene al genere delle riviste illustrate. Sorse su ispirazione della pubblicazione inglese \"The Studio. An illustrated magazine of fine and applied art\", apparsa a Londra nel 1893, e non manc\u00f2, in seguito, di ispirarsi ad altre riviste del genere, in particolare alle tedesche \"Pan\" (sorta nel 1895 a Berlino) e \"Jugend \u2013 M\u00fcnchner illustrierte Wochenschrift f\u00fcr Kunst und Leben\" (apparsa a Monaco nel 1896).\nPer questa sua apertura internazionale, \"Emporium\" svolse un ruolo importante nel far conoscere le maggiori correnti artistiche europee (dai Preraffaelliti allo Jugendstil), contribuendo ad orientare i gusti artistici in Italia.\nLa nascita.\n\"Emporium\" \u00e8 stata una delle prime riviste d\u02bcarte italiane. Fu pubblicata dall\u02bcIstituto Italiano d\u02bcArti Grafiche di Bergamo dal gennaio 1895 al dicembre 1964.\nFu fondata da Paolo Gaffuri, fondatore dell\u02bcIstituto Italiano d\u02bcArti Grafiche e Arcangelo Ghisleri, geografo, insegnante e personalit\u00e0 attiva sul piano politico-culturale, con esperienza nella redazione e direzione di altre riviste.\nAll'origine della rivista si trova il fortissimo sviluppo tecnologico che, durante tutto il corso dell'Ottocento, invest\u00ec il settore dell'editoria e della stampa e port\u00f2 alla trasformazione della tradizionale tipografia artigiana, caratterizzata dai procedimenti tecnologici della stampa di Gutenberg, nella complessa industria poligrafica moderna.\nParticolare importanza rivestono inoltre la diffusione della fotografia, che si impose come strumento universale di comunicazione e l'invenzione della stampa fotomeccanica, che permise di stampare facilmente pagine con testo e immagini, che costituiscono la struttura portante degli articoli di \"Emporium\".\nSenz'altro un altro elemento che determin\u00f2 la nascita della rivista \u00e8 rappresentato dal fervore culturale intorno allo sviluppo tecnologico, caratterizzato da scambi e influenze internazionali ed eventi come l'Esposizione Universale (1893) di Chicago, che rappresenta l\u02bcaffermazione e la messa in scena del nuovo modello industriale e viene visitata dallo stesso Ghisleri, in cerca di spunti per il suo nuovo prodotto editoriale.\nIl programma.\nFin dalla sua nascita, \"Emporium\" assunse un carattere divulgativo e universale e il ruolo di contenitore.\nCi\u00f2 trova conferma nel manifesto programmatico della rivista, abbozzato da Gaffuri e redatto da Ghisleri, pubblicato nel dicembre 1894.\nI due fondatori intendevano pubblicare una rivista che fosse \"\u201cuniversale e bella, utile e attuale, italiana e cosmopolita, ben illustrata, rivolta a tutti, nello stesso tempo di lusso e popolare\u201d.\"\nQuesta intenzione si riflette nell\u02bcattenzione data alla scelta del titolo, che doveva rappresentare al meglio lo spirito della rivista. Vennero esaminate varie possibilit\u00e0: \"l\u02bcUniverso\", \"Cosmopolitano\", \"Per Terra e per Mare\", \"Nel Tempo e nello Spazio\", \"Parole e figure\", \"Arte e Scienza\", \"Secolo XX\", \"Due Mondi\", \"Mondo Antico e Moderno\", \"Passato e Presente\", \"Seminatore\", \"Cielo e Terra\", \"Di tutto e per tutti\". Commentando la scelta, afferma Ghisleri: \"\u201cPrevalse una preferenza estetica pel titolo sonoro e pi\u00f9 breve\u201d.\"\nLe uscite.\nLa rivista \u00e8 composta da 840 fascicoli, che corrispondono alle uscite mensili e sono raccolti in volumi semestrali. Questa struttura \u00e8 rimasta costante nel corso dei settant\u02bcanni di pubblicazione, subendo solo ritardi nelle uscite e accorpamento di fascicoli durante la seconda guerra mondiale e in altri rari casi.\nI primi volumi sono costituiti da circa 480 pagine, 80 a fascicolo, numerate in progressione rispetto al volume, pi\u00f9 annunci pubblicitari e tavole fuori testo. Col tempo il numero delle pagine diminu\u00ec fino ad arrivare alle 288 degli ultimi volumi.\nLe illustrazioni sono numerosissime e accompagnano tutti gli articoli. Nei primi sei numeri di \"Emporium\" sono contenute 580 illustrazioni: pi\u00f9 di una a pagina.\nI temi.\n\"Emporium\" appartiene al genere delle riviste illustrate, caratterizzate da contenuti letterari, illustrazioni ed elementi ornamentali.\nLe riviste da cui riceve maggiori influssi sono la pubblicazione inglese \"The Studio\" (1893), da cui eredita il carattere cosmopolita e la spinta verso la modernit\u00e0, e le tedesche \"Pan\" (1895) e \"Jugend\" (1896), da cui trae il gusto per la divulgazione e per i temi popolari.\nGli argomenti trattati nelle pagine della rivista, a cui spesso vengono dedicate intere rubriche, vanno dalle tematiche artistiche, che riguardano movimenti e correnti, arte antica, arte contemporanea, musica, letteratura, cinema e arti decorative, pubblicizzazione di musei e mostre, alla divulgazione tecnologica e industriale, l\u02bcattualit\u00e0, le moderne forme di vita sociale, la divulgazione storica, la moda, l\u02bcarchitettura contemporanea.\nCome accade in altre riviste europee, come l\u02bcinglese \"Illustrated London News\", il settimanale parigino \"Le Rire\", il tedesco \"Simplicissimus\", si ritrovano nella rivista anche i temi umoristici e la satira, accompagnati da vignette e grafica caricaturale.\nIl messaggio pubblicitario, utilizzato fin dalle prime uscite e introdotto seguendo il modello di alcuni prototipi come l'inglese \"The Studio\", l\u02bcamericano \"The Inland Printer\" o il tedesco \"Deutsch Kunst und Dekoration\", contribuisce a rafforzare il carattere divulgativo della rivista.\nLe copertine.\nCaratteristica di \"Emporium\" sono le copertine, che cambiano di mese in mese e riflettono gli stili e i gusti del tempo.\nDalla pubblicazione londinese \"The Studio\" viene tratto lo spunto dell'istituzione di concorsi di grafica per la realizzazione delle copertine, che ha portato come beneficio la variet\u00e0 e l\u02bcoriginalit\u00e0 della veste grafica complessiva di \"Emporium\" e la gravitazione intorno alla rivista di un folto gruppo di artisti e disegnatori operanti nel campo della cartellonistica e della grafica pubblicitaria.\nLe copertine della prima annata furono affidate a Gabriele Chiattone, capo della sala disegnatori dell\u02bcistituto bergamasco, dandogli come tema quello della rivista \"Century Magazine\", pubblicata a New York e Londra. Negli anni successivi, grazie anche al perfezionamento dei metodi di stampa e dei supporti cartacei, si pass\u00f2 a decori cromaticamente sempre pi\u00f9 vivaci.\nLe copertine realizzate da Ugo Nebbia, durante la prima guerra mondiale, riproducono simboli e strumenti di guerra. Quelle realizzate intorno al 1925 vanno contro la grafica meccanizzata e rispecchiano il carattere laico della rivista, mentre negli anni \u02bc30 assumono un taglio sempre pi\u00f9 geometrico, riflettendo il periodo razionalista.\nNel 1937, quando \"Emporium\" appare sempre pi\u00f9 una rivista d\u02bcarte, ogni copertina ha la fotografia di un\u02bcopera d\u02bcarte minore o contemporanea, o di particolari non ancora rivelati di un\u02bcopera nota. Dal 1942 fino alla fine di \"Emporium\", le copertine non verranno pi\u00f9 illustrate, ogni anno viene adottato un colore, che sar\u00e0 lo sfondo di tutte le uscite dell\u02bcannata.\nEmporium digitale.\n\"Emporium\" \u00e8 oggetto di un programma di ricerca avviato nel 2003 e in parte ancora in corso, curato dal \"Laboratorio Arti Visive\" della Scuola Normale Superiore di Pisa.\nIl \"progetto Emporium\", sviluppato grazie a strumenti informatici, ha lo scopo di diffondere i contenuti della rivista e renderla uno strumento di studio che consenta di utilizzare questa tipologia documentaria come elemento integrativo alle altre fonti per gli studi e le ricerche di storia dell\u02bcarte.\nDal 2005 \u00e8 online la \"Fototeca di Emporium\": una banca dati costituita da circa 70.000 schede catalografiche, tramite la quale, attraverso una serie di chiavi di ricerca (come \"autore dell'opera\", \"soggetto\", \"titolo dell'articolo\") \u00e8 possibile recuperare tutte le illustrazioni e gli articoli della rivista.\nA seguito della digitalizzazione di tutti i volumi della rivista, dall'aprile 2010 \u00e8 disponibile online una galleria di immagini, che consente l'accesso e la consultazione integrale della rivista.\nBibliografia.\nTesi universitarie"}
{"id": "1993605", "revid": "599013", "url": "https://it.wikipedia.org/wiki?curid=1993605", "title": "Arnie Risen", "text": ""}
{"id": "1993606", "revid": "1573940", "url": "https://it.wikipedia.org/wiki?curid=1993606", "title": "Y\u016bki \u014cta", "text": "Biografia.\nNel 2008 Ota ha vinto il Campionato Asiatico di scherma.\nAlle Olimpiadi di Pechino arriva in finale dopo aver battuto (15-14) Salvatore Sanzo. Viene sconfitto da Benjamin Kleibrink (15-9) aggiudicandosi l'argento.\nNel 2012, partecipa ai Giochi della XXX Olimpiade di Londra, dove, nell'individuale, \u00e8 eliminato agli ottavi di finale da Andrea Cassar\u00e0, mentre nella prova a squadre ha conquistato l'argento."}
{"id": "1993609", "revid": "1652635", "url": "https://it.wikipedia.org/wiki?curid=1993609", "title": "Twink (linguaggio gay)", "text": "Twink o twinkie \u00e8 un termine di origine anglosassone che fa parte del linguaggio gay. Indica un giovane attraente o un uomo gay che dimostra un'et\u00e0 adolescenziale, con fisico magro, sottile e longilineo (ectomorfo), glabro e con pochissimi peli sul corpo.In inglese questa parola viene a volte sostituita con i termini \"fox\" (volpe), \"plum\" (prugna), \"chick\" (pulcino) o \"chicken\" (pollo). \"Twinkle-toes\" \u00e8 un altro termine utilizzato, generalmente in una maniera sprezzante, per indicare un uomo effeminato.\nI termini possono avere sia un senso descrittivo neutro sia peggiorativo. I modelli twink, nell'industria della pornografia gay (in cui la parola \u00e8 molto utilizzata), prosperano nelle prestazioni di sesso anale passivo.\nOrigine.\nIl sostantivo ha origine da un caratteristico dolcetto color giallo oro vagamente a forma fallica chiamato per l'appunto Twinkie; lo spuntino fa parte di quello che \u00e8 comunemente considerato come cibo spazzatura con pochissimo valore nutritivo e la crema di cui il suo interno \u00e8 riempito diventa un noto eufemismo per indicare lo sperma.\nUn twink \u00e8 conosciuto e ammirato per la sua presenza e fascino esteriore, tutto proteso verso l'apparenza fisica e privo quasi completamente di profondit\u00e0 interiore; il colore dorato della merenda allude anche ai biondi ossigenati e a coloro che hanno un'eccessiva abbronzatura.Il surfista californiano biondo e abbronzato, che \u00e8 stato reso popolare negli anni '70 e '80, contribu\u00ec a introdurre la nozione di maschio gay fisicamente ben prestante che segue uno stile di vita orientato al massimo benessere fisico, maniaco della pulizia e dedito a una sana alimentazione, attento al fisico e alla pressione prodotta dall'ambiente che lo circonda (avente quindi molte similitudini col twink).\nNegli ultimi anni per\u00f2 la maggior parte di tali distinzioni non viene pi\u00f9 applicata, restringendo il significato di twink al tipo specifico di giovane uomo dall'aspetto adolescenziale.\nUso.\nOriginariamente, \"twink\" si riferiva soltanto ai giovani bianchi e biondi, ma nel linguaggio LGBT il termine ha assunto presto un senso pi\u00f9 lato, venendo attribuito anche a coloro che hanno s\u00ec simili caratteristiche fisiche, ma che possono anche non essere biondi o non appartenere all'etnia caucasica.\nIl twink ha spesso una rasatura perfetta, a sottolineare la propria neotenia; il termine \u00e8 stato usato specialmente dagli \"orsi\" in senso dispregiativo. In molti casi pu\u00f2 essere usato come parola descrittiva neutrale, il contrario di \"bear\", cio\u00e8 appunto \"orso\": pu\u00f2 a volte anche venir modificato in femme twink, Euro twink e muscle twink.\nEsiste un acronimo inverso asserente che twink sta per T-eenager W-hite I-nto No Kink (adolescente bianco un po' vizioso), cio\u00e8 i criteri necessari per consentire d'esser classificati come \"bei ragazzi\"."}
{"id": "1993610", "revid": "72811", "url": "https://it.wikipedia.org/wiki?curid=1993610", "title": "Jacky Bryant", "text": ""}
{"id": "1993612", "revid": "599013", "url": "https://it.wikipedia.org/wiki?curid=1993612", "title": "Namaka (astronomia)", "text": "Namaka \u00e8 il satellite naturale pi\u00f9 interno e meno massiccio del pianeta nano Haumea.\n\u00c8 stato cos\u00ec battezzato nel settembre 2008, per volere dell'Unione Astronomica Internazionale, in onore di N\u0101maka, una delle figlie di Haumea secondo la mitologia hawaiana. Era precedentemente noto mediante la designazione provvisoria S/2005 () 2.\nStoria.\nNamaka \u00e8 stata scoperta il 30 giugno 2005. L'annuncio della scoperta \u00e8 stato dato il 29 novembre 2005.\nDati fisici.\nLa luminosit\u00e0 di Namaka \u00e8 pari a circa l'1,5% di quella di Haumea; assumendo che i due corpi abbiano la medesima albedo, ci\u00f2 significa che il suo diametro \u00e8 pari a circa 170 km.\nParametri orbitali.\nSi ritiene che Namaka orbiti attorno a Haumea ad una distanza media di , assumendo che la sua orbita sia perfettamente circolare. Al settembre 2008 i dati osservativi sono insufficienti per poter calcolare l'esatta eccentricit\u00e0 dell'orbita del satellite. Il suo piano orbitale \u00e8 inclinato di (39 \u00b1 6)\u00b0 rispetto a quello del satellite maggiore, Hi'iaka.\nLe dimensioni di Namaka sono sufficienti a perturbare gravitativamente l'orbita di Hi'iaka, impedendo che quest'ultima assuma forma circolare."}
{"id": "1993614", "revid": "339392", "url": "https://it.wikipedia.org/wiki?curid=1993614", "title": "REDOX metodo Ionico-Elettronico", "text": ""}
{"id": "1993619", "revid": "124672243", "url": "https://it.wikipedia.org/wiki?curid=1993619", "title": "Pirateria somala", "text": "La pirateria somala \u00e8 una pirateria marittima contemporanea, iniziata nei primi anni novanta del XX secolo dall'inizio della guerra civile somala, rappresenta una minaccia costante, al largo delle coste della Somalia, alla navigazione tra Europa, Corno d'Africa e Asia.\nStoria.\nNei primi anni novanta, in seguito allo scoppio della guerra civile in Somalia e alla mancanza di un potere centrale, maturarono le condizioni ideali per la nascita della pirateria lungo le coste del Corno d'Africa. Fin dal crollo del governo centrale numerose navi da pesca straniere (anche europee) approfittando della mancanza di controlli, violavano i confini marittimi somali per pescare quantit\u00e0 non sostenibili di pesce (lasciando di fatto senza l'unica fonte secolare di sostentamento i numerosissimi pescatori locali) e per scaricare in mare rifiuti anche altamente tossici e radioattivi e, prima del coinvolgimento delle milizie e degli uomini d'affari, i pirati erano principalmente interessati a garantire il rispetto dei confini nazionali, dell'ambiente e della salute; motivo per il quale i pirati erano (ed in parte sono tuttora) sostenuti dalla maggioranza della popolazione locale.\nDal 2005 molte organizzazioni internazionali, come l'Organizzazione Mondiale del Commercio e l'Organizzazione marittima internazionale, hanno espresso la loro preoccupazione per i rischi economici e sociali causati dalla pirateria. Per contrastare questa minaccia \u00e8 stata creata una \"task force\" navale internazionale denominata \"Combined Task Force 150\", che si assume il compito di contrastare militarmente l'azione dei pirati.\nNel 2006 si registr\u00f2 un lieve calo della pirateria in seguito all'attivit\u00e0 dell'Unione delle Corti Islamiche. Tuttavia in seguito alla guerra in Somalia, sempre nel 2006 c'\u00e8 stato un ulteriore incremento della pirateria.\nIl governo del Puntland ha dimostrato di prendere in seria considerazione la lotta alla pirateria. Nel maggio 2008 i guerriglieri islamici che si oppongono al Governo Federale di Transizione somalo hanno attaccato i pirati.\nNel giugno 2008 il governo somalo ha inviato una lettera con la quale richiedeva l'aiuto della comunit\u00e0 internazionale nell'affrontare atti di pirateria contro le navi che passano al largo delle coste somale. Il Consiglio di sicurezza delle Nazioni Unite ha approvato varie risoluzioni sulla pirateria somala, tramite le quali viene consentito alle nazioni che hanno preso accordi con il governo federale transitorio somalo, di entrare nelle acque territoriali e sul territorio somali per inseguire i pirati. Questa autorizzazione, sostenuta da Francia, Stati Uniti e Panama, durer\u00e0 12 mesi. La Francia aveva inizialmente proposto di includere nella mozione anche altre zone con problemi di pirateria, come l'Africa occidentale, ma questo ha sollevato le proteste di Cina, Libia e Vietnam, che hanno voluto che l'iniziativa riguardasse solamente le acque somale..\nLa Russia nel settembre 2008 ha annunciato di voler contribuire allo sforzo internazionale nella lotta contro la pirateria. Tuttavia \u00e8 stato anche comunicato che la Marina Militare Russa condurr\u00e0 autonomamente le proprie operazioni.\nEpisodi famosi.\nNonostante il grande dispiegamento di forze da parte delle varie marine nazionali interessate, il fenomeno \u00e8 molto diffuso e nel corso del 2009 si \u00e8 spostato verso le acque pi\u00f9 profonde, minacciando navi a centinaia di km al largo delle coste somale.\nIl 25 aprile 2009 al largo delle coste somale un'imbarcazione di pirati tenta di abbordare una nave da crociera italiana, la MSC Melody, con 991 passeggeri a bordo, ma il comandante Ciro Pinto riesce con delle manovre evasive a sfuggire, nonostante i pirati sparino con i Kala\u0161nikov.\nFino al 24 marzo 2010, nessun pirata era mai stato ucciso da equipaggi delle navi attaccate, che sempre pi\u00f9 spesso imbarcano guardie private ma che fino ad ora avevano sempre usato armi non letali al solo scopo di deterrenza. In tale data, guardie a bordo della MV \"Almezaan\", un cargo con bandiera panamense ma con propriet\u00e0 negli Emirati Arabi Uniti hanno reagito con successo ad un attacco e successivamente allertato una nave di pattuglia nella zona, il cui elicottero ha trovato l'imbarcazione attaccante con sette uomini a bordo, uno dei quali ucciso dal fuoco di armi leggere. Un portavoce della forza navale dell'UE ha dichiarato una preoccupazione per la possibile recrudescenza degli attacchi, che fino ad ora hanno fatto un solo morto tra gli equipaggi delle centinaia di navi abbordate.\nL'8 febbraio 2011 la petroliera italiana \"Savina Caylin\" da 105.000 t \u00e8 stata sequestrata da pirati somali 500 miglia al largo delle coste africane, a met\u00e0 strada con la costa indiana. La nave \u00e8 stata rilasciata solo a fine dicembre 2011. Il 27 dicembre \u00e8 stata sequestrata la nave \"Enrico Ievoli\".\nAltro attacco il 15 gennaio 2012 alla cisterna italiana \"Valdarno\", sventato da una squadra della Marina Militare italiana dopo che l'equipaggio aveva dato l'allarme via radio e si era rifugiato nella cittadella (il locale blindato della nave) in attesa dei soccorsi. La fregata Grecale ha inviato immediatamente il suo elicottero di bordo, e raggiunta la nave l'ha abbordata fermando poi un sambuco ed arrestando un totale di 21 pirati, 10 yemeniti e 11 somali.\nNell'incidente del 15 febbraio 2012, a circa 20 miglia nautiche dalla costa dell'India meridionale, nello Stato di Kerala, il distaccamento di protezione naviglio (DPN) a bordo della petroliera NM \"Enrica Lexie\" ritiene di aver sventato un tentativo di abbordaggio, sparando e mettendo in fuga un battello avvicinatosi alla nave. Secondo l'India, invece, la scorta avrebbe sparato ad un peschereccio indiano causando la morte di due pescatori. In ogni caso, nell'episodio, un battello civile di piccole dimensioni si sarebbe trovato a distanza molto ravvicinata dalla petroliera da 100.000 tonnellate di stazza lorda e 244 m di lunghezza. A seguito di questo attacco vengono arrestati Massimiliano Latorre e Salvatore Girone, due sottufficiali italiani dei Nuclei militari di protezione a bordo della nave in servizio antipirateria, che dopo 4 anni di reclusione sono stati rispediti in Italia.\nLa disciplina del diritto internazionale.\nIl diritto internazionale marittimo prevede che ogni Stato che fermi, tramite una propria nave da guerra, una nave pirata possa arrestare i suoi membri e processarli presso i propri tribunali. La pirateria \u00e8 infatti il primo crimine della storia per cui sia stata prevista la giurisdizione universale. Nonostante ci\u00f2, molti pirati fermati lungo le coste somale sono stati ricondotti a terra a causa dell'incapacit\u00e0 e della riluttanza degli Stati ad attuare effettivamente le norme internazionali e processare i pirati catturati. Per ovviare a questa situazione, prima la Gran Bretagna poi gli Stati Uniti e l'Unione europea hanno stipulato un trattato con il Kenya, affinch\u00e9 i pirati vengano processati e detenuti sul suo territorio. Le terribili condizioni delle galere e del sistema carcerario keniota sollevano serie preoccupazioni riguardo al rispetto dei diritti umani dei pirati.\nDescrizione e caratteristiche del fenomeno.\nLa maggior parte dei pirati ha tra i 20 e i 35 anni e proviene dalla regione del Puntland, nel nord-est della Somalia. L'East African Seafarers Association stima che ci siano almeno cinque bande di pirati e un totale di 1.000 uomini armati. Secondo un rapporto della BBC, i pirati possono essere suddivisi in tre categorie principali:\nI pirati che sono pescatori hanno dichiarato pi\u00f9 volte di ritenere le navi straniere una minaccia per l'economia locale. Dopo aver visto la rendita legata alla pirateria, considerando che di solito vengono pagati dei riscatti per il rilascio delle navi o delle persone, i signori della guerra hanno iniziato a facilitare le azioni di pirateria, dividendo gli utili con i pirati.\nSebbene il Governo Federale di Transizione somalo abbia compiuto alcuni sforzi nella lotta alla pirateria, consentendo a navi militari straniere di pattugliare ed eseguire operazioni militari nelle acque somale, questi permessi non sono sempre rilasciati dal governo di Mogadiscio, costringendo le navi da guerra straniere ad interrompere la caccia ai pirati.\nMolti membri dei gruppi di pirati del Puntland hanno ricevuto un'accurata formazione sull'utilizzo delle armi, dei motori delle navi e della navigazione in generale da diverse compagnie di sicurezza occidentali, come la Som Can, che sono state assunte dal governo del Puntland. Esse hanno inizialmente insegnato ai locali come proteggere i pescatori e sono state anche autorizzate dal governo a vendere licenze di pesca per i pescatori stranieri. Tutte le aziende sono andate in bancarotta o sono state costrette ad abbandonare lasciando molti marinai qualificati senza occupazione; molti di questi hanno poi formato il nucleo dei gruppi di pirati. Secondo Globalsecurity.org, ci sono quattro gruppi principali che operano al largo delle coste somale: la \"National Volunteer Coast Guard\", comandata dal Garaad Mohamed, specializzata nell'intercettare piccole imbarcazioni e navi da pesca intorno a Chisimaio, sulla costa meridionale; il gruppo di Marka, sotto il comando di Yusuf Mohammed Siad Inda'ade, costituito da diversi gruppi sparsi e meno organizzati che operano intorno alla citt\u00e0 di Merca; il terzo gruppo significativo \u00e8 composto da tradizionali pescatori somali che operano in tutto il Puntland e si riferiscono al Gruppo di Puntland; infine l'ultimo gruppo \u00e8 costituito dai cosiddetti \"\"marines\" somali\" (\"Somali Marines\"), noto per essere il pi\u00f9 potente e sofisticato dei gruppi di pirati potendo contare su una struttura militare, un ammiraglio della flotta, un ammiraglio, un vice-ammiraglio e un capo delle operazioni finanziarie.\nL'attacco tipico dei pirati somali \u00e8 stato analizzato e mostra che, anche se gli attacchi possono avvenire in qualsiasi momento, la maggior parte di essi si verifica durante il giorno, spesso nelle prime ore. L'attacco inizia con piccole ed agili barche che possono raggiungere una velocit\u00e0 massima di 25 nodi. Con l'aiuto di imbarcazioni d'appoggio, che includono barche da pesca e imbarcazioni mercantili precedentemente catturate, il raggio di azione dei pirati \u00e8 aumentato di gran lunga fino ad estendersi all'Oceano Indiano. Una nave attaccata viene affrontata di fianco o da poppa, e sono usate armi di piccolo calibro per intimidire l'operatore di macchina affinch\u00e9 rallenti e consenta l'attracco. Vengono utilizzate scale pieghevoli per salire a bordo, poi i pirati cercano di ottenere il controllo del ponte per prendere il controllo operativo della nave.\nIl termine somalo pi\u00f9 vicino al significato di \"pirata\" \u00e8 \"burcad badeed\", che significa letteralmente \"ladro dell'oceano\". Ma i pirati stessi preferiscono essere chiamati \"badaadinta badah\", o \"salvatori del mare\", sostenendo che le loro azioni vengono messe in pratica per la difesa delle acque territoriali somale dalla pesca illegale e dallo scarico illegale di rifiuti.\nDal 2012, a causa delle iniziative di difesa dei bastimenti, la pirateria somala ha cominciato a spostare i suoi interessi verso lo sfruttamento della tratta dei migranti, affare meno lucrativo ma senza pericoli considerato che le iniziative antipirateria dell'Unione europea sono a protezione dei mercantili e tralasciano i traffici dei trafficanti di esseri umani.\nOperazioni contro la pirateria somala.\nOperazione \"Ocean Shield\".\nL\u2019Operazione Ocean Shield \u00e8 il contributo della NATO agli sforzi internazionali posti in essere per reprimere il fenomeno della pirateria al largo del Corno d'Africa, mediante la presenza dei gruppi navali SNMG1 e SNMG2 che si alternano nell'Oceano Indiano dalla fine del 2008. La Marina Militare Italiana assicura la continua partecipazione di una propria unit\u00e0 navale allo SNMG2.\nIn seguito alle decisioni assunte dai Ministri della Difesa della NATO il 9 ottobre 2008, lo SNMG2 il 15 ottobre inizia il trasferimento dal Mediterraneo verso l'Oceano Indiano per assicurare il regolare flusso in Somalia degli aiuti umanitari del World Food Programme (WFP), il programma alimentare delle Nazioni Unite, attraverso la scorta dei mercantili interessati e, al contempo, svolgere attivit\u00e0 anti-pirateria davanti alle coste somale, dando cos\u00ec inizio all'Operazione \u201cAllied Provider\u201d, che si evolve prima nell'Operazione \u201cAllied Protector\u201d e successivamente nell'Operazione \u201cOcean Shield\u201d.\nOperazione \"Eunavfor Atalanta\".\nL'operazione a guida e personale europeo \"Eunavfor Atalanta\", attiva da vari anni, visto il successo conseguito con la riduzione degli attacchi \u00e8 stata prorogata fino al dicembre 2014.\nL'impegno italiano.\nL'impegno italiano nella lotta alla pirateria \u00e8 iniziato con la partecipazione dal 20 ottobre al 15 dicembre 2008 del cacciatorpediniere Durand de la Penne, cui ha fatto seguito in ambito SNMG2 la partecipazione della fregata Libeccio che vi ha preso parte nel periodo giugno-dicembre 2009, prima nell'ambito di NATO \"Allied Protector\" dal 29 giugno al 18 agosto e da questa data in ambito NATO \"Ocean Shield\" fino al 14 dicembre, che nel corso della missione ha percorso oltre 40.000 miglia, sventando tre attacchi di pirati verso navi mercantili e soccorrendo un peschereccio somalo alla deriva con tre persone a bordo. Nell'ambito di NATO \"Ocean Shield\" hanno fatto seguito le partecipazioni della fregata Scirocco dal 12 marzo 2010 al 17 giugno 2010 in ambito SNMG2 e dai 1\u00ba ottobre 2010 del pattugliatore Bersagliere in ambito SNMG1. Sempre in ambito SNMG 1, dal giugno al dicembre 2011 il cacciatorpediniere Andrea Doria (D 553) nella sua prima uscita dal Mar Mediterraneo, ha coordinato le attivit\u00e0 antipirateria nell'Oceano Indiano. \nIl contributo dell'Italia alla lotta alla pirateria vede anche la partecipazione della Marina Militare all'Operazione Atalanta guidata dell'Unione Europea.\nNel 2011 il Parlamento italiano approva la costituzione dei Nuclei militari di protezione, unit\u00e0 militari specializzate, inquadrati nel 2\u00ba Reggimento \"San Marco\", imbarcati su navi mercantili e passeggeri italiane negli spazi marittimi internazionali a rischio di pirateria.\nRiferimenti nella satira contemporanea.\nLa pirateria somala \u00e8 stata ritratta in modo ironico/satirico nella tredicesima stagione di \"South Park\" con il settimo episodio della serie intitolato \"Barbagrassa\" (nome che prende spunto da quello di Barbanera, famigerato pirata britannico del Settecento), episodio che vede il personaggio di Cartman nel ruolo di protagonista, ovvero un ragazzino con la passione per i pirati che decide di radunare una ciurma e raggiungere quindi Mogadiscio, in Somalia, per realizzare il suo sogno e divenire egli stesso un predone."}
{"id": "1993622", "revid": "1372005", "url": "https://it.wikipedia.org/wiki?curid=1993622", "title": "Alberto (vescovo)", "text": "Biografia.\nAlberto era membro di una nobile famiglia probabilmente di origine novarese o comunque piemontese.\nEletto vescovo di Novara nel 1079, mantenne il proprio incarico in sede sino alla fine del 1083, quando venne ucciso dai Conti di Biandrate, potentissimi feudatari a lui avversi. Alla sua morte, segu\u00ec un periodo incerto per la diocesi, in quanto si susseguirono per circa vent'anni due vescovi scismatici, di cui uno di nomina imperiale, sino alla definitiva elezione del vescovo Riccardo\nAnche lui, come molti altri suoi predecessori e successori, \u00e8 indicato negli archivi della cattedrale con lettere in rosso e questo denoterebbe l'importanza della sua figura nella diocesi."}
{"id": "1993625", "revid": "1123126", "url": "https://it.wikipedia.org/wiki?curid=1993625", "title": "Pieve di Rogno", "text": ""}
{"id": "1993630", "revid": "1714743", "url": "https://it.wikipedia.org/wiki?curid=1993630", "title": "Federico d'Assia-Darmstadt", "text": "Biografia.\nCreato cardinale il 19 febbraio 1652 da papa Innocenzo X, era figlio di Luigi V d'Assia-Darmstadt, Langravio dal 1596 al 1626, e di Maddalena di Brandeburgo.\nAlla morte del padre, avvenuta nel 1626, i suoi fratelli maggiori Giorgio II e Giovanni divennero rispettivamente Langravio d'Assia-Darmstadt e Langravio d'Assia-Braubach.\nFu principe-vescovo di Breslavia e gran priore dell'Ordine dei Cavalieri Gerosolimitani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1993634", "revid": "1776051", "url": "https://it.wikipedia.org/wiki?curid=1993634", "title": "Oddone II (vescovo di Novara)", "text": "Venne soprannominato \"il Prudentissimo\".\nBiografia.\nOddone II era di nobile famiglia, probabilmente di origini novaresi.\nEletto vescovo di Novara il 10 giugno 1054, in quello stesso anno fu a Costantinopoli come ambasciatore imperiale per conto di Enrico III.\nNel 1057 ospit\u00f2 nell'Abbazia di San Sebastiano di Fontaneto il Sinodo provinciale milanese presieduto dall'Arcivescovo metropolita Guido da Velate, che condann\u00f2 l'eresia patarinica.\nNel 1059 partecip\u00f2 al Concilio Lateranense II che approv\u00f2 nuove norme sulla elezione del pontefice. L'anno successivo, il 13 aprile ricevette da Enrico IV e dall'imperatrice madre Agnese, un diploma che lo confermava a capo della Chiesa novarese con tutti i suoi beni.\nPartito per un pellegrinaggio alla volta di Gerusalemme, mor\u00ec nel viaggio di ritorno, il 18 agosto 1079.\nNella documentazione della cattedrale, il suo nome viene indicato con inchiostro rosso, segno dell'importanza del personaggio."}
{"id": "1993635", "revid": "14691", "url": "https://it.wikipedia.org/wiki?curid=1993635", "title": "Regno del Ghana", "text": ""}
{"id": "1993637", "revid": "14691", "url": "https://it.wikipedia.org/wiki?curid=1993637", "title": "Regno di Ghana", "text": ""}
{"id": "1993638", "revid": "290023", "url": "https://it.wikipedia.org/wiki?curid=1993638", "title": "Roberto Negri", "text": "Artista eclettico, ha spaziato dalla composizione di musiche per il cabaret all'accompagnamento dei cantanti d'opera, dagli arrangiamenti e la direzione d'orchestra per lo spettacolo televisivo al musical.\n\u00c8 stato per anni il pianista che accompagnava nei concerti di tutto il mondo il tenore Giuseppe Di Stefano.\nBiografia.\n\"Enfant prodige\" si diploma a 16 anni al Conservatorio di Parma. \nDebutta nel 1956, in occasione dei Pomeriggi Musicali di Milano. \nSi dedica per diversi anni anche alla musica leggera, con il Clan Celentano, dirigendo l'orchestra al Festival di Sanremo 1970 e collaborando come arrangiatore con molte case discografiche, come la Bentler.\nNel 1968 sposa Luigia Tencalla, da cui avr\u00e0 due figli, Simone e D\u00e9sir\u00e9e (nati rispettivamente nel 1969 nel 1971).\nNegli anni '70, per oltre un decennio, \u00e8 colonna sonora portante e parte fondamentale dello storico cabaret Derby Club, dove si esibisce per accompagnare, commentare e sottolineare i momenti salienti delle varie performance di comici come Teo Teocoli, Massimo Boldi, Gianni Magni e Walter Valdi; per Valdi in particolare curer\u00e0 le musiche e gli arrangiamenti di un doppio CD a lui dedicato, e pubblicato dall'etichetta Riverrecords, che tuttavia il comico, nel frattempo scomparso, non far\u00e0 in tempo a vedere realizzato.\nAccompagna artisti di fama mondiale come Milly, Milva, Laura Betti, Jos\u00e9phine Baker e Charles Trenet.\nNel 1976 entra al Teatro alla Scala di Milano come maestro preparatore, e collabora con i pi\u00f9 grandi direttori. \nCompone musiche, in diversi contesti, per il teatro, come anche per la RAI e per televisioni private; in particolare \u00e8 sua \"Saxofono for me\" celebre sigla di Drive In scritta in collaborazione con Ezio Greggio, Beppe Recchia e Brick.\nInsegnante di estremo valore, muore precocemente il 27 gennaio 2006."}
{"id": "1993639", "revid": "109441513", "url": "https://it.wikipedia.org/wiki?curid=1993639", "title": "Jean-Baptiste Du Halde", "text": "Fu uno dei sinologi pi\u00f9 influenti e autorevoli del XVIII secolo, autore della \"Description de l'empire de la Chine\". Non conosceva il cinese n\u00e9 visit\u00f2 mai la Cina.\nBiografia.\nEntr\u00f2 nella Compagnia di Ges\u00f9 nel 1692, occupando il posto di professore in un collegio parigino. Nel periodo tra il 1711 e il 1743 cur\u00f2 le \"Lettres \u00e9difiantes et curieuses, \u00e9crites des Missions \u00e9trang\u00e8res, par quelques missionnaires de la Compagnie de J\u00e9sus\" \u2014 raccolta in 34 volumi di testimonianze di missionari e studiosi gesuiti su lontani Paesi del mondo. Du Halde fu l'autore e il curatore dell'introduzione ai volumi IX\u2014XXVI.\nOpere.\nL'opera di Du Halde, e in particolare la compilazione, sulla base di 27 opere, della raccolta in quattro volumi \"Description g\u00e9ographique, historique, chronologique, politique et physique de l'empire de la Chine et de la Tartarie chinoise\" (1736), esercit\u00f2 un forte influsso sugli intellettuali illuministi. Le biografie e i trattati gesuiti, fino ad allora inediti, divennero argomento di molteplici discussioni sulla natura della monarchia folosofica, sul deismo, sulla religione naturale ecc. In quegli stessi anni Du Halde pubblic\u00f2 per la prima volta le mappe della Corea e della Cina (in totale 42 mappe di diverse province), realizzate da Jean-Baptiste R\u00e9gis (1665? \u2014 1737) e Jean-Baptiste Bourguignon d'Anville (1697-1782).\nLa \"Description de l'empire de la Chine\" \u00e8 la prima enciclopedia su tutti gli aspetti della vita della civilt\u00e0 cinese, comprese l'organizzazione dello Stato, le biografie degli imperatori, l'agricoltura, il metodo di fabbricazione della porcellana ecc. In quest'opera \u00e8 presente per la prima volta la biografia di Vitus Jonassen Bering. Ben presto l'enciclopedia venne tradotta in altre lingue europee (in inglese nel 1738, in tedesco nel 1741 e in russo nel 1786) e acquist\u00f2 grande popolarit\u00e0. Fonte di notizie sulla Cina dei secoli XVI\u2014XVIII, conserva ancora oggi il proprio valore.\nAlcune opere di Du Halde sono rimaste manoscritte, per esempio \"Le Sage chr\u00e9tien o les Principes de la vraie sagesse, pour se conduire chr\u00e9tiennement dans le monde paru\". (1724)."}
{"id": "1993648", "revid": "599013", "url": "https://it.wikipedia.org/wiki?curid=1993648", "title": "Jan \u0160tokr", "text": "Giocava nel ruolo di schiacciatore e opposto.\nCarriera.\nEsord\u00ec nella massima serie della Repubblica Ceca nel 2001, con la squadra di Odolena Voda (ora trasferita a Kladno), vincendo in tre stagioni campionato e Coppa nazionale.\nNel 2004 si trasfer\u00ec in Italia ingaggiato dalla Pallavolo Modena, con la quale esord\u00ec in Serie A1. Nella stagione titolare fu titolare nel Volley Cagliari, siglando in totale 437 punti. Nel campionato 2006-07 gioc\u00f2 con la maglia del Perugia Volley disputando per la prima volta i play-off scudetto, dove si ferm\u00f2 ai quarti di finale sconfitto dalla Sisley Volley di Treviso futura vincitrice del torneo. Nell'ultima stagione in Umbria disput\u00f2 la Challenge Cup, che vinse nella Final Four disputata proprio a Perugia.\nNell'estate del 2010 si fecero insistenti le voci di un suo accordo con la Trentino Volley. La querelle creatasi per il trasferimento di Leandro Vissotto Neves ritardarono l'ufficializzazione dell'ingaggio, che venne per\u00f2 perfezionato l'8 luglio. A pochi mesi dal suo approdo in Trentino conquist\u00f2 la Coppa del Mondo per club.\nIl suo primo anno in maglia trentina termin\u00f2 con la conquista della \"tripletta\": dopo aver vinto al Palaonda di Bolzano la Champions League, il 15 maggio 2011 contribu\u00ec alla vittoria del secondo scudetto trentino, venendo anche premiato come miglior giocatore. Lo stesso riconoscimento gli venne assegnato anche per la vittoria della Supercoppa italiana 2011, anno nel quale aggiunse al palmar\u00e8s anche la Coppa Italia ed il secondo Mondiale per club.\nNel 2011 e 2012 gli venne assegnato il titolo di \"Pallavolista ceco dell'anno\", grazie anche alla conquista della sua seconda tripletta in maglia trentina. Nell'ultimo anno della sua permanenza nella formazione allenata da Radostin Stoj\u010dev vinse la sua seconda Coppa Italia, la terza Coppa del Mondo per club (dove venne premiato come miglior schiacciatore) ed il suo secondo scudetto. Con quest'ultima vittoria divenne il primo giocatore della Repubblica Ceca a vincere pi\u00f9 di un campionato italiano.\nPer la stagione 2013-14 \u00e8 stato ingaggiato dal club russo della Volejbol'nyj klub Dinamo Krasnodar, dove gioca per due annate, al termine delle quali si reca in Qatar per difendere i colori dell'Al-Rayyan Sports Club per la sola Coppa del Qatar 2015. Nel campionato 2015-16 approda nella V-League sudcoreana col KEP Vixtorm.\nPer la stagione 2016-17 ritorna a vestire la maglia della Trentino Volley, mentre in quella successiva rientra in patria per giocare nel Volejbalov\u00fd Klub Dukla Liberec, in Extraliga."}
{"id": "1993650", "revid": "986213", "url": "https://it.wikipedia.org/wiki?curid=1993650", "title": "Riprando", "text": "Venne soprannominato \"il Glorioso\".\nBiografia.\nRiprando era nato a Pombia, ed era membro della nobile famiglia dei Conti di Pombia.\nNel 1034 \u00e8 indicato per la prima volta con il titolo di chierico della Chiesa pavese, e figlio del Conte Uberto di Pombia, nonch\u00e9 fratello del Conte Guido, imparentanto quindi con il suo predecessore alla sede episcopale novarese, Gualberto.\nNominato vescovo di Novara il 2 febbraio 1039, assieme ai fratelli, fond\u00f2 l'Abbazia dei Santi Nazario e Celso di San Nazzaro Sesia (1040 circa) e nel 1046 partecip\u00f2 al fianco dell'imperatore Enrico III al Concilio di Sutri.\nMor\u00ec a Novara il 21 dicembre 1053.\nNella documentazione della cattedrale di Novara \u00e8 indicato con inchiostro rosso, il che era segno dell'importanza del personaggio nella diocesi."}
{"id": "1993654", "revid": "190231", "url": "https://it.wikipedia.org/wiki?curid=1993654", "title": "Armata rossa", "text": ""}
{"id": "1993660", "revid": "986213", "url": "https://it.wikipedia.org/wiki?curid=1993660", "title": "Gualberto (vescovo di Novara)", "text": "Venne soprannominato \"il Degno\".\nBiografia.\nGualberto era nato a Pombia, ed era membro della nobile famiglia dei Conti di Pombia.\nEletto vescovo di Novara nel gennaio del 1032 rimase in carica sino al gennaio del 1039. Era imparentato con il suo successore alla cattedra episcopale novarese, Riprando.\nMor\u00ec a Novara nel 1039.\nNella documentazione della cattedrale di Novara \u00e8 indicato con inchiostro rosso, il che era segno dell'importanza del personaggio nella diocesi."}
{"id": "1993661", "revid": "2034231", "url": "https://it.wikipedia.org/wiki?curid=1993661", "title": "Frederick Pohl", "text": ""}
{"id": "1993663", "revid": "287204", "url": "https://it.wikipedia.org/wiki?curid=1993663", "title": "Le navi di Pavlov", "text": "Le navi di Pavlov (\"Slave Ship\"), edito anche come L'insidia del Glotch, \u00e8 un romanzo breve di fantascienza del 1956 dello scrittore statunitense Frederik Pohl, originariamente pubblicato a puntate nella rivista \"Galaxy\" e in volume nel 1957.\nLo scenario \u00e8 un mondo in preda a una guerra globale a bassa intensit\u00e0, che pare una rappresentazione amplificata del guerra del Vietnam, nella quale gli Stati Uniti stavano appena cominciando a essere coinvolti. La trama comprende telepatia, linguaggio degli animali e, nelle ultime pagine, una invasione aliena.\nTrama.\nIl mondo occidentale \u00e8 in uno stato di continua belligeranza con i caodai (\"cow-dyes\" nell'originale), un gruppo parareligioso che, pur non riconoscendosi in alcuno Stato, ha conquistato Asia e Africa. L'unico autentico campo di battaglia \u00e8 l'Europa, ormai distrutta, mentre nel resto del mondo si combattono scaramucce o aspre battaglie di contenimento, pure in assenza di una guerra dichiarata ed evitando per tacito accordo l'uso di armi atomiche.\nLe ostilit\u00e0 sono accentuate anche da improvvise, misteriose e orribili morti che colpiscono numerosi cittadini americani in modo apparentemente casuale. Si ritiene quindi che i caodai dispongano di una nuova terribile arma segreta, soprannominata \"Glotch\".\nIl protagonista, il tenente di vascello Logan Miller, viene trasferito dal suo incrociatore \"Spruance\" a una base segreta in Florida, per collaborare al segretissimo \"progetto Mako\", ritrovandosi in una strana fattoria. Nel progetto, Miller collabora strettamente con l'ufficiale superiore russo Timiyazev Semyon Ilytch (figlio di una scienziata che aveva lavorato con Pavlov), con il quale stringe amicizia. L'Unione Sovietica, praticamente distrutta dalla guerra contro gli USA di dieci anni prima, \u00e8 infatti ora alleata degli Stati Uniti contro i caodai.\nLo scopo del progetto Mako \u00e8 quello di imparare il linguaggio di tutti gli animali, al fine di poterli utilizzare nelle missioni di guerra. Semyon in particolare \u00e8 un esperto del linguaggio canino.\nIl tenente Miller, inviato a Miami per una breve missione, cerca di mettersi in contatto attraverso un collaudato ma costoso sistema telepatico con la moglie Elsie, che si era arruolata ed era stata catturata dai caodai due anni prima e internata in un campo di concentramento. Dopo la breve e insoddisfacente comunicazione, Miller viene colpito da una forza pirica misteriosa, ma miracolosamente sopravvive al \"Glotch\". Al suo ritorno viene aspramente redarguito dal suo superiore: anche alla base del Progetto Mako sono avvenute delle morti improvvise, che sono state ora collegate alla predisposizione per la telepatia. Nel frattempo la situazione militare diventa sempre pi\u00f9 critica e viene istituita la coscrizione obbligatoria persino per i bambini di 8 anni o pi\u00f9.\nIl lavoro al progetto inizia a dare i primi frutti quando Miller e Semyon vengono inviati con i loro animali in Madagascar, per scoprire cosa succede in una base segreta nemica. Il sottomarino che li trasporta viene per\u00f2 colpito e solo fortunosamente, insieme all'agente del controspionaggio Nina Merriman, riescono a sbarcare nell'isola. Miller e la Merriman vengono ben presto catturati e portati al cospetto direttamente del capo supremo dei caodai, Nguyen-Yat-Hugo.\nQui Miller reincontra anche la moglie Elsie, prigioniera dei caodai.\nCon l'aiuto di Semyon, Miller, Elsie e Nina riescono a fuggire, catturando anche Nguyen come ostaggio; l'incidente al sottomarino ha per\u00f2 causato una serie di rappresaglie a catena, scatenando infine quello che si era riusciti a lungo a evitare: l'inizio di una guerra nucleare. \nDurante la fuga vengono a scoprire che anche i Caodai rimangono colpiti dal \"Glotch\" esattamente quanto gli americani, pertanto deve esistere un terzo nemico comune. La comunicazione di questo fatto essenziale riesce a interrompere le ostilit\u00e0 e a fare infine collaborare i belligeranti.\nLa collaborazione porta a scoprire che il \"Glotch\" non \u00e8 un'arma, ma una forma malriuscita di comunicazione telepatica da parte di una popolazione extraterrestre, probabilmente di Marte o Venere.\nCritica.\nIl recensore di \"Galaxy\" Floyd C. Gale elogi\u00f2 il romanzo come \"un quadro autenticamente convincente di una marina in tempo di guerra e ... un solleticante think-tank\". Anthony Boucher afferm\u00f2 che il romanzo era \"in una volta affascinante e deludente\". Boucher elogi\u00f2 Pohl per la sua \"abilit\u00e0 heinleiniana nell'esposizione indiretta dettagliata di un futuro convincente\", ma critic\u00f2 il romanzo come episodico, debolmente caratterizzato e arbitrariamente risolto.\nInfluenza culturale.\nIl Progetto Montauk, con molti elementi simili a quello descritto nel romanzo oltre alla stessa localit\u00e0 di Montauk, \u00e8 divenuto una leggenda urbana e una teoria del complotto riguardante un fantomatico progetto militare supersegreto del governo."}
{"id": "1993669", "revid": "767487", "url": "https://it.wikipedia.org/wiki?curid=1993669", "title": "Magistrato alla Milizia da Mar", "text": "Nella Repubblica di Venezia il Magistrato della Milizia da Mar (\"Magistratura della milizia marina\") era un Magistrato (sorta di ministero) incaricato dell'amministrazione della marina veneziana. Si trattava di un complesso di magistrature create in tempi diversi con il compito di governare l'approntamento della flotta, delle armi e degli equipaggi.\nComposizione e compiti del Magistrato.\nAttivit\u00e0 di reclutamento.\n\"Presidenti alla Milizia da Mar\".\nIn numero di tre, i \"Presidenti alla Milizia da Mar\" vennero creati la prima volta nel 1545 e dopo vari passaggi confermati nel 1585 alla presidenza del \"Collegio alla Milizia da Mar\". Nel 1723 il Senato accolse la richiesta di affiancare all'ufficio un quarto membro, che secondo la consuetudine fu detto \"Aggiunto\", incaricato delle attivit\u00e0 di riscossione sulle tasse per l'armamento della flotta.\n\"Collegio alla Milizia da Mar\".\nCreato nel XV secolo, il \"Collegio alla Milizia da Mar\" doveva predisporre dell'approntamento della flotta. Inizialmente si componeva di quattro \"Pregadi\" nominati dal Senato, da sedici \"aggiunti\" scelti dal Maggior Consiglio, da due \"Provveditori all'Armar\", da due \"Patroni all'Arsenal\", due \"Provveditori all'Artiglieria\" e due \"Provveditori alli Biscotti\". Nel 1558 l'assemblea venne riformata e composta da due \"Provveditori\" e otto \"Governatori\". Nel 1561 i governatori divennero sedici e si aggiunsero due \"Provveditori alle Biave\". Nel 1585 un'ultima riforma port\u00f2 il collegio a formarsi di tre governatori e tre \"Presidenti alla Milizia da Mar\". Il compito principale del collegio era quello di provvedere al bacino di reclutamento dei marinai e dei soldati per la flotta presso le \"Scholae\" di Venezia ed i territori del Dogado e alla riscossione delle tasse dovute per le esenzioni.\nAttivit\u00e0 di allestimento della flotta.\n\"Provveditori all'Armar\".\nI \"Provveditori all'Armar\", anche detti \"Provveditori all'Ufficio dell'Armar\", disponevano del mantenimento delle navi in disarmo, dell'allestimento e dell'armamento della flotta e dell'arruolamento degli equipaggi e dei soldati per la flotta. Creati nella seconda met\u00e0 del XV secolo, vennero elevati da due a tre membri nel 1644. Fungevano anche da giudici per le questioni tra ufficiali, marinai e galeotti e per i casi di pirateria ai danni di navi della Repubblica. Avevano giurisdizione sulla navigazione, sul canale della Giudecca (il canale portuale di Venezia) e sulla \"Schola\" della confraternita dei marinai.\n\"Inquisitori all'Armar\".\nMagistratura creata in via eccezionale nei casi in cui si rendesse necessario rivedere l'operato dei \"Provveditori all'Armar\".\nAttivit\u00e0 di governo dell'Arsenale.\n\"Collegio sopra l'Arsenal\".\nOrgano creato nel 1565 per provvedere alle necessit\u00e0 economiche e alla regolamentazione dell'Arsenale, questo consiglio si componeva dei \"Patroni all'Arsenale\" dei \"Provveditori all'Arsenale\", di cinque \"Savi\" (due \"agli Ordini\", due \"di Terraferma\" e un \"Savio Grande\"), di un \"Capo della Quarantia\" ed un \"Consigliere ducale\". Tale organo si riuniva dapprima con scadenza annuale, poi elevata a biennale e quindi, dal 1637, su iniziativa dei \"Patroni\".\n\"Inquisitori all'Arsenal\".\nIn numero variabile, questi magistrati venivano eletti in via eccezionale quando si rendesse necessaria una verifica sull'amministrazione dell'Arsenale veneziano.\n\"Sopraprovveditori all'Arsenal\".\nCreati nel 1490, e poi elevati da due a tre membri nel 1498, i \"Sopra Provveditori all'Arsenal\" vigilavano sull'attivit\u00e0 dei \"Provveditori all'Arsenal\", assegnando inoltre loro le linee d'azione di massima e riferendo al Consiglio dei Pregadi sullo stato dell'Arsenale navale.\n\"Provveditori all'Arsenal\".\nComposti da tre patrizi eletti dal Senato e in carica per trentadue mesi, i \"Provveditori all'Arsenal\", creati nel XV secolo e portati da due a tre nel 1490, affiancavano i \"Patroni all'Arsenal\" e avevano, per mezzo del pi\u00f9 anziano tra loro, diritto di inquisizione. Risiedevano per legge a turni di quindici giorni all'interno dell'Arsenale.\n\"Patroni all'Arsenal\".\nI tre \"Patroni all'Arsenal\" (\"Padroni dell'Arsenale\"), nominati dal Maggior Consiglio, erano dal 1281 i custodi dell'Arsenale di Venezia, cuore della potenza veneziana. Nel 1442 venne loro imposto l'obbligo di residenza in tre distinti palazzi attigui all'Arsenale, detti \"Paradiso\", \"Purgatorio\" e \"Inferno\", con l'ulteriore obbligo di risiedere a turni di sette notti all'interno dell'Arsenale stesso, custodendone le chiavi e assumendo per tale periodo il titolo di \"Patron di Guardia\" (\"Padrone di Guardia\"). L'apertura notturna delle porte dell'Arsenale richiedeva comunque il loro contemporaneo concorso. I provveditori governavano l'attivit\u00e0 del cantiere regolandone le costruzioni, gli approvvigionamenti e la disciplina interna. Dal 1444 partecipavano ai lavori del Senato con diritto di voto.\nAltre attivit\u00e0.\n\"Visdomini alla Tana\".\nIn numero di tre, creati nel XII secolo come \"Ufficiali alla Camera del Canevo\" e dal 1558 denominati \"Visdomini\" (\"Vicepadroni\"), questi magistrati eletti dal Maggior Consiglio sovrintendevano al deposito dei cordami dell'Arsenale di Venezia.\n\"Provveditori alli Biscotti\".\nIn numero di tre, erano incaricati dell'approvvigionamento delle navi della flotta, garantivano in particolare la fornitura del biscotto, alimento base degli equipaggi, prodotto all'interno dei forni dell'Arsenale. Vennero in seguito aboliti.\n\"Provveditori alle Artiglierie\".\nCreati nel 1589, in numero di tre patrizi tratti dal Senato, i \"Provveditori alle Artiglierie\" vigilavano sulle fabbriche della polvere da sparo, sulle fonderie, sulla produzione delle munizioni, sulle artiglierie e sul corpo dei \"Bombardieri\".\n\"Tre sulle galee dei condannati\".\nTre magistrati patrizi nominati a partire dal 1545 per sovrintendere alle cosiddette \"galee de'condannati\", cio\u00e8 alla squadra di galee di rematori forzati dipendente in mare dal comando del \"Governator de'Condannati\"."}
{"id": "1993670", "revid": "298055", "url": "https://it.wikipedia.org/wiki?curid=1993670", "title": "Will Truman", "text": ""}
{"id": "1993671", "revid": "155136", "url": "https://it.wikipedia.org/wiki?curid=1993671", "title": "Magistrato della Milizia da Mar", "text": ""}
{"id": "1993672", "revid": "767487", "url": "https://it.wikipedia.org/wiki?curid=1993672", "title": "Vasilis Chadzipanagis", "text": "Caratteristiche tecniche.\nHa giocato principalmente nell'Iraklis FC di Salonicco nel ruolo di centrocampista offensivo.\nCarriera.\nNasce a Tashkent, in Unione Sovietica, nel 1954, figlio di greci emigrati per ragioni politiche; in tenera et\u00e0 viene notato dagli osservatori del Pakhtakor, la squadra locale, che decide di puntare sul giovane giocatore; tuttavia la legge allora in vigore obbligava il giocatore a fare richiesta della cittadinanza sovietica per poter giocare nel campionato sovietico, richiesta che alla fine i genitori di Chatz\u012bpanag\u012bs accettarono.\nChatz\u012bpanag\u012bs debutt\u00f2 all'et\u00e0 di 17 anni e fu prontamente chiamato nella rappresentativa Under-19 sovietica; successivamente entr\u00f2 anche nel giro della nazionale maggiore senza mai scendere in campo. Anche se nel suo ruolo, nel campionato dell'Unione Sovietica, veniva considerato secondo solo al Pallone d'oro Oleg Blokhin, decise di tornare in Grecia.\nChatz\u012bpanag\u012bs firm\u00f2 per l'Iraklis di Salonicco dove rimase fino al 1990, giocando la gara d'addio contro il Valencia CF in un incontro valevole per la Coppa UEFA nell'ottobre 1991; Chatz\u012bpanag\u012bs non lasci\u00f2 mai la squadra di Salonicco anche per il grande affetto tributatogli dai tifosi, dei quali i dirigenti temevano la reazione nel caso fosse stato ceduto ad una delle squadre che nel tempo cercarono di acquistarlo come la Lazio, l'Arsenal, il Porto e lo Stoccarda.\nGrande rammarico per il giocatore \u00e8 stato l'aver vestito la maglia della Grecia una sola volta, durante un'amichevole contro la Polonia disputata nello stadio Apostolos Nikolaidis di Atene, gremito per l'occasione. Tuttavia in seguito venne notificato a Chatz\u012bpanag\u012bs che non potesse vestire la maglia della Grecia in partite ufficiali dato che aveva gi\u00e0 indossato la casacca della Nazionale sovietica, seppur a livelli giovanili.\nNel giugno 1984 un ulteriore riconoscimento alla sua classe cristallina venne dall'invito a partecipare ad una rappresentativa dei migliori giocatori del mondo impegnati in una partita contro i New York Cosmos a New York, giocando a fianco di campioni del calibro di Franz Beckenbauer, Mario Kempes, Kevin Keegan e Dominique Rocheteau.\nNel 1999 la federcalcio greca decide di farlo giocare in un'amichevole contro il (1-1): Chadzipanagis gioca i primi venti minuti del match prima di essere sostituito.\nNel novembre 2003 la Federazione calcistica greca indic\u00f2 Chatz\u012bpanag\u012bs come il proprio Golden Player degli ultimi 50 anni in occasione delle celebrazioni per il cinquantenario della UEFA."}
{"id": "1993674", "revid": "125448507", "url": "https://it.wikipedia.org/wiki?curid=1993674", "title": "Asburgo-Lorena di Toscana", "text": "Asburgo-Lorena di Toscana \u00e8 il ramo cadetto della casa reale d'Asburgo che resse il Granducato di Toscana dal 1737 al 1801 e dal 1814 al 1860.\nStoria.\nOrigini.\nNel 1736 il duca di Lorena Francesco III Stefano aveva sposato Maria Teresa d'Austria, unica (e contestata) erede dei variegati domini asburgici, sparsi per l'Europa (Austria, Boemia, Ungheria, Paesi Bassi, Milano, Napoli, Sicilia) ed anche tradizionale erede del titolo al Sacro Romano Impero. \nLa Francia, timorosa che la Lorena, una regione francofona, potesse passare agli Asburgo, si era affrettata a stipulare un trattato per cui riconosceva la Prammatica Sanzione e quindi l'eredit\u00e0 spettante a Maria Teresa, ma in cambio Francia e Austria stabilivano che il Ducato di Lorena fosse ceduto da Francesco III a Stanislao Leszczy\u0144ski (ex re di Polonia e suocero di Luigi XV) e passasse alla Francia dopo la morte del sovrano polacco.\nLa casata di Lorena sarebbe stata compensata per questa perdita con il trono del Granducato di Toscana, ma con l'obbligo di non annetterla direttamente ai domini asburgici, dato che la successione sarebbe stata destinata ad un figlio cadetto dell'unione. Con il matrimonio di Maria Teresa e Francesco Stefano nacque cos\u00ec la dinastia imperiale degli Asburgo-Lorena, il cui ramo cadetto resse il Granducato di Toscana fino alla sua scomparsa.\nFrancesco III (Francesco Stefano).\nFiglio e successore di Leopoldo di Lorena (1679 \u2013 1729) e di Elisabetta Carlotta di Borbone-Orl\u00e9ans (1676 \u2013 1744).\nSpos\u00f2 Maria Teresa d'Asburgo, figlia dell'imperatore Carlo VI, il 12 febbraio 1736 ed a seguito del guerra di successione polacca dovette cedere l'avito titolo ducale al detronizzato re di Polonia Stanislao Leszczy\u0144ski, come disposto dai preliminari del trattato di Vienna. In cambio ricevette il diritto a ereditare il titolo granducale di Toscana dopo la morte di Gian Gastone de' Medici (1737), allora promesso all'infante di Spagna Carlo di Borbone, che vi rinunci\u00f2 come contropartita al riconoscimento austriaco della conquista borbonica delle Due Sicilie.\nPer garantire l'indipendenza alla Toscana e non renderla una regione dello stato asburgico si stabil\u00ec di tenere separate le due corone, mantenendo per il primogenito della casata degli Asburgo-Lorena il titolo imperiale, mentre per il secondogenito quello granducale.\nVisit\u00f2 la Toscana solo per tre mesi nel 1739 e la govern\u00f2 soltanto per mezzo di rappresentanti, peraltro capaci ed intelligenti.\nFrancesco Stefano e Maria Teresa ebbero 16 figli.\nLeopoldo I (Pietro Leopoldo).\nCome granduca di Toscana, Leopoldo fu un chiaro esempio di \"sovrano illuminato\" e le sue riforme si contraddistinsero per una propensione agli scopi pratici pi\u00f9 che a quelli teorici.\nNella sua opera riformatrice si avvalse di importanti funzionari come Giulio Rucellai, Pompeo Neri, Francesco Maria Gianni, Angelo Tavanti.\nIl granduca avvi\u00f2 una politica liberista raccogliendo l'appello di Sallustio Antonio Bandini del quale fece pubblicare l'inedito \"Discorso sulla Maremma\", promuovendo la bonifica delle aree paludose nella Maremma e nella Val di Chiana e favorendo lo sviluppo dell'Accademia dei Georgofili. Introdusse la libert\u00e0 nel commercio dei grani abolendo i vincoli annonari che bloccavano le colture cerealicole, ma l'avvenimento capitale fu, dopo tanti secoli, la liquidazione delle corporazioni di origine medioevale, ostacolo principale per un'evoluzione economica e sociale dell'attivit\u00e0 industriale. Introdusse poi la nuova tariffa doganale del 1781, in base alla quale vennero aboliti tutti i divieti assoluti, che furono sostituiti da dazi protettivi, tenuti, del resto, a un livello molto basso in confronto a quelli allora in vigore.\nLa trasformazione del sistema fiscale fu da Pietro Leopoldo intrapresa fin dai suoi primi anni di regno e nel 1769 venne abolito l'appalto generale ed iniziata la riscossione diretta delle imposte. Esitante si rivel\u00f2 invece il sovrano fra la politica di Tavanti, che fino al 1781 attraverso il catasto, intendeva prendere la propriet\u00e0 fondiaria come termine di misura per l'imposizione fiscale e, dopo la morte di Tavanti, nel 1781, quella di Francesco Maria Gianni, suo maggiore collaboratore dal quel momento, che concepiva un piano di eliminazione del debito pubblico attraverso la vendita dei diritti fiscali che lo stato aveva sulla terra dei sudditi. Si sarebbe poi passati ad un sistema fondato esclusivamente sull'imposizione indiretta; operazione questa che, iniziata nel 1788, non era ultimata nel 1790 quando Leopoldo divenne imperatore.\nRiform\u00f2 certi aspetti della legislazione toscana, ma il suo maggior progetto, la redazione di un nuovo codice che Pompeo Neri avrebbe dovuto realizzare, non giunse a termine per la morte del Neri stesso, mentre i progetti di costituzione non ebbero seguito a causa della sua partenza per Vienna.\nIn campo ecclesiastico Pietro Leopoldo si ispir\u00f2 ai principi del giurisdizionalismo, sopprimendo i conventi e abolendo i vincoli di manomorta. Inoltre \u00ab\"guard\u00f2 con interesse al giansenismo, individuando nel vescovo di Pistoia, Scipione de'Ricci, l'alfiere di queste idee\"\u00bb, e cos\u00ec, la Toscana si volse religiosamente verso il Giansenismo, rappresentato dal vescovo di Pistoia Scipione de Ricci, tanto che il granduca gli fece organizzare un sinodo a Pistoia nel 1786 per riformare l'organizzazione ecclesiastica toscana secondo i principi giansenisti.\nIl programma uscito da questo sinodo, riassunto in 57 punti e frutto dell'intesa con Pietro Leopoldo, interessava gli aspetti patrimoniali e culturali e affermava l'autonomia delle Chiese locali rispetto al Papa e la superiorit\u00e0 del Concilio, ma le forti opposizioni del clero e del popolo lo convinsero a rinunciare a questa riforma.\nNel periodo 1779-1782 Pietro Leopoldo avvi\u00f2 un progetto costituzionale che continu\u00f2 ulteriormente nel 1790 per fondare i poteri del sovrano secondo un rapporto contrattualistico. Anche questa politica per\u00f2 suscit\u00f2 forti opposizioni, e il granduca, che proprio in quell'anno saliva al trono imperiale fu costretto a rinunciarvi.\nMa la riforma pi\u00f9 importante introdotta da Pietro Leopoldo fu l'abolizione degli ultimi retaggi giuridici medievali: in un colpo solo abol\u00ec il reato di lesa maest\u00e0, la confisca dei beni, la tortura e, cosa pi\u00f9 importante, la pena di morte grazie al varo del nuovo codice penale del 1786 (che prender\u00e0 il nome di \"Riforma criminale toscana\" o \"Leopoldina\"). La Toscana sar\u00e0 quindi il primo stato nel mondo ad adottare i principi di Cesare Beccaria, il pi\u00f9 importante illuminista italiano che nella sua opera \"Dei delitti e delle pene\" invocava appunto l'abolizione della pena capitale.\nSal\u00ec al trono imperiale nel 1790, alla morte del fratello Giuseppe. Appena arrivato al potere dovette pacificare l'impero revocando i provvedimenti pi\u00f9 radicali proposti dal fratello.\nNel 1790, alla morte del fratello Giuseppe II, ereditava la corona asburgica; il figlio Ferdinando divenne cos\u00ec granduca in un periodo che gi\u00e0 si presentava agitato.\nFerdinando III.\nIn politica interna, il nuovo granduca non ripudi\u00f2 le riforme paterne che avevano portato la Toscana all'avanguardia in Europa, precedendo in alcuni campi persino la Rivoluzione francese allora in corso, ma cerc\u00f2 di limitarne alcuni eccessi, soprattutto in campo religioso, che erano stati accolti malvolentieri dal popolo.\nIn politica estera, Ferdinando III cerc\u00f2 di restare neutrale nella tempesta succeduta alla Rivoluzione Francese ma fu costretto ad allinearsi alla coalizione antirivoluzionaria su forti pressioni dell'Inghilterra, che minacciava di occupare Livorno e l'8 ottobre 1793 dichiar\u00f2 guerra alla Repubblica Francese. La dichiarazione non ebbe per\u00f2 effetti pratici ed anzi, la Toscana fu il primo stato a concludere la pace e a ristabilire le relazioni con Parigi nel febbraio 1795.\nLa cautela del Granduca non serv\u00ec per\u00f2 a tenere fuori la Toscana dall'incendio napoleonico: nel 1796 le armate francesi occupavano Livorno per sottrarla all'influenza britannica e lo stesso Napoleone entrava in Firenze, ben accolto dal sovrano ed occupava il Granducato, pur non abbattendo il governo locale. Solo nel marzo 1799 Ferdinando III fu costretto all'esilio a Vienna, in seguito al precipitare della situazione politica della penisola. Le truppe francesi rimasero in Toscana fino al luglio 1799, quando furono scacciate da una controffensiva austrorussa a cui diedero aiuto gli insorti sanfedisti del \"Viva Maria!\".\nLa restaurazione fu breve; gi\u00e0 l'anno dopo Napoleone tornava in Italia e ristabiliva il suo dominio sulla Penisola; nel 1801 Ferdinando doveva abdicare al trono di Toscana, ricevendo in compenso prima (1803) il Granducato di Salisburgo, nato con la secolarizzazione dell'ex stato arcivescovile e poi (1805) il Granducato di W\u00fcrzburg, altro stato sorto con la secolarizzazione di un principato vescovile.\nFerdinando III torn\u00f2 in Toscana solo nel settembre 1814, dopo la caduta di Napoleone. Al Congresso di Vienna, ottenne alcuni ritocchi del territorio con l'annessione del Principato di Piombino, dello Stato dei Presidii, dei feudi imperiali di Vernio, Monte Santa Maria Tiberina e Montauto e la prospettiva dell'annessione del Ducato di Lucca, seppur in cambio di alcune enclaves toscane in Lunigiana.\nLa Restaurazione in Toscana fu, per merito del Granduca, un esempio di mitezza e buon senso: non vi furono epurazioni del personale che aveva operato nel periodo francese; non si abrogarono le leggi francesi in materia civile ed economica (salvo il divorzio) e dove si effettuarono restaurazioni si ebbe il ritorno delle gi\u00e0 avanzate leggi leopoldine, come in campo penale.\nLe maggiori cure del restaurato governo lorenese furono per le opere pubbliche; in questi anni si realizzarono numerose strade (come la Volterrana), acquedotti e si diede inizio ai primi seri lavori di bonifica della Valdichiana e della Maremma, che videro l'impegno personale dello stesso sovrano.\nFerdinando III pag\u00f2 questo lodevole impegno personale con la contrazione della malaria, che lo condusse a morte nel 1824.\nFerdinando spos\u00f2 a Vienna il 19 settembre 1790 Luisa Maria Amalia di Borbone-Napoli da cui ebbe cinque figli:\nRimasto vedovo nel 1802, si rispos\u00f2 a Firenze il 6 maggio 1821 con Maria Ferdinanda di Sassonia, ma non ebbe altri figli.\nLeopoldo II.\nAlla morte del padre nel 1824 Leopoldo II assunse il potere e subito dimostr\u00f2 di voler essere un sovrano indipendente, appoggiato in questo dal ministro Vittorio Fossombroni, che seppe sventare una manovra dell'ambasciatore austriaco conte di Bombelles per influenzare l'inesperto granduca. \n&lt;br&gt;Questi non solo conferm\u00f2 i ministri che il padre aveva nominato, ma diede subito prova della sua sincera voglia di impegnarsi con una riduzione della tassa sulla carne ed un piano di opere pubbliche che prevedeva la continuazione della bonifica della Maremma (tanto da essere soprannominato affettuosamente \"Canapone\" e ricordato dai Grossetani con un monumento scultoreo collocato in Piazza Dante), l'ampliamento del porto di Livorno, la costruzione di nuove strade, un primo sviluppo delle attivit\u00e0 turistiche (allora chiamate \"\"industria del forestiero\") e lo sfruttamento delle miniere del granducato.\nDal punto di vista politico, il governo di Leopoldo II fu in quegli anni il pi\u00f9 mite e tollerante negli stati italiani: la censura, affidata al dotto e mite Padre Mauro Bernardini da Cutigliano, non ebbe molte occasioni di operare e molti esponenti della cultura italiana del tempo, perseguitati o che non trovavano l'ambiente ideale in patria, poterono trovare asilo in Toscana, come accadde a Giacomo Leopardi, Alessandro Manzoni, Guglielmo Pepe, Niccol\u00f2 Tommaseo. Alcuni scrittori ed intellettuali toscani come Guerrazzi, Gian Pietro Viesseux e Giuseppe Giusti, che in altri stati italiani avrebbero sicuramente passato dei guai, poterono operare in tranquillit\u00e0. \n\u00c8 rimasta celebre la risposta del granduca all'ambasciatore austriaco che si lamentava che \"in Toscana la censura non fa il suo dovere\", al quale con stizza ribatt\u00e9 \"ma il suo dovere \u00e8 quello di non farlo!\"\". Unico neo in tanta tolleranza e mitezza fu la soppressione della rivista \"L'Antologia\" di Gian Pietro Viesseux, avvenuta nel 1833 per le pressioni austriache e comunque senza ulteriori esiti civili o penali per il fondatore.\nNell'aprile 1859, nell'imminenza della guerra franco-piemontese contro l'Austria, Leopoldo II proclam\u00f2 la neutralit\u00e0, ma ormai il governo granducale aveva i giorni contati: in Firenze la popolazione rumoreggiava e le truppe davano segni di insubordinazione.\n&lt;br&gt;Il 27 aprile, verso le quattro, davanti ad una grande folla tumultuante per le strade di Firenze e all'aperta rivolta dell'esercito, Leopoldo II part\u00ec in carrozza da Palazzo Pitti, uscendo per la porta di Boboli, verso la strada di Bologna. Aveva appena rifiutato di abdicare a favore del figlio Ferdinando.\nLa pacifica rassegnazione al corso della storia (il Granduca non pens\u00f2 mai ad una soluzione di forza) e le modalit\u00e0 del commiato, con gli effetti personali caricati in poche carrozze e le attestazioni di simpatia al personale di corte, fecero s\u00ec che negli ultimi momenti di permanenza in Toscana gli ormai ex sudditi riacquistassero l'antica stima per Leopoldo: la famiglia granducale fu salutata dai fiorentini, levantisi il cappello al passaggio, con il grido \"Addio babbo Leopoldo!\" e accompagnata con tutti i riguardi da una scorta fino alle Filigare, ormai ex dogana con lo Stato Pontificio. Alle sei pomeridiane di quello stesso giorno, il Municipio di Firenze constat\u00f2 l'assenza di alcuna disposizione lasciata dal sovrano e nomin\u00f2 un governo provvisorio.\nRifugiatosi presso la corte viennese, l'ex granduca abdic\u00f2 ufficialmente solo il successivo 21 luglio; da allora visse in Boemia, recandosi a Roma nel 1869, dove mor\u00ec il 28 gennaio 1870. Nel 1914 la sua salma fu poi trasportata a Vienna per essere sepolta nel mausoleo degli Asburgo, la Cripta dei Cappuccini.\nFerdinando IV.\nFiglio del granduca Leopoldo II e della granduchessa Maria Antonietta, sal\u00ec virtualmente al trono di Toscana dopo l'abdicazione del padre nel 1859. \n&lt;br&gt;Fu un protagonista involontario del Risorgimento in quanto che, fino al passaggio della Toscana al Regno d'Italia (1860), ne era Granduca pur non risiedendo a Firenze e non avendo mai assunto legalmente pieni poteri.\nNonostante ci\u00f2, anche dopo la soppressione del Granducato, avendo mantenuta la \"fons honorum\" e la collazione degli Ordini dinastici, Ferdinando continu\u00f2 ad elargire titoli e decorazioni. Cerc\u00f2 inoltre, fino al 1866, di ricostituire il Granducato, finanziando personalmente un movimento autonomista toscano. In seguito al riconoscimento del Regno d'Italia da parte dell'Impero austriaco, lasci\u00f2 l'Italia e and\u00f2 in esilio in Austria.\nSpos\u00f2 nel 1856 la principessa Anna Maria di Sassonia, che mor\u00ec nel 1859, e in seconde nozze Alice di Borbone-Parma.\nIl 20 dicembre 1866 Ferdinando IV di Toscana ed i suoi figli rientrarono nella Casa Imperiale e la Casa di Toscana cess\u00f2 di esistere come casa reale autonoma, venendo riassorbita da quella imperiale austriaca; a Ferdinando fu permesso di mantenere la sua fons honorum vita natural durante, mentre i figli divennero solo Principi Imperiali (Archiduchi/Arciduchesse d'Austria) e non pi\u00f9 Principi/Principesse di Toscana: Ferdinando IV abdic\u00f2 ai diritti dinastici al Granducato di Toscana (1870) a favore dell'Imperatore Francesco Giuseppe d'Austria e pertanto anche i suoi discendenti persero ogni diritto dinastico sulla Toscana. Il Gran Magistero dell'Ordine di Santo Stefano cess\u00f2 invece con la morte di Ferdinando IV. L\u2019imperatore Francesco Giuseppe I (1830-1916) aveva infatti proibito, dopo la morte del granduca Ferdinando IV avvenuta nel 1908, di assumere i titoli di granduca o di principe o principessa di Toscana.\nFerdinando mor\u00ec in esilio a Salisburgo nel 1908."}
{"id": "1993678", "revid": "63756", "url": "https://it.wikipedia.org/wiki?curid=1993678", "title": "Comportamento pozzolanico", "text": "Il comportamento pozzolanico di un materiale \u00e8 la sua capacit\u00e0 di reagire con l'idrossido di calcio per formare composti idraulici simili a quelli che si generano durante l'idratazione del clinker di cemento Portland. \nOrigini del nome.\nIl termine deriva dalla Pozzolana o \"Pulvis Puteolana\", una roccia piroclastica tipica della zona di Pozzuoli, dotata di grande reattivit\u00e0 nei confronti della calce.\nTipologia dei materiali.\nI materiali a comportamento pozzolanico o ad attivit\u00e0 pozzolanica sono sostanze naturali o sottoprodotti industriali (pozzolane industriali, ceneri volanti, ecc.) che hanno una struttura amorfa o parzialmente cristallina e sono costituiti da silice, da silico-alluminati o da una combinazione di questi.\nImpieghi.\nI materiali ad attivit\u00e0 pozzolanica vengono utilizzati come costituenti di cementi quali il cemento pozzolanico, il cemento portland alla pozzolana, il cemento portland alle ceneri volanti, ecc., secondo la classificazione riportata dalla norma UNI EN 197-1."}
{"id": "1993683", "revid": "118774408", "url": "https://it.wikipedia.org/wiki?curid=1993683", "title": "Rospodotto", "text": "Un rospodotto \u00e8 un passaggio o sottopassaggio artificiale per anfibi che viene predisposto lungo le strade extraurbane in cui si verifica un passaggio di rospi che in primavera escono dalle tane invernali a cercare acque ferme per la riproduzione. In genere \u00e8 costituito da un tubo, con diametro di almeno 40\u00a0cm, solitamente in cemento, spesso corredato da recinzioni di \u201cinvito\u201d volte a convogliare gli anfibi verso il passaggio. \u00c8 preferibile che il tubo di passaggio abbia base piana con sezione rettangolare, che facilita maggiormente il transito dei rospi rispetto alla sezione circolare. Inoltre, \u00e8 opportuna la presenza di vegetazione presso gli imbocchi del passaggio, per creare un ambiente pi\u00f9 riparato e ombreggiato.\nLe ore preferite dagli anfibi sono quelle serali, quando la scarsa visibilit\u00e0 non consente agli automobilisti di passaggio di notarli: vengono irrimediabilmente schiacciati a centinaia. Oltre al danno ambientale dovuto alla decimazione, si verifica anche un forte pericolo: il fondo stradale diviene scivoloso e causa frequenti incidenti.\nRospodotti in Italia.\nTra i primi rospodotti in Italia vi \u00e8 quello di Rivarossa, costruito dall'Ente Parchi del Canavese nel 1997, su segnalazione delle Guardie Ecologiche locali.\nUn rospodotto importante \u00e8 quello che collega Avigliana con il Lago Grande,che si avvale della collaborazione di volontari della Citt\u00e0 Metropolitana di Torino.\nAltri rospodotti si trovano in provincia di Bergamo e Treviso\nI passaggi per la fauna selvatica.\nI rospodotti sono solo alcuni dei passaggi artificiali creati a tutela della fauna."}
{"id": "1993691", "revid": "617444", "url": "https://it.wikipedia.org/wiki?curid=1993691", "title": "Convento di San Lorenzo", "text": "Con Convento di San Lorenzo si possono intendere diversi edifici religiosi, fra i quali:"}
{"id": "1993693", "revid": "124687716", "url": "https://it.wikipedia.org/wiki?curid=1993693", "title": "Pietro III (vescovo di Novara)", "text": "Venne soprannominato \"il Prudente\".\nBiografia.\nPietro era nato a Pavia, figlio di Leone detto \"Teuzo\" (che si indicava \"vivente secondo la legge longobarda\") ed era fratello di Gisolfo, giudice del Sacro Palazzo di Pavia.\nEletto Vescovo di Novara nel 993, fu personaggio influente vicino alle corti imperiali di Enrico II e Corrado II, sovrani dai quali ottenne, nel 1014 e nel 1025, importanti concessioni territoriali a favore della Chiesa novarese.\nNel 1015 tenne un sinodo diocesano nella cattedrale di Novara.\nMor\u00ec a Novara nel febbraio del 1032.\nNella documentazione della cattedrale di Novara \u00e8 indicato con inchiostro rosso, il che era segno dell'importanza del personaggio nella diocesi."}
{"id": "1993694", "revid": "292162", "url": "https://it.wikipedia.org/wiki?curid=1993694", "title": "Giorgio Punzo", "text": "Biografia.\nLaureatosi in filosofia scolastica nel 1933 presso l'istituto religioso di Villa Melecrinis a Napoli con una tesi sulla morale in Kant alla luce della dottrina tomistica, decise di continuare i suoi studi con l'iscrizione alla Facolt\u00e0 di Scienze Biologiche dell'Universit\u00e0 degli Studi di Napoli Federico II. Tuttavia per accedere alla Facolt\u00e0 di Scienze dovette diplomarsi come privatista nel 1934 presso il Liceo classico Giuseppe Garibaldi di Napoli poich\u00e9 avendo fino ad allora frequentato solo scuole e istituti universitari ecclesiastici, non possedeva ancora una licenza liceale valida per lo Stato italiano. Nel 1938 Punzo si laure\u00f2 a pieni voti in Scienze Naturali, con una tesi in erpetologia sul sistema nervoso dei serpenti. Nel 1940 vinse i concorsi per assistente di ruolo di anatomia comparata e d'insegnante di ruolo di Scienze Naturali nei licei. In un primo tempo scelse la vita accademica che per\u00f2 abbandon\u00f2 nel 1945 per dedicarsi all'insegnamento scolastico. Nel 1949 si laure\u00f2 anche in filosofia, con una tesi sulla morale nelle Lettere di Paolo. \nNel 1965 Fond\u00f2 la LENACDU, la Lega Nazionale Contro la Distruzione degli Uccelli, poi divenuta la LIPU e, successivamente, l'associazione culturale \"Unione trifoglio\" (di cui pubblic\u00f2 tra il 1977 e il 1989 anche una rivista trimestrale dal titolo \"Il Trifoglio\").\nVisse per circa vent'anni (1977-1993) sull'isolotto disabitato di Vivara (Procida, NA) contribuendo a preservarlo da possibili scempi e tutelandone il patrimonio ambientale. Per il suo impegno a favore di Vivara ricevette nel 1991 il \"Premio Mediterraneo\" conferitogli da un'agenzia dell'ONU.\nPensiero.\nStudioso e pensatore dai molteplici interessi che spaziarono dalla \"Commedia\" dantesca, alla botanica, all'ornitologia e alla zoologia, fu anche un profondo conoscitore del latino. Dedic\u00f2 gran parte della sua vita intellettuale alla pedagogia e alla filosofia.\nPer Punzo la pedagogia costituisce uno dei compiti pi\u00f9 importanti al quale una societ\u00e0 deve adempiere poich\u00e9 l'educazione delle giovani generazioni e, in particolare, dell'adolescente, rappresenta il \"punto\" fondativo di ogni aggregato umano. In tale prospettiva il \"fanciullo\", per potersi sviluppare al meglio, deve essere educato al bello attraverso la contemplazione della natura e dell'arte.\nDa un punto di vista filosofico, invece, il suo pensiero ebbe come culmine la definizione del concetto di \"Religioso Assoluto\", inteso come elemento distintivo della spiritualit\u00e0 umana poich\u00e9 capace di definire l'identit\u00e0 dell'individuo rispetto alle altre forme di vita."}
{"id": "1993695", "revid": "179980", "url": "https://it.wikipedia.org/wiki?curid=1993695", "title": "Sportivo Luque\u00f1o", "text": ""}
{"id": "1993698", "revid": "767487", "url": "https://it.wikipedia.org/wiki?curid=1993698", "title": "Convento di San Lorenzo (Piglio)", "text": "Il convento francescano di San Lorenzo venne fondato a Piglio secondo la leggenda dallo stesso San Francesco in viaggio verso Subiaco, su un terreno donato dal cardinale Giovanni Colonna, vescovo di Sabina nel 1215.\nStoria e descrizione.\nLa chiesa di San Lorenzo, del XV secolo, su edificio forse precedente e con annessa cappella dedicata al beato Andrea Conti, venne ricostruita nel 1773 dall'architetto Giuseppe Ferroni, ma era in abbandono nel 1873. Sub\u00ec gravi danni nel terremoto del 1915 e per i bombardamenti del 1944 e fu quindi ricostruita secondo le forme originarie nel 1954. Da qui si accede alla grotta in cui era vissuto in romitaggio il beato Andrea Conti, morto nel 1302. Nel 1937 fu ospite del convento Massimiliano Kolbe."}
{"id": "1993706", "revid": "1714743", "url": "https://it.wikipedia.org/wiki?curid=1993706", "title": "Luisa Cristina d'Assia-Darmstadt", "text": "Biografia.\nEra figlia di Giorgio II d'Assia-Darmstadt, langravio dal 1626 al 1661, e di Sofia Eleonora di Sassonia.\nVenne data in sposa a Cristoforo Luigi I di Stolberg, figlio ed erede del conte Giovanni Martino di Stolberg; il matrimonio venne celebrato a Darmstadt il 29 ottobre 1665.\nAlla morte del suocero, avvenuta a Stolberg il 22 maggio 1669, Luisa divenne contessa di Stolberg, titolo che port\u00f2 fino alla morte, avvenuta l'11 novembre 1697 a Stolberg.\nDiscendenza.\nDiede al marito otto figli:\nQuando suo marito mor\u00ec il 7 aprile 1704, la contea venne divisa tra i loro figli Cristoforo Federico e Giustino Cristiano: il primo divenne conte di Stolberg-Stolberg, il secondo conte di Stolberg-Ro\u00dfla."}
{"id": "1993707", "revid": "1728", "url": "https://it.wikipedia.org/wiki?curid=1993707", "title": "Giuseppe Petroni", "text": "Biografia.\nL'avvocato Giuseppe Petroni, soprannominato il ader\u00ec ben presto al movimento mazziniano. Partecip\u00f2 ai moti bolognesi del 1831 e nel 1848,\"possidente negoziante\", combatt\u00e9 durante la prima guerra di indipendenza in Lombardia con i volontari pontifici.\nNel 1849 ebbe una parte attiva nella difesa della Repubblica Romana, ove fu eletto come sostituto del Dipartimento di Statistica. Con la restaurazione dei papi, nell'agosto del 1853 fu carcerato e condannato a morte, pena poi tramutata in carcere a vita che scont\u00f2 fino al 1870, anno della presa di Roma. Fond\u00f2 con Giuseppe Mazzini e diresse il giornale La Roma del Popolo in cui espresse le sue idee anticlericali. Partecip\u00f2 ai moti risorgimentali e trascorse lunghi anni a Terni, citt\u00e0 in cui visse la figlia Erminia che and\u00f2 sposa al patriota ternano Federico Fratini. Fu in corrispondenza anche con Giuseppe Garibaldi\nMilit\u00f2 nel partito Repubblicano, ma rifiut\u00f2 ogni incarico parlamentare. Fu iniziato nella Massoneria nel 1871 nella loggia \"Universo\" o, secondo Leti, \"in anni precedenti il 1849 romano\". Fu il primo Maestro venerabile della loggia \"Universo\", fondata a Firenze da Lodovico Frapolli il 17 luglio 1867 con l'impegno di trasferirsi a Roma appena la citt\u00e0 fosse stata liberata, e quindi ricostituita a Roma il 23 ottobre 1873 da Giuseppe Mazzoni. Nel 1872 Petroni entr\u00f2 nel consiglio dell'ordine e dal 1882 al 1885 fu Gran maestro del Grande Oriente d'Italia, lasciata la carica fu nominato Gran maestro emerito. Elevato al 33\u00ba grado del Rito scozzese antico ed accettato, fu eletto membro effettivo del supremo consiglio."}
{"id": "1993708", "revid": "155136", "url": "https://it.wikipedia.org/wiki?curid=1993708", "title": "Provveditori all'Armar", "text": ""}
{"id": "1993709", "revid": "155136", "url": "https://it.wikipedia.org/wiki?curid=1993709", "title": "Provveditori all'Arsenal", "text": ""}
{"id": "1993710", "revid": "155136", "url": "https://it.wikipedia.org/wiki?curid=1993710", "title": "Provveditori alle Artiglierie", "text": ""}
{"id": "1993712", "revid": "155136", "url": "https://it.wikipedia.org/wiki?curid=1993712", "title": "Sopraprovveditori all'Arsenal", "text": ""}
{"id": "1993713", "revid": "599013", "url": "https://it.wikipedia.org/wiki?curid=1993713", "title": "Martin L\u00e9bl", "text": "Carriera.\nEsord\u00ec nel massimo campionato ceco a quindici anni, nel 1995, con lo Chance di Odolena Voda; l'anno successivo pass\u00f2 al Setuza di \u00dast\u00ed nad Labem, con cui vinse un titolo e una coppa nazionale. La sua prima esperienza all'estero risale al 1998, quando fu ingaggiato dal ; con la squadra belga centr\u00f2 nel 2001 e nel 2002 la vittoria del campionato e della coppa. Dal 1999 \u00e8 titolare della Nazionale ceca.\nNel 2002-2003 esord\u00ec nella Serie A1 italiana, nelle file della Perugia Volley. Con la compagine umbra milit\u00f2 per cinque stagioni, giocando una finale scudetto nel 2004-2005. Dal 2007-2008 gioca con la Lube Banca Marche Macerata, con cui ha vinto la Coppa Italia 2007-2008 e una Supercoppa (2008).\nNel 2010 ha seguito i compagni di squadra Mirko Corsano e Alberto Cisolla alla M. Roma Volley.\nNel giugno 2012 annuncia di abbandonare la pallavolo per diventare un giocatore di Beach volley."}
{"id": "1993714", "revid": "287204", "url": "https://it.wikipedia.org/wiki?curid=1993714", "title": "Martin Lebl", "text": ""}
{"id": "1993715", "revid": "767487", "url": "https://it.wikipedia.org/wiki?curid=1993715", "title": "Didunculus placopedetes", "text": "Il diduncolo delle isole Tonga (\"Didunculus placopedetes\") era un uccello appartenente alla famiglia dei columbidi attualmente estinto, noto per resti fossili risalenti all'era quaternaria rinvenuti sulle isole Tonga.\nDescrizione.\nSimile al diduncolo dal becco dentato (\"Didunculus strigirostris\") se ne differenzia per le maggiori dimensioni."}
{"id": "1993718", "revid": "486946", "url": "https://it.wikipedia.org/wiki?curid=1993718", "title": "Francesco Stefano di Toscana", "text": ""}
{"id": "1993720", "revid": "726373", "url": "https://it.wikipedia.org/wiki?curid=1993720", "title": "Non \u00e8 ver che sia la Mafia", "text": "Non \u00e8 ver che sia la Mafia, pubblicato in Italia anche con il titolo L'era della follia (\"The Syndic\") \u00e8 un romanzo di fantascienza del 1953 dello scrittore statunitense Cyril M. Kornbluth. Fu vincitore del Premio Prometheus (Hall of Fame) nel 1986.\nTrama.\nGli Stati Uniti vivono ormai un'esistenza pacifica e felice, dove tutti i cittadini sono contenti e tutto funziona benissimo, senza burocrazia, tasse, polizia.\nLa caratteristica particolare \u00e8 che tutto il territorio statunitense \u00e8 governato dalla Mafia e dal Clan, mentre il Governo resta al largo delle coste su alcune navi da guerra.\nLa storia racconta l'incrinarsi di questo mondo, per cos\u00ec dire idilliaco, con i primi contrasti fra Mafia e Clan."}
{"id": "1993726", "revid": "486946", "url": "https://it.wikipedia.org/wiki?curid=1993726", "title": "Francesco II di Toscana", "text": ""}
{"id": "1993727", "revid": "767487", "url": "https://it.wikipedia.org/wiki?curid=1993727", "title": "Il fabbricante di gattini", "text": "Il fabbricante di gattini (\"Katzelmacher\") \u00e8 un film del 1969 di Rainer Werner Fassbinder, tratto da una sua \"pi\u00e8ce\" teatrale.\nTrama.\nIl film narra le vicende di un gruppo di uomini e donne della piccola borghesia; dialogano, hanno rapporti sessuali, sono aggressivi, si riuniscono insieme o in coppia. Tutto procede nel suo ordine fino a quando non arriva l'emigrante greco Jorgos. L'uomo \u00e8 visto come una minaccia dagli altri uomini che invidiano il suo successo con le donne, mentre \u00e8 visto con curiosit\u00e0 dalle donne che lo ritengono pi\u00f9 virile. Il flirt tra Marie e lo straniero destabilizza il gruppo, cosicch\u00e9 alla fine Jorgos verr\u00e0 massacrato di botte perch\u00e9 tutto deve essere riportato all'ordine.\nTitolo.\nIl titolo del film \u00e8 tradotto letteralmente. La parola \"Katzelmacher\" \u00e8 un'espressione bavarese spregiativa con cui venivano chiamati i lavoratori immigrati provenienti dall'Europa meridionale. L'appellativo allude all'intensa prolificit\u00e0 degli immigrati, mentre l'etimologia corretta indica il \"fabbricante di cazze\", artigiano proveniente per lo pi\u00f9 dalla Val Gardena specializzato nella produzione di mestoli (Gatzeln) in legno e in rame.\nUn'ulteriore etimologia deriva dallo svizzero-tedesco ed indica specificatamente i lavoratori italiani molto presenti dalla fine degli anni '50 alla fine degli anni '70 in tutta la Svizzera interna e con contratti da \"stagionale\". L'accezione \u00e8 riferita appunto all'attitudine dell'avere molti figli (\"Katzenmacher\" significa infatti \"fabbrica gatti\").\nProduzione.\nProdotto sulla base di un lavoro teatrale dello stesso Fassbinder, portato sulle scene due anni prima dall'Action-Theater, sciolto dalla polizia nel maggio 1968, e di cui riproponeva il modello produttivo (\"cinema girato in fretta e a basso costo, con la partecipazione gratuita di cast e troupe\"), il film fu girato in soli 9 giorni e cost\u00f2 circa 80.000 marchi.\nDistribuzione.\nPresentato l'8 ottobre 1969 al Festival internazionale del cinema di Mannheim-Heidelberg, dove si aggiudic\u00f2 il premio Interfilm, il film fu distribuito in Germania dal 22 novembre dello stesso anno.\nCritica.\n\"... La vera saggezza del film sta nel dimostrare attraverso un linguaggio di una banalit\u00e0 apparentemente sconcertante, che il fascismo non \u00e8 un'idea, ma una forma di vita, e che i suoi portatori sono altrettanto deboli e disperatamente patetici delle loro vittime.\"\n\"...Sin dai suoi esordi, quando l'influenza di Godard era ancora evidente, Fassbinder era assolutamente originale; uno dei pochi autori in grado di costruire un film spietato sull'apatia, l'avidit\u00e0 e la meschinit\u00e0, che risulta al contempo divertente e duro, comprensivo e caustico.\""}
{"id": "1993728", "revid": "486946", "url": "https://it.wikipedia.org/wiki?curid=1993728", "title": "Pietro Leopoldo I di Toscana", "text": ""}
{"id": "1993729", "revid": "254059", "url": "https://it.wikipedia.org/wiki?curid=1993729", "title": "Aupaldo", "text": "Biografia.\nAupaldo era probabilmente originario di Milano, dove era stato abate del Monastero di Sant'Ambrogio.\nEletto vescovo di Novara nel dicembre del 964, per concessione di Ottone I, ricevette tra il 968 ed il 972, la giurisdizione temporale sulla citt\u00e0 di Novara e su tutto il suo circondario nel raggio di 5 chilometri.\nPersonaggio ricordato per la sua prodigalit\u00e0, fece copiose donazioni di beni nel 985 ai canonici della chiesa di Santa Maria di Novara.\nMor\u00ec a Novara nel maggio del 993.\nNella documentazione della cattedrale di Novara \u00e8 indicato con inchiostro rosso, il che era segno dell'importanza del personaggio nella diocesi."}
{"id": "1993736", "revid": "767487", "url": "https://it.wikipedia.org/wiki?curid=1993736", "title": "Uposatha", "text": "l'uposatha \u00e8 il giorno ricorrente, circa settimanale, in cui i buddhisti praticanti si dedicano alla pratica e all'osservanza rigorosa dei precetti buddhisti.\nCompare anche come il nome di un elefante mitologico nella letteratura buddhista.\nIl giorno di \"uposatha\" segue le fasi lunari: si tiene infatti nei giorni di luna nuova, di primo quarto, di luna piena e di terzo quarto.\nNei monasteri ci si astiene dai lavori fisici, ci si dedica con maggiore impegno nella pratica meditativa e nello studio e i monaci recitano, nei giorni di luna nuova o piena, la regola monastica contenuta nella disciplina dell'ordine, il \"pratimoksha\" (sanscrito, \"patimokkha\", p\u0101li), accompagnata dalla confessione di eventuali infrazioni in cui i monaci possono essere incorsi.\nI laici osservano la ricorrenza rispettando gli otto precetti buddhisti, facendo visita al monastero locale per ascoltare insegnamenti di \"Dhamma\" dai monaci, o se non possono leggendone autonomamente, e magari per praticare con loro fino al giorno nuovo.\nAlcuni giorni di \"uposatha\" sono particolari in quanto legati a ricorrenze speciali. In proposito si rimanda alla pagina sulle festivit\u00e0 buddhiste."}
{"id": "1993737", "revid": "1573940", "url": "https://it.wikipedia.org/wiki?curid=1993737", "title": "Goura victoria", "text": "La gura di Vittoria (Goura victoria ) \u00e8 un uccello della famiglia dei Columbidi.\nDistribuzione e habitat.\nLa sua distribuzione comprende il nord est della Nuova Guinea. Il suo habitat si estende dalle paludi e dalle foreste di palme fino alle foreste pi\u00f9 aride; si trova principalmente nelle pianure, ma talvolta, per esempio nella valle Jimi, la si pu\u00f2 osservare a 400-600 metri.\nDescrizione.\nLa gura di Vittoria \u00e8 lunga 60\u201370\u00a0cm, per un peso di circa 3 kg; maggiore nelle femmine. \u00c8 facilmente distinguibile dai congeneri per le penne della cresta pi\u00f9 compatte e con l'estremit\u00e0 bianca. Il piumaggio \u00e8 generalmente grigio blu scuro, il petto \u00e8 rosso porpora scuro e le ali sono blu grigiastro bordate di viola scuro. I giovani hanno una colorazione pi\u00f9 chiara rispetto agli adulti e le zone marrone diventeranno violacee negli adulti. Le macchie generalmente bianche delle ali nelle altre due specie sono grigiastre nella gura di Vittoria. Questa descrizione si riferisce alla forma \"G. v. beccarii\" della Nuova Guinea del nord. \"G. v. victoria\" \u00e8 leggermente pi\u00f9 piccola e di colorazione pi\u00f9 scura.\nBiologia.\nIl comportamento \u00e8 simile a quello della gura occidentale. Durante il corteggiamento la femmina ripulisce le penne del maschio con il becco, comportamento simile a quello usato dai generi \"Columba\", \"Ocyphaps\", \"Ducula\" e \"Treron\". La costruzione del nido pu\u00f2 durare pochi giorni o molti mesi. Il maschio e la femmina si dividono equamente la cova e lanciano forti richiami al compagno se tarda ad arrivare. Probabilmente il periodo riproduttivo in natura \u00e8 in agosto, infatti in ottobre \u00e8 stato catturato in Nuova Guinea un giovane, apparentemente di 8 settimane di vita non lontano dal nido. Il nido \u00e8 semplice, solido, formato da una massa compatta di steli di palme, bastoncini e strati di foglie di canna. La femmina depone un uovo bianco che viene incubato per 30 giorni. I giovani si impiumano in 4 settimane. Una coppia in cattivit\u00e0 ha alimentato i propri pulli fino alla tredicesima settimana di et\u00e0. Il primo corteggiamento, osservato in un giovane maschio di 17 mesi di et\u00e0, suggerisce che questo sia il periodo della maturit\u00e0 sessuale. In caso di pericolo vola rumorosamente verso i rami pi\u00f9 vicini a 3-5 metri dal suolo.\nConservazione.\nSpecie vulnerabile inclusa nell'appendice II della convenzione CITES. Nonostante la protezione attuata dalle leggi della Papua Nuova Guinea e Irian Jaya, la specie \u00e8 assente da grandi aree di foresta e le sue roccaforti nelle foreste di pianura stanno per essere distrutte per il taglio del legname. Negli anni '50 \"G. victoria\" era ancora considerata abbastanza comune, eccetto che in prossimit\u00e0 dei villaggi, nel Middle Sepik e a sud dei monti Adelbert, ma \u00e8 stata cacciata accanitamente sia dagli indigeni che dagli europei. Solamente nelle aree pi\u00f9 remote \u00e8 ancora numerosa, come ad esempio lungo il fiume Rouffaer, a nord della Nuova Guinea. Come per i due congeneri, la specie \u00e8 avidamente ricercata dagli allevatori e numerosi esemplari sono tenuti negli zoo del sud est asiatico. In aggiunta, il commercio \u00e8 cospicuo con 65 uccelli esportati tra il 1983-1988."}
{"id": "1993738", "revid": "339392", "url": "https://it.wikipedia.org/wiki?curid=1993738", "title": "CA Monarcas Morelia", "text": ""}
{"id": "1993739", "revid": "767487", "url": "https://it.wikipedia.org/wiki?curid=1993739", "title": "49ers (album)", "text": "49ers \u00e8 il primo album del progetto discografico italiano 49ers. Forte delle sonorit\u00e0 della prima house di fine anni ottanta, il disco viene prodotto su scala internazionale dalla Island Records sull'onda del grande successo derivato dai singoli precedentemente pubblicati, in particolare \"Touch Me\" (peraltro presente fra le tracce)"}
{"id": "1993747", "revid": "1776051", "url": "https://it.wikipedia.org/wiki?curid=1993747", "title": "Pietro II (vescovo di Novara)", "text": "Biografia.\nPietro II nacque in data sconosciuta, probabilmente in terra piemontese.\nEletto vescovo di Novara nell'agosto del 957, rimase in carica nella propria sede sino alla propria morte, nel dicembre del 964."}
{"id": "1993749", "revid": "599013", "url": "https://it.wikipedia.org/wiki?curid=1993749", "title": "Maurizio Latelli", "text": "Carriera.\nCrebbe nel vivaio del Petrarca Padova come palleggiatore, e in quel ruolo milit\u00f2 principalmente in Serie B. A partire dal 1999, con l'Alver Lamezia Terme, fu schierato nel ruolo di libero: con la squadra calabrese ottenne una promozione in Serie A2. Nella stagione 2002-03 esord\u00ec in Serie A1, con la maglia della Copra Ventaglio Piacenza e disput\u00f2 in quegli anni il FIVB World Tour di beach volley difendendo i colori azzurri in coppia con Paolo Alessandro Amari.\nNegli anni successivi vest\u00ec le maglie di Montichiari, Vibo Valentia, Latina e Taranto, sempre in A1. \u00c8 stato successivamente ingaggiato dalla Marmi Lanza Verona per le stagioni 2008-11. Cess\u00f2 la carriera nel 2013 a Piacenza dopo aver giocato al Club Italia."}
{"id": "1993751", "revid": "124123", "url": "https://it.wikipedia.org/wiki?curid=1993751", "title": "Aristone di Chio", "text": "Biografia.\nNacque a Chio, isola greca posta nell'Egeo orientale; per il resto sono scarsi i dati sulla sua vita.\nSi sa che fu seguace di Zenone di Cizio e dello stoicismo dal quale per\u00f2 in parte si distacc\u00f2 per fondare una propria scuola (detta degli Aristonei) nel Cinosarge. La sua dottrina fu in qualche misura influenzata da quella di Socrate ed egli cerc\u00f2 di operare una mediazione tra la morale stoica e quella socratica. Sub\u00ec anche - seppure in misura non considerevole - l'influenza della scuola cinica soprattutto sulla rilevanza degli aspetti etici che, secondo Aristone, hanno la precedenza su ogni altro tipo di indagine che riguardi l'uomo o la natura in generale.\nPer via della sua eloquenza era soprannominato \"la Sirena\".\nPensiero.\nSecondo quanto ci tramanda Diogene Laerzio, nelle sue Vite dei filosofi, Aristone fu colui che introdusse il concetto di \"indifferenza\". Inoltre, di lui conosciamo la sua opinione in merito ai discorsi, che il filosofo riteneva ragnatele, perfetti dal punto di vista tecnico, ma del tutto inutili. Inutile \u00e8 anche - a parere di Aristone - la logica, mentre la fisica \u00e8 \"al di sopra di noi\". \u00c8 opportuno, invece, considerare esclusivamente l'etica, la cosa pi\u00f9 importante per l'uomo.\nOpere.\nDelle sue opere non ci sono giunti che pochi frammenti, ma secondo Diogene Laerzio ad Aristone erano attribuite le seguenti opere:"}
{"id": "1993766", "revid": "1714743", "url": "https://it.wikipedia.org/wiki?curid=1993766", "title": "Maria Edvige d'Assia-Darmstadt", "text": "Biografia.\nEra figlia di Giorgio II d'Assia-Darmstadt, langravio dal 1626 al 1661, e di Sofia Eleonora di Sassonia.\nVenne data in sposa a Bernardo, figlio del duca Ernesto I di Sassonia-Coburgo-Altenburg; il matrimonio ebbe luogo a Gotha il 20 novembre 1671.\nIn seguito alla morte di suo suocero e alla spartizione del ducato tra i figli, Maria Edvige divenne nel 1680 duchessa di Sassonia-Meiningen, titolo che mantenne poco tempo in quanto mor\u00ec quello stesso anno a Ichtershausen il 19 aprile 1680, a causa delle conseguenze dell'ultimo parto. Venne sepolta a Meiningen. Suo marito si rispos\u00f2 il 25 gennaio 1681 a Schningen con Elisabetta Eleonora di Brunswick-Wolfenb\u00fcttel.\nDiscendenza.\nIn nove anni di matrimonio diede alla luce sette figli:\nIl suo primogenito Enrnesto Luigi sarebbe succeduto al padre nel 1706 come duca di Sassonia-Meiningen."}
{"id": "1993774", "revid": "1543377", "url": "https://it.wikipedia.org/wiki?curid=1993774", "title": "Economia dell'ambiente", "text": "Leconomia dell'ambiente \u00e8 una branca dell'economia politica che si interessa di problematiche ambientali. La nascita della disciplina viene convenzionalmente fissata tra gli anni 1950 e gli anni 1960, nonostante alcuni concetti fondamentali fossero stati elaborati in precedenza. L'importanza della disciplina \u00e8 cresciuta durante il XXI secolo a causa delle crescenti preoccupazioni ambientali. Alcuni temi fondamentali sono i costi e dei benefici delle politiche ambientali, la stima del valore delle risorse naturali, e le conseguenze dell'inquinamento e dei cambiamenti climatici sull'economia e il benessere delle persone. L'economia ambientale si interseca con diverse altre sottodiscipline, tra cui la microeconomia e la macroeconomia, l'econometria, l'economia sanitaria, l'economia dello sviluppo, l'economia dei trasporti e l'economia comportamentale. L'economia delle risorse naturali e l'economia dell'energia vengono a volte considerate come parte integrante dell'economia ambientale.\nL'economia dell'ambiente si differenzia dall'economia ecologica in quanto quest'ultima intende l'economia come un sub-sistema dell'ecosistema, focalizzandosi sul mantenimento del capitale naturale. In generale l'economia ecologica viene considerata parte della economia eterodossa, mentre l'economia ambientale si sviluppa come parte dell'economia mainstream.\nStoria.\nPeriodo precedente gli anni 1950.\nUno dei primi economisti che collegarono le questioni economiche a quelle ambientali fu Nicolas de Condorcet. Condorcet discuteva della possibilit\u00e0 che il governo non fosse tenuto a rispettare i diritti di propriet\u00e0 privata nel caso in cui una attivit\u00e0 agricola fosse causa di un peggioramento della qualit\u00e0 dell'aria e della salute per chi vivesse in zone limitrofe. All'interno della scuola classica, Adam Smith riconobbe che sebbene certi beni comuni portassero pi\u00f9 benefici alla comunit\u00e0 di quanto costassero, tali costi non sarebbero stati sostenibili per uno o pochi individui. Thomas Robert Malthus, David Ricardo e John Stuart Mill svilupparono alcuni concetti relativi alla scarsit\u00e0 di risorse e ai beni comuni che sarebbero stati ripresi negli anni successivi. Bench\u00e9 gli economisti classici fossero consapevoli dell'esistenza di alcuni problemi ambientali derivanti dall'industrializzazione e del possibile ruolo delle politiche pubbliche, lo stato della teoria economica del tempo non permetteva di identificare i fallimenti del mercato responsabili di tali problemi e quali misure fossero necessarie per correggerli.\nDurante il periodo marginalista diversi economisti formularono concetti che sarebbero diventati fondamentali nella disciplina. William Jevons approfond\u00ec nel suo libro \"The Coal Question\" il tema della scarsit\u00e0 delle risorse naturali tramite il paradosso di Jevons, precursore del cosiddetto effetto rimbalzo. Il concetto di esternalit\u00e0 venne prima introdotto da Alfred Marshall in maniera generale nel suo \"Principles of Economics\", per poi essere approfondito da Arthur Cecil Pigou. In particolare, Pigou espose diversi esempi di esternalit\u00e0 positive e negative - ad esempio la creazione di parchi urbani, il rimboschimento e l'inquinamento prodotto dalle ciminiere - e introdusse la cosiddetta imposta pigouviana per correggere quelle situazioni in cui i benefici marginali netti privati derivanti dalla produzione di un bene siano diversi dai benefici marginali netti a livello sociale.\nIn generale esistono alcuni temi ricorrenti negli scritti degli economisti della prima met\u00e0 del XX secolo. La descrizione delle risorse ittiche come bene comune \u00e8 affrontata da diversi autori, tra cui Marshall e Jens Warming. La gestione delle risorse non rinnovabili, gi\u00e0 affrontata da William Jevons, John Stuart Mills e David Ricardo nel XIX secolo, viene nuovamente approfondita da Lewis C. Gray e Harold Hotelling. Quest'ultimo studi\u00f2 la dinamica ottimale di estrazione e di prezzo delle risorse non rinnovabili, conosciuta anche come regola di Hotelling, e pose le basi per il metodo dei costi di viaggio per la valutazione dei beni non di mercato.\nNonostante quindi lo sviluppo di diverse importanti nozioni su cui si sarebbe fondata la futura disciplina, prima degli anni 1950 l'economia ambientale non era percepita come un ramo dell'economia a s\u00e9 stante. In parte ci\u00f2 avvenne perch\u00e9 le problematiche ambientali non erano ancora considerate come un valido argomento di interesse per l'economia politica, in parte perch\u00e9 gli strumenti di teoria economica necessari per analizzare tali questioni non erano ancora stati completamente elaborati.\nSeconda met\u00e0 del XX secolo.\nA partire dalla seconda met\u00e0 del XX secolo l'economia ambientale inizia ad affermarsi come disciplina economica. Negli anni 1950 Paul Samuelson introdusse la prima definizione formale di bene pubblico e il concetto di non-rivalit\u00e0, mentre Francis Bator analizz\u00f2 le esternalit\u00e0 dovute alla presenza di tali beni. Sempre in quel periodo, la Commissione Paley del governo statunitense sulle politiche minerarie aveva evidenziato come i prezzi di certe risorse minerarie stessero aumentando a tal punto da mettere a rischio lo stile di vita, l'economia e la sicurezza nazionale degli Stati Uniti. Sullo slancio di queste considerazioni, nel 1952 venne fondata \"Resources for the Future\" (RFF), il primo centro studi interamente dedicato all'economia dell'ambiente e delle risorse naturali. In questo periodo apparvero anche diversi studi sulla gestione delle risorse idriche, sulla pesca, sulla disponibilit\u00e0 e i prezzi delle risorse naturali, e sulla valutazione di beni non di mercato. A questi eventi si accompagn\u00f2 anche una maggiore consapevolezza delle problematiche ambientali da parte del grande pubblico, in particolare con la pubblicazione nel 1962 negli Stati Uniti del libro \"Primavera silenziosa\" sugli effetti nocivi dell'uso dei pesticidi sull'ambiente. \nPur essendo gi\u00e0 state studiate da Marshall e Pigou, fino agli anni 1960 le esternalit\u00e0 negative e le loro conseguenze non erano considerate particolarmente rilevanti. Nel 1960 Ronald Coase svilupp\u00f2 l'omonimo teorema, che elenca le condizioni necessarie per la risoluzione delle esternalit\u00e0 senza bisogno dell'intervento dello stato. La pubblicazione nel 1966 del saggio di Kenneth E. Boulding \"The economics of the coming spaceship Earth\" contribu\u00ec a mettere di nuovo in primo piano il problema delle esternalit\u00e0. Nel 1969 Robert Ayres e Allen Kneese sostennero che le esternalit\u00e0 non fossero delle \"bizzarre anomalie\" ma che fossero sempre pi\u00f9 importanti con l'aumento della popolazione e della produzione. Le imposte pigouviane dovevano far parte di un pi\u00f9 vasto programma di protezione ambientale. La maggiore attenzione alla questione delle esternalit\u00e0 ambientali port\u00f2 l'OCSE a adottare nel 1975 il principio del \"chi inquina paga\". \nParallelamente, cominciarono ad essere pubblicati alcuni dei primi studi che collegavano le esternalit\u00e0 ambientali alla nascente teoria del benessere. Per misurare il valore monetario implicito assegnato dagli individui a determinate riduzioni di inquinamento, iniziarono a svilupparsi il metodo dei prezzi edonici e il metodo della valutazione contingente. Questi due approcci verranno poi utilizzati in vari contesti, tra cui la misurazione della disponibilit\u00e0 a pagare per la riduzione del rischio di mortalit\u00e0 (valore di una vita statistica). \nLa crisi energetica del 1973 diede spunto a una serie di analisi sul rapporto tra utilizzo delle risorse naturali, specialmente le risorse non rinnovabili, e la crescita economica. Negli anni successivi diversi economisti pubblicarono dei lavori riguardanti l'estrazione ottimale delle risorse e le relative questioni di equit\u00e0 intergenerazionale. Con la pubblicazione del rapporto Brundtland da parte della Commissione Mondiale sull'Ambiente e lo Sviluppo venne introdotto il concetto di sviluppo sostenibile. Pochi anni dopo, nel 1992, ebbe luogo il Summit della Terra, il primo organizzato dalle Nazioni Unite esplicitamente dedicato alle tematiche ambientali e alla sostenibilit\u00e0. Sulla spinta del concetto di sviluppo sostenibile, venne sviluppato un sistema di contabilit\u00e0 nazionale che tenesse conto del deprezzamento delle risorse naturali, il prodotto nazionale netto. In quello stesso periodo gli economisti Gene Grossman e Alan Krueger pubblicarono i primi studi empirici che analizzarano la relazione tra crescita economica e degrado ambientale.\nNel frattempo, nacquero le prime associazioni professionali di economisti ambientali: nel 1979 venne fondata l'AERE (\"Association of Environmental and Resource Economists\"), e nel 1990 l'EAERE (\"European Association of Environmental and Resource Economists\"). \nInizio del XXI secolo.\nDall'inizio del XXI secolo l'economia ambientale ha subito una nuova evoluzione nei temi trattati e nella metodologia. Il riscaldamento globale, le tematiche energetiche, la sostenibilit\u00e0 della pesca, l'analisi delle politiche ambientali e la valutazione dei beni non di mercato hanno assunto un ruolo crescente nella disciplina. Cos\u00ec come avvenuto per altre branche dell'economia, l'impiego di metodi empirici \u00e8 aumentato al punto da uguagliare per importanza le metodologie strettamente teoriche largamente diffuse nella seconda met\u00e0 del XX secolo. Anche l'orizzonte geografico dell'economia ambientale ha assunto un carattere maggiormente internazionale, con un aumento degli studi riguardanti paesi asiatici, africani e sudamericani. \nNel XXI secolo il Premio Nobel per l'economia \u00e8 stato insignito per la prima volta per contributi su temi di economia ambientale: a Elinor Ostrom nel 2009 per l'analisi della gestione delle risorse comuni, e a William Nordhaus nel 2018 per l'inclusione dei cambiamenti climatici nei modelli macroeconomici.\nArgomenti e concetti.\nFallimenti di mercato.\nIl concetto di \"fallimento di mercato\" \u00e8 centrale nell'economia dell'ambiente. Un fallimento di mercato avviene quando il mercato non riesce ad allocare le risorse efficientemente. Per usare le parole di Hanley, Shogren e White (2007): \u00abUn fallimento di mercato si verifica quando il mercato non alloca risorse scarse per generare il pi\u00f9 grande benessere sociale raggiungibile. Esiste un disaccordo tra cosa un privato farebbe, dati determinati prezzi di mercato, e cosa la collettivit\u00e0 preferirebbe che lei/lui facesse. Tale disaccordo implica sprechi o inefficienze economiche; le risorse possono essere ri-allocate al fine di rendere almeno una persona pi\u00f9 ricca senza rendere nessun altro pi\u00f9 povero.\u00bb Forme comuni di fallimenti di mercato includono esternalit\u00e0, non-esclusibilit\u00e0 e non-rivalit\u00e0.\nEsternalit\u00e0.\nIn economia, un'esternalit\u00e0 si manifesta quando l'attivit\u00e0 di produzione o di consumo di un soggetto influenza, negativamente o positivamente, il benessere di un altro soggetto, senza che chi ha subito tali conseguenze riceva una compensazione (nel caso di impatto negativo) o paghi un prezzo (nel caso di impatto positivo) pari al costo o al beneficio sopportato/ricevuto. Di frequente, un ottimo paretiano non \u00e8 raggiungibile in presenza di esternalit\u00e0 negative.\nIn genere, l'economia dell'ambiente studia principalmente esternalit\u00e0 negative. Ad esempio, la vendita di legname amazzone, che non tiene conto del biossido di carbonio rilasciato (presente e potenziale) durante il disboscamento; o un'impresa inquinante, che non tiene conto dei costi che il proprio inquinamento impone ad altri. \nBeni comuni e beni pubblici.\nQuando \u00e8 troppo costoso (o impossibile) escludere l'accesso di una risorsa ambientale ad alcune persone, la risorsa \u00e8 chiamata o bene comune (bene che ha caratteristiche di rivalit\u00e0 e non-esclusivit\u00e0) o bene pubblico (bene che manca la caratteristica di rivalit\u00e0). In entrambi i casi, l'allocazione di mercato sar\u00e0 probabilmente inefficiente.\nUno dei pi\u00f9 famosi studi ed esempi \u00e8 portato da Garrett Hardin, nella sua tragedia dei beni comuni: una situazione in cui diversi individui utilizzano un bene comune per interessi propri e nella quale i diritti di propriet\u00e0 non sono chiari e quindi non \u00e8 garantito il fatto che chi trarr\u00e0 i benefici dall'uso della risorsa ne sosterr\u00e0 anche i costi. Viene spesso indicato come il problema del free rider. Hardin teorizza che, ignorando la scarsit\u00e0 ed il valore dei beni comuni, in assenza di restrizioni, utilizzatori di una risorsa di libero accesso la useranno in maniera smisurata (di pi\u00f9 rispetto al caso in cui dovessero pagare per essa o avessero diritti di esclusivit\u00e0), comportando un degrado ambientale.\nLa mitigazione dei cambiamenti climatici antropogenici \u00e8 un esempio di bene pubblico, in cui i benefici sociali non sono completamente tradotti e riflessi sui prezzi di mercato.\nConsenso all'interno della disciplina.\nLa disciplina ha raggiunto un consenso piuttosto ampio rispetto a determinati argomenti, mentre altre questioni restano senza una risposta condivisa. Un sondaggio del 2012 tra i membri dell\"Association of Environmental and Resource Economists\" ha evidenziato un largo consenso sull'incapacit\u00e0 del mercato da solo di fornire quantit\u00e0 ottimali di beni pubblici, sulla superiorit\u00e0 di tasse o di mercati delle emissioni rispetto a standard sulle emissioni, sulla superiorit\u00e0 di quote di pesca individuali rispetto a regolamentazioni sull'accesso alle risorse ittiche, e sulla presenza di sfruttamento eccessivo delle risorse naturali quando queste sono accessibili senza restrizioni. Una grande maggioranza di economisti ambientali ritiene inoltre che le politiche per l'ambiente non danneggino necessariamente l'economia, che la gestione delle risorse naturali dovrebbe tenere conto dei bisogni delle generazioni future, e che la multifunzionalit\u00e0 delle foreste e dei boschi dovrebbe essere valorizzata. Maggiori incertezze esistono invece sulla capacit\u00e0 del progresso tecnologico di risolvere i problemi ambientali, su quale sia la destinazione ottimale dei proventi delle imposte ambientali, sull'inclusione di clausole ambientali nei trattati commerciali, sulla relazione tra crescita economica, crescita della popolazione e degrado ambientale, e sulla dinamica dei prezzi delle risorse non rinnovabili.\nUna serie di sondaggi dell'Universit\u00e0 di Chicago su un gruppo di economisti operanti in Europa e negli Stati Uniti ha evidenziato un largo consenso a favore di una tassa sul carbonio rispetto a regolamentazioni ambientali a livello di settore e dell'introduzione di pedaggi urbani su reti stradali congestionate.\nAssociazioni professionali.\nLe principali associazioni internazionali di economia ambientale sono l\"Association of Environmental and Resource Economists\" (AERE), l\"European Association of Environmental and Resource Economists\" (EAERE), e l\"East Asian Association of Environmental and Resource Economics\" (EAAERE). In Italia l'associazione nazionale \u00e8 l\"Italian Association of Environmental and Resource Economists\" (IAERE).\nRiviste accademiche.\nAlcune delle principali riviste accademiche specializzate in economia ambientale sono:"}
{"id": "1993780", "revid": "767487", "url": "https://it.wikipedia.org/wiki?curid=1993780", "title": "Don't You Love Me", "text": "Don't You Love Me \u00e8 il quarto singolo del gruppo italiano 49ers. Segue il successo dei precedenti \"Die Walk\u00fcre\", \"Shadows\" e \"Touch Me\" ed \u00e8 contenuto nell'album \"49ers\". La voce di questo brano \u00e8 stata \"prestata\" da Jody Watley. Nelle varie versioni del singolo pubblicate nei pi\u00f9 disparati paesi del mondo, sono presenti diversi remix di questo pezzo, il pi\u00f9 famoso dei quali \u00e8 senza dubbio il \"90's Mix\"."}
{"id": "1993781", "revid": "88740", "url": "https://it.wikipedia.org/wiki?curid=1993781", "title": "Hanging Rock", "text": ""}
{"id": "1993782", "revid": "1568601", "url": "https://it.wikipedia.org/wiki?curid=1993782", "title": "Monte Fisher", "text": "Il monte Fisher rappresenta il punto pi\u00f9 elevato di un'ampia caldera, larga circa 11\u00a0km e lunga 18, situata nell'isola di Unimak, nelle Aleutine.\nLa caldera si \u00e8 formata con lo sprofondamento di un antico stratovulcano e si \u00e8 successivamente riempita in parte per via di alcune colate laviche e della formazione di un duomo lavico che si erge fino ad una quota di 929\u00a0m. Al suo interno sono presenti anche tre laghi.\nCollegamenti esterni.\nAlaska Volcano Observatory, USGS"}
{"id": "1993785", "revid": "287204", "url": "https://it.wikipedia.org/wiki?curid=1993785", "title": "Tetradecagono", "text": "In geometria, il tetradec\u00e1gono \u00e8 un qualsiasi poligono con 14 lati ed altrettanti vertici ed angoli; il tetradecagono regolare \u00e8 caratterizzato da angoli e lati tutti congruenti tra loro.\nPropriet\u00e0 geometriche.\nIl numero delle diagonali \"D\" di un tetradecagono \u00e8 il risultato della seguente formula, dove \"l\" \u00e8 il numero dei suoi lati:\nmentre la somma dei suoi angoli interni, essendo pari a tanti angoli piatti quanti sono i suoi lati meno due, vale:\nTetradecagono regolare.\nCiascun angolo interno, per quanto detto precedentemente, vale:\ninvece l'area \"A\" di un tetradecagono regolare di lato \"a\" \u00e8 ricavabile dalla seguente formula:\nCostruzione.\nUn tetradecagono regolare \"non\" pu\u00f2 essere costruito in modo esatto con riga e compasso. Qui sotto ne \u00e8 mostrata una costruzione che fornisce un'ottima approssimazione (circa cinque centesimi di grado sull'angolo al centro):"}
{"id": "1993787", "revid": "767487", "url": "https://it.wikipedia.org/wiki?curid=1993787", "title": "NGC 8", "text": "NGC 8 \u00e8 una stella binaria nella costellazione di Pegaso; fu scoperta dall'astronomo Otto Wilhelm von Struve il 29 settembre 1865."}
{"id": "1993788", "revid": "791427", "url": "https://it.wikipedia.org/wiki?curid=1993788", "title": "Maria Laura Rondanini", "text": "Biografia.\n\u00c8 una produttrice, ed attrice di teatro e cinematografica con varie opere al suo attivo. \nIl 6 ottobre 2008 si \u00e8 unita in matrimonio, a Venezia, con l'attore Silvio Orlando. Il matrimonio \u00e8 stato officiato dal sindaco Massimo Cacciari."}
{"id": "1993791", "revid": "118735547", "url": "https://it.wikipedia.org/wiki?curid=1993791", "title": "Unione Canadese dei Fascisti", "text": "Il Partito Fascista Canadese \u00e8 stato un partito politico fascista fondato negli anni trenta del XX secolo, nella citt\u00e0 canadese di Winnipeg.\nStoria.\nIl nucleo formativo del partito \u00e8 stata una scheggia fuoriuscita degli elementi pi\u00f9 \"di sinistra\" del Partito Nazionalista Canadese. \nIl partito \u00e8 stato guidato da Chuck Crate, che ne divenne leader all'et\u00e0 di 17 anni. Egli aveva contattato la British Union of Fascists, che lo pose in contatto con la sezione canadese, in seguito divenuta partito a s\u00e9 stante. Al movimento ader\u00ec anche il poeta Tom MacInnes.\nIl partito ha avuto un avvio difficile nell'attirare sostenitori, nel primo periodo. Questo principalmente fu dovuto al fatto che la maggior parte dei canadesi che fino allora avevano sostenuto il fascismo erano inclini verso la fazione razzista rappresentata da Adrien Arcand, il Partito Nazionale Sociale Cristiano. Alla prima riunione, a Winnipeg, vi fu una presenza di circa 200 persone. \nQuesta divergenza con la fazione di Arcand continuer\u00e0 per tutta la sua esistenza. Prima che il governo prese provvedimenti contro i fascisti canadesi, sia contro il \"Canadian Union\" sia contro Arcand e i suoi uomini, entrambi indissero in simultanea un congresso a Toronto. Mentre il gruppo di Arcand, denominato \"Unione Nazionale\" attir\u00f2 una folla di circa 4.000 persone, l\"'Unione canadese\" riusc\u00ec ad attrarre solo 30 persone. \nIl partito \u00e8 stato sciolto quando la seconda guerra mondiale ha avuto inizio. Il partito chiese ai suoi membri di rispettare la legge canadese, ma di lavorare per una pace negoziata. Crate trad\u00ec questi propositi, e si arruol\u00f2 nella Marina canadese. \nIl partito, anche se non ufficialmente razzista o anti-semita, aveva mantenuto forti connessioni con il Partito di Unit\u00e0 Nazionale di Adrien Arcand, che \u00e8 stato apertamente sia razzista che antisemita. \nDopo la guerra i militanti di entrambi i partiti confluirono nel Partito d'Azione Canadese.\nIdeologia.\nFu fondato sui principi tipici del fascismo (corporativismo, terzoposizionismo, meritocrazia e distributismo) anche se pi\u00f9 accentuati nei suoi programmi rispetto al nazionalismo semplice del Partito Nazionalista. Questa disposizione \u00e8 evidenziata in una dichiarazione ufficiale che \"l'antisemitismo \u00e8 un'ideologia della Germania, non del fascismo\". Il nome iniziale del partito fu \"British Empire Union of Fascists\" ed \u00e8 stato sempre in forte contatto con il British Union of Fascists. \nIn seguito divenne noto come Canadian Union of Fascists. Ha pubblicato il proprio giornale chiamato \"The Thunderbolt\". Ebbe rapporti anche con il \"Partito di Credito Sociale del Canada\" ed il \"Movimento Canadese di Credito Sociale\" coi quali condivideva le teorie economiche di Clifford Hugh Douglas."}
{"id": "1993795", "revid": "767487", "url": "https://it.wikipedia.org/wiki?curid=1993795", "title": "La fratellanza dell'ordine", "text": "La Fratellanza dell'Ordine, \"Faith of the Fallen\" in originale, \u00e8 il sesto volume della serie sword and sorcery de \"La spada della verit\u00e0\", pubblicata da Fanucci, dello scrittore statunitense Terry Goodkind; \u00e8 anche il secondo libro della saga uscito in volume unico anche in Italia. Nell'edizione economica \u00e8 uscito col titolo \"La Spada della Verit\u00e0 - Volume 6\".\nTrama.\n\"La Fratellanza dell'Ordine\" si apre in un clima sereno. Richard e Kahlan, seguiti dalla fedele Cara, si trovano nei Territori dell'Ovest, terra natia del protagonista. Stanno cercando un po' di tregua tra le pacifiche montagne: Kahlan ha infatti bisogno di riprendersi dopo il pestaggio subito ad Anderith. \u00c8 qui che l'incantatrice Nicci va a rapire Richard, per portarlo con s\u00e9 nel Vecchio Mondo, affinch\u00e9 quest'ultimo conosca l'umilt\u00e0 e la sofferenza quotidiana dei paesi pi\u00f9 poveri, anche se la sua vera intenzione \u00e8 quella di ucciderlo. Kahlan, disperata, una volta riprese le forze, si riunir\u00e0 con Zedd, Ann, Warren e si porr\u00e0 a capo dell'esercito D'Hariano, facendo le veci di suo marito. Riuscir\u00e0 ad assestare sonore batoste ai loro avversari, l'Ordine Imperiale. Allo stesso tempo, a chilometri di distanza, Richard si comporter\u00e0 come un normalissimo uomo di ormai quasi trent'anni, lavorando giorno e notte per guadagnare un tozzo di pane. Con il suo carisma e la sua umilt\u00e0, unita alle sue ormai spiccate doti di scultore, riuscir\u00e0 ad accattivarsi la simpatia di tutto il paese, instillando nei cuori di ognuno la scintilla della rivolta. Un altro duro colpo per Jagang: nel suo paese natale, un'intera cittadina si rivolta contro di lui, \"contagiando\" pian piano anche quelle limitrofe. Nicci finir\u00e0 per innamorarsi del Cercatore, non ricambiata, e per schierarsi al suo fianco, ribellandosi all'Ordine e rendendo a Richard la sua vita, chiedendogli inoltre perdono. Presto torneranno entrambi nel Nuovo Mondo.\nSesta regola del mago.\nIn questo volume scopriamo la Sesta Regola del Mago: "}
{"id": "1993801", "revid": "265329", "url": "https://it.wikipedia.org/wiki?curid=1993801", "title": "NGC 2024", "text": ""}
{"id": "1993803", "revid": "298055", "url": "https://it.wikipedia.org/wiki?curid=1993803", "title": "Jack McFarland", "text": ""}
{"id": "1993804", "revid": "120704365", "url": "https://it.wikipedia.org/wiki?curid=1993804", "title": "Monte Shishaldin", "text": "Il Monte Shishaldin \u00e8 uno stratovulcano statunitense attivo che si erge nel centro dell'Isola di Unimak, nelle Isole Aleutine, in Alaska. Con i suoi di altezza \u00e8 il pi\u00f9 elevato della Catena delle Aleutine di cui fa parte. Il suo cono ha una forma perfettamente simmetrica che lo rende facilmente riconoscibile tra tutti i vulcani delle Isole Aleutine; la sommit\u00e0, su cui si trova un piccolo cratere che emette continuamente nuvole di vapore, \u00e8 ricoperta da ghiacci perenni al di sopra dei 2000\u00a0m. \nDescrizione.\nIl vulcano \u00e8 il pi\u00f9 orientale di tre grandi stratovulcani allineati su un asse est-ovest nella parte Est dell'isola di Unimak. Gli Aleuti chiamavano la montagna Sisquk, che significa \"la montagna che indica la via quando mi sono perso\". In tutto il ghiacciaio dello Shishaldin copre un'area di circa 91\u00a0km2. \u00c8 fiancheggiato a nordovest da 24 coni parassiti monogenetici, un'area coperta da imponenti colate di lava. \nIl cono vulcanico non ha pi\u00f9 di 10.000 anni ed \u00e8 costruito su resti erosi dal ghiaccio di un antico vulcano somma. I resti dell'antico edificio vulcanico sono esposti sui fianchi ovest e nordest del vulcano dai 1.500 ai 1.800 m di altitudine. L'edificio dello Shishaldin contiene circa 310\u00a0km3 di materiale. Un continuo pennacchio di vapore si innalza dal cratere sommitale che ha un diametro di circa 150 m ed \u00e8 leggermente sfondato sul margine nord. Nel 1967 il vulcano vulcanico \u00e8 stato designato come monumento nazionale naturale dal National Park Service.\nAttivit\u00e0.\nIl vulcano ha avuto molte eruzioni documentate nel diciannovesimo e ventesimo secolo, ed un'altra coppia di resoconti riguardanti attivit\u00e0 vulcanica nell'area possono essere associati allo Shishaldin. Per questo, l'intera storia documentata del vulcano \u00e8 ricca di resoconti di attivit\u00e0. L'AVO (\"Alaska volcano observatory\") riporta 24 eruzioni confermate dello Shishaldin il che lo rende il terzo vulcano con pi\u00f9 eruzioni documentate nelle Isole Aleutine (dopo l'Akutan e il Pavlof). Tuttavia, lo Shishaldin presenta il maggior numero di eruzioni tra i vulcani dell'Alaska (confermate e plausibili), ma met\u00e0 delle eruzioni rimangono non verificate; la pi\u00f9 recente eruzione risale invece al Gennaio 2015.\nLe pi\u00f9 recenti eruzioni del monte Shishaldin sono state nel 1995-96 e nel 1999. Dall'attivit\u00e0 del 1999 il vulcano ha mantenuto un'attivit\u00e0 sismica pressoch\u00e9 continua, con terremoti di bassa magnitudo (la maggior parte inferiore a 1) ogni 1-2 minuti. Nel 2004 ci furono resoconti di piccole quantit\u00e0 di cenere emessa insieme al vapore.\nL'Alaska Volcano Observatory monitora il vulcano nell'evenienza di un'attivit\u00e0 pi\u00f9 rischiosa con sismografi e immagini satellitari. Le osservazioni dal vivo sono rare, data la remota localizzazione del vulcano.\nScalate.\nLa prima ascesa documentata del monte Shishaldin risale al 1932 da parte di G. Peterson e due suoi compagni. Data la natura lineare dell'arrampicata \u00e8 possibile che ci sia stata un'ascesa precedente, o da parte dei nativi Aleuti, o da parte dei Russi o di altri visitatori. Lo Shishaldin \u00e8 una discesa per sci molto popolare tra gli scalatori locali (che sono molto pochi). Per via del suo isolamento non \u00e8 molto spesso scalato da stranieri.\nCollegamenti esterni.\nAlaska Volcano Observatory, USGS"}
{"id": "1993805", "revid": "31360", "url": "https://it.wikipedia.org/wiki?curid=1993805", "title": "Isola James Ross", "text": ""}
{"id": "1993806", "revid": "94647", "url": "https://it.wikipedia.org/wiki?curid=1993806", "title": "Rubbianino", "text": ""}
{"id": "1993808", "revid": "125468165", "url": "https://it.wikipedia.org/wiki?curid=1993808", "title": "Rodolfo (vescovo di Novara)", "text": "Biografia.\nRodolfo nacque in data sconosciuta, probabilmente in terra piemontese.\nEletto vescovo di Novara nel luglio del 940, rimase in carica nella propria sede sino alla propria morte, nell'agosto del 957. Durante gli anni del proprio episcopato don\u00f2 la chiesa di San Gaudenzio della dotazione di un manso presso Garbagna Novarese."}
{"id": "1993816", "revid": "1418004", "url": "https://it.wikipedia.org/wiki?curid=1993816", "title": "Joan Lindsay", "text": "Biografia.\nLady Lindsay nacque a St Kilda East, Victoria, Australia. Era la terza figlia di Theyre \u00e0 Beckett e di Ann Sophie Weigall, nata Hamilton e legata alla Boyd family, forse la dinastia artistica pi\u00f9 famosa e prolifica dell'Australia. Dal 1916 al 1919 studi\u00f2 pittura alla National Gallery School, Melbourne. Nel 1920 apr\u00ec uno studio di pittura a Melbourne, che condivise con Maie Ryan (che divenne pi\u00f9 tardi Lady Casey). Joan esib\u00ec i suoi lavori, acquerelli e oli, alle due esposizioni di Melbourne e anche con la Victorian Artists Society. \nNel 1922 a Londra nel giorno di San Valentino, Joan Weigall si spos\u00f2 con Daryl Lindsay. Questa data rimase sempre importante per lei, tanto che ambient\u00f2 il suo lavoro pi\u00f9 famoso, \"Picnic a Hanging Rock\", nel giorno di San Valentino. Sir Daryl era il figlio pi\u00f9 giovane dei Lindsay, famosa famiglia di artisti e scrittori, il pi\u00f9 famoso dei quali fu Norman. Egli era un pittore che aveva un discreto successo, in particolare coi suoi quadri di fiori bianchi - un soggetto difficile da dipingere. Quando la coppia ritorn\u00f2 a vivere in Australia si stabil\u00ec in una fattoria ristrutturata a Baxter, Mulberry Hill, in cui visse felicemente finch\u00e9 la Grande depressione li costrinse a trasferirsi in alloggi pi\u00f9 modesti a Bacchus Marsh e ad affittare la loro casa, in attesa di tempi migliori. Con quella difficile esperienza alle spalle Daryl abbandon\u00f2 la pittura per diventare Direttore della Galleria d'arte di Victoria. Questo incarico li costrinse a trasferirsi a Melbourne fino a quando lui and\u00f2 in pensione, ma conservarono la loro casa di campagna.\nNel suo scritto \"Time Without Clocks\" descrive il suo matrimonio e l'idilliaco inizio della vita coniugale. Il titolo del libro (letteralmente \"tempo senza orologi\") deriva dalla strana capacit\u00e0 di Joan di fermare gli orologi quando vi passava vicino, ed anche dall'idea che quel periodo della sua vita era senza schemi e libero.\nLa Lindsay scrisse anche una serie di drammi che non furono mai pubblicati (sebbene uno, intitolato \"Wolf\", fosse stato completato), nonch\u00e9 articoli, recensioni e racconti pubblicati su varie riviste di arte, letteratura e societ\u00e0. Insieme a suo marito Daryl scrisse una storia della Croce Rossa australiana (\"History of the Australian Red Cross\"). Lei e Daryl, insieme a Lord e Lady Casey, furono tra i fondatori, e poi tra i pi\u00f9 attivi promotori, del National Trust dello Stato australiano di Victoria. Lady Lindsay era infatti molto interessata alla tutela del patrimonio non solo naturale ma anche storico australiano e allo sviluppo di un'identit\u00e0 nazionale australiana. Non avendo figli, i Lindsay lasciarono in eredit\u00e0 la loro casa, Mulberry Hill, al National Trust, che l'ha aperta al pubblico.\n\"Picnic ad Hanging rock\".\n\u00c8 il suo \"bestseller\" da cui fu tratto nel 1976 l'omonimo film di Peter Weir. Il capitolo finale fu pubblicato solamente nel 1987 nel romanzo \"The Secret of Hanging Rock\" in accordo con le sue volont\u00e0."}
{"id": "1993819", "revid": "767487", "url": "https://it.wikipedia.org/wiki?curid=1993819", "title": "I pilastri della creazione", "text": "I Pilastri della Creazione (\"The Pillars of Creation\" in originale) \u00e8 il settimo volume della serie fantasy epico de \"La spada della verit\u00e0\", pubblicata da Fanucci, dello scrittore statunitense Terry Goodkind; \u00e8 anche il terzo libro della saga uscito in volume unico anche in Italia. Nell'edizione economica \u00e8 uscito col titolo \"La Spada della Verit\u00e0 - Volume 7\".\nTrama.\nIn questo volume il punto di vista predominante \u00e8 quello di Jennsen Rahl, giovane e affascinante ragazza che scappa da quando \u00e8 nata da un mostro chiamato Darken Rahl, un mostro che violent\u00f2 sua madre. Jennsen, all'inizio del libro, non \u00e8 al corrente del fatto che Darken Rahl \u00e8 stato sconfitto da un altro suo figliastro, Richard, protagonista della saga. Lo scoprir\u00e0 soltanto grazie a Sebastian, braccio destro dell'imperatore Jagang, che non tarda a innamorarsi della giovane e a consegnarla, con le migliori intenzioni, dritta tra le braccia del suo signore. Jagang soggioga la giovane, convincendola del fatto che il suo fratellastro Richard Rahl \u00e8 l'uomo pi\u00f9 malvagio che esista al mondo, e che anche lui, come prima suo padre, la vuole morta. Jennsen non dubita di una sola parola, e ascoltando i consigli di Sebastian, promette all'imperatore Jagang che uccider\u00e0 lei stessa il nuovo Lord Rahl. Solo grazie all'aiuto del dolce Tom, protettore in incognito di Lord Rahl, della sposa di Richard, la saggia Madre Depositaria Kahlan Amnell, e di Richard stesso, Jennsen non macchier\u00e0 le sue mani di sangue innocente, schierandosi infine dalla parte del fratello e seguendolo nella sua lotta contro l'Ordine Imperiale.\nSettima regola del mago.\nIn questo volume scopriamo la Settima Regola del Mago: "}
{"id": "1993822", "revid": "1005847", "url": "https://it.wikipedia.org/wiki?curid=1993822", "title": "Nationalsocialistiska Blocket", "text": "Il Nationalsocialistiska Blocket (in svedese), \"Blocco Nazional-Socialista\", \u00e8 stato un partito politico nazional-socialista svedese costituito alla fine del 1933 dalla fusione del \"Nationalsocialistiska Samlingspartiet \", \"Nationalsocialistiska F\u00f6rbundet\" e nazional-socialisti locali di unit\u00e0 collegate all'avvocato Sven Hallstr\u00f6m a Ume\u00e5. Pi\u00f9 tardi, anche \"Svensk Nationalsocialistisk Samling\" entro nell'NSB. \nIl leader del partito \u00e8 stato il colonnello Martin Ekstr\u00f6m. Il partito emise varie pubblicazioni, \"Landet Fritt\" (G\u00f6teborg), \"Var Kamp\" (G\u00f6teborg), \"su Var\" (Ume\u00e5), \"Nasisten\" (Malm\u00f6) e \"Riksposten\". \nNSB si differenziava da altri gruppi nazional-socialisti svedesi a causa della sua liaison con la classe superiore svedese. NSB era chiaramente inferiore a quello dei due principali partiti nazional-socialisti in Svezia, al momento, SNSP e NSAP. A poco a poco il partito scomparve. "}
{"id": "1993825", "revid": "125468178", "url": "https://it.wikipedia.org/wiki?curid=1993825", "title": "Dagiberto", "text": "Ebbe il soprannome di \"il Pio\".\nBiografia.\nDagiberto nacque in data sconosciuta, a Pavia, figlio di Guasperto, uomo di stirpe longobarda.\nIntrapresa la carriera ecclesiastica, nell'899 venne nominato suddiacono della Chiesa di Pavia.\nNel maggio del 902 fu eletto vescovo di Novara quando don\u00f2 alcuni suoi beni al capitolo della cattedrale.\nSuccessivamente ricevette da Berengario I, il 17 novembre 919, il diritto di tenere mercati in Novara e Gozzano.\nMor\u00ec a Novara nel luglio del 940."}
{"id": "1993826", "revid": "287204", "url": "https://it.wikipedia.org/wiki?curid=1993826", "title": "Denver Nuggets (1948-1950)", "text": "I Denver Nuggets furono una squadra professionistica di basketball con sede a Denver in Colorado (USA), attiva tra il 1948 e il 1950.\nI Nuggets giocarono la stagione 1948-49 nella NBL, mentre durante la stagione 1949-50 parteciparono al campionato NBA. I Nuggets furono inoltre la prima franchigia professionistica sportiva del Colorado.\nNel 1950-51 cambiarono nome in Denver Refiners, giocando nella NPBL. Durante la stagione si spostarono a Evansville, diventando gli Evansville Agogans."}
{"id": "1993828", "revid": "729019", "url": "https://it.wikipedia.org/wiki?curid=1993828", "title": "Sociedade Independente de Comunica\u00e7\u00e3o", "text": "La Sociedade Independente de Comunica\u00e7\u00e3o S.A. (SIC) \u00e8 una emittente televisiva portoghese. Inizia ufficialmente le sue trasmissioni il 6 ottobre 1992 come prima emittente privata del Portogallo dopo 35 anni di monopolio della televisione statale RTP. Fondata dall'ex premier e fondatore del PSD Francisco Pinto Balsem\u00e3o, SIC appartiene in maggioranza alla societ\u00e0 portoghese Grupo Impresa, mentre tra gli altri azionisti c'\u00e8 Rede Globo, che fin dalla nascita le fornisce alcune\" telenovelas\".\nL'impostazione dei suoi canali \u00e8 volta all'intrattenimento, e alle fiction con particolare attenzione verso i prodotti portoghesi; spesso le serie americane, anche quelle pi\u00f9 note, sono trasmesse a tarda notte.\nOltre al canale principale generalista, che \u00e8 solitamente puntato sul tasto 3 del telecomando, dal 2001 sono sorti canali tematici e la versione internazionale."}
{"id": "1993830", "revid": "1568601", "url": "https://it.wikipedia.org/wiki?curid=1993830", "title": "Cime Isanotski", "text": "Le Cime Isanotski sono una serie di cime appartenenti ad un antico vulcano posto nella parte centro-orientale dell'Isola di Unimak, nelle Aleutine.\nLa sua sommit\u00e0 si presenta molto frastagliata e ampiamente erosa dai ghiacci che lo ricoprono quasi completamente."}
{"id": "1993835", "revid": "1776051", "url": "https://it.wikipedia.org/wiki?curid=1993835", "title": "Garibaldo (vescovo di Novara)", "text": "Biografia.\nGaribaldo nacque in data sconosciuta e intraprese la carriera ecclesiastica.\nNel febbraio dell'895 venne nominato vescovo di Novara, rimanendo in carica sino alla propria morte, nel maggio del 902.\nDi lui si sa che, poco prima di morire, ricevette per mano di Berengario I, il 9 maggio 902, un diploma di conferma di possesso dei beni della chiesa novarese."}
{"id": "1993836", "revid": "6923", "url": "https://it.wikipedia.org/wiki?curid=1993836", "title": "Mondiale Superbike", "text": ""}
{"id": "1993843", "revid": "547034", "url": "https://it.wikipedia.org/wiki?curid=1993843", "title": "Castlevania Chronicles", "text": " \u00e8 un videogioco del 1993 per Sharp X68000. Nel 2001 \u00e8 stato sviluppato un remake, noto come Castlevania Chronicles in Occidente e in Giappone.\nModalit\u00e0 di gioco.\nLa maggior parte dei livelli rispecchia quelli presenti nella versione NES di \"Castlevania\"; in particolare il primo \u00e8 molto simile, cos\u00ec come il quarto e il settimo ricordano molto rispettivamente quinto e secondo livello originale. \u00c8 stato inoltre aggiunto un power-up, un rametto che se utilizzato ripristina l'energia vitale.\nAudio.\nLa colonna sonora \u00e8 composta sia da nuovi arrangiamenti di temi classici della serie: \"Vampire Killer\" e \"Wicked Child\" dal primo episodio, \"Bloody Tears\" da \"\" e \"Theme of Simon Belmont\" da \"Super Castlevania IV\". Prima di cominciare il gioco, \u00e8 possibile selezionare tre tipi di moduli sonori: sintetizzatore FM dell'X6800 Yamaha YM2151, MIDI Roland LA (MT-32, CM-32L, CM-64) e MIDI Roland GS (SC-55, SC-33, SC-155, CM-300, CM-500). Nonostante le tracce rimangano le solite, varia la strumentazione e alcune canzoni sono differenti fra loro.\nDifferenze.\nLa versione PlayStation \u00e8 dotata di una nuova introduzione e di un nuovo finale, con i personaggi disegnati da Ayami Kojima (gi\u00e0 designer di \"\"); lo sprite principale, Simon Belmont, ha subito un restyling, cos\u00ec come quello di Dracula; infine \u00e8 stato migliorato l'audio, sia per quanto riguarda gli effetti che la colonna sonora. \u00c8 tuttavia disponibile una modalit\u00e0 identica all'originale."}
{"id": "1993845", "revid": "115958910", "url": "https://it.wikipedia.org/wiki?curid=1993845", "title": "L'impero degli indifesi", "text": "L'impero degli indifesi, \"Naked Empire\" in originale, \u00e8 l'ottavo volume della serie fantasy epico de \"La spada della verit\u00e0\", pubblicata da Fanucci, dello scrittore statunitense Terry Goodkind; \u00e8 anche il quarto libro della saga uscito in volume unico anche in Italia. Nell'edizione economica \u00e8 uscito col titolo \"La Spada della Verit\u00e0 - Volume 8\".\nTrama.\nRichard e le persone assieme a lui sono nel Vecchio Mondo, ma il viaggio viene interrotto dal mago Nicholas. Egli \u00e8 capace di rapire l'anima delle persone e sfruttarle per impossessarsi del corpo degli animali. Inoltre la situazione \u00e8 aggravata anche dall'avvelenamento di Richard da parte di Owen, uno membro del popolo di Bandakar.\nLo scopo di Owen era costringerlo ad aiutarlo nella difesa del suo territorio. Richard riesce cos\u00ec ad apprendere molte cose riguardo ai Bandakar, come per esempio che sono tutti simili a sua sorella Jensenn, ovvero persone totalmente prive di magia. Essi sono tutti discendenti della casata dei Rahl e sono stati confinati in quella zona del Vecchio Mondo perch\u00e9 con la loro presenza avrebbero pregiudicato l'esistenza stessa della magia nel mondo. Fu il mago Kaja-Rang a confinarli, non per la loro condizione innata ma per la loro dottrina che professava un pacifismo assoluto, e loro ne conservano un enorme statua di pietra che reca scritta l'Ottava regola del mago. Arrivano anche la priora Ann e Nathan per aiutarlo ed insieme a loro, ed ai ribelli tra i Bandakar, Richard sconfigge i soldati dell'Ordine Imperiale l\u00ec presenti.\nUccide con un abile inganno anche Nicholas, visto che l'antidoto \u00e8 andato distrutto riesce a crearsene uno autonomamente. Intanto il nonno Zedd ed Adie sono stati catturati al Mastio del Mago e vengono sfruttati per studiare e catalogare le potenti magie presenti nella dimora ancestrale dei maghi. Tra di esse Zedd ne trova una che utilizza per fuggire assieme al capitano Zimmer dell'esercito D'hariano. Una volta liberi dal pericolo si dividono in due gruppi, uno formato da Adie e gli uomini di Zimmer che liberano i prigionieri dell'Ordine Imperiale, l'altro formato da Chase, Rachel e Zedd che si riprendono il Mastio.\nOttava regola del mago.\nIn questo volume scopriamo l'Ottava Regola del Mago: "}
{"id": "1993848", "revid": "1776051", "url": "https://it.wikipedia.org/wiki?curid=1993848", "title": "Liuterio", "text": "Biografia.\nLiuterio nacque in data sconosciuta, probabilmente in terra piemontese.\nEletto vescovo di Novara nell'aprile dell'891, rimase in carica nella propria sede sino alla propria morte, nel febbraio dell'895."}
{"id": "1993855", "revid": "1568601", "url": "https://it.wikipedia.org/wiki?curid=1993855", "title": "Monte Roundtop", "text": "Il Monte Roundtop \u00e8 un antico stratovulcano situato nella parte orientale dell'Isola di Unimak, nelle Aleutine, a breve distanza dalle Cime Isanotski e rappresenta il rilievo pi\u00f9 orientale della Catena delle Aleutine.\nIl vulcano si presenta come una montagna ampiamente erosa dall'azione dei ghiacci sulle cui pendici, nel 1930, sono state scoperte alcune sorgenti termali.\nCollegamenti esterni.\nAlaska Volcano Observatory, USGS"}
{"id": "1993863", "revid": "339392", "url": "https://it.wikipedia.org/wiki?curid=1993863", "title": "Ko\u0161arka\u0161ki Klub Bosna Sarajevo", "text": ""}
{"id": "1993866", "revid": "188323", "url": "https://it.wikipedia.org/wiki?curid=1993866", "title": "Cambio estraibile", "text": ""}
{"id": "1993868", "revid": "198277", "url": "https://it.wikipedia.org/wiki?curid=1993868", "title": "Cagiva F4", "text": "La Cagiva F4 \u00e8 un prototipo di motocicletta da competizione sviluppato della casa italiana Cagiva, in collaborazione con Ferrari, tra il 1995 e il 1996. Il nome deriva dalla \u00abF\u00bb di Ferrari, produttore di motore e telaio, e dal \u00ab4\u00bb riferito al numero dei cilindri.\nQuesta moto da competizione era stata progettata dal marchio varesino in funzione del Campionato mondiale Superbike, tuttavia non super\u00f2 mai lo stadio prototipale; ci\u00f2 nonostante il progetto, successivamente rivisto, prefigur\u00f2 la MV Agusta F4.\nDescrizione.\nClaudio Castiglioni, nella prima met\u00e0 degli anni 1990 \"patron\" di un gruppo motociclistico che, oltre a Cagiva, comprendeva anche Ducati, Moto Morini e Husqvarna, spinse per la realizzazione di una moto che potesse porsi al vertice delle 4 cilindri nel Mondiale Superbike, categoria in cui gi\u00e0 primeggiava con Ducati grazie alle sue 2 cilindri desmodromiche.\nIl progetto nacque fin dal principio come molto ambizioso. Su tutti, per lo sviluppo del propulsore, Cagiva si rivolse a Ferrari, ottenendo da Piero Ferrari l'apporto dei pi\u00f9 esperti motoristi di Maranello: l'unit\u00e0 da 750\u00a0cm\u00b3 nacque quindi con soluzioni esclusive per l'epoca, come la disposizione delle valvole radiali ereditata dai propulsori Ferrari, prima azienda ad adottare tale concetto, e il cambio estraibile, direttamente derivato dalle coeve Cagiva da Gran Prix; quest'ultima una soluzione alquanto pregiata per un mezzo destinato alla guida su strada e difatti quasi assente su altre moto pure di eguale fattura. Il peso complessivo era di 186\u00a0kg. Proprio l'iniziale collaborazione sull'asse Varese-Maranello fu da spunto per il nome del prototipo, F4, con la \u00abF\u00bb a richiamare la Ferrari e il \u00ab4\u00bb la natura quadricilindrica del mezzo.\nSul piano dello stile, a Massimo Tamburini, all'epoca direttore del Centro Ricerche Cagiva e gi\u00e0 dietro all'acclamata Ducati 916, venne affidato il compito di disegnare una moto stradale che ricalcasse le linee filanti della contemporanea Cagiva C594, prototipo da corsa messo in pista dalla casa varesina nella classe 500 del motomondiale, ritenuta la pi\u00f9 bella moto da competizione della sua generazione nonch\u00e9 tra le pi\u00f9 affascinanti di sempre. Tamburini riprese quasi in toto carenatura, cupolino, sella e codone della C594, aggiungendo solo \u2014 in maniera non ancora definitiva \u2014 un doppio faro anteriore (adattato dalla enduro Canyon) e un proiettore posteriore sul codone, al posto dei due scarichi superiori, questi sostituiti da un unico terminale sul lato destro del forcellone; nel cupolino, oltre alla caratteristica presa d'aria centrale con traversino, mutuata anch'essa dalla C594, trovarono posto due sfoghi addizionali ai lati, verosimilmente dalla pura funzione estetica.\nNonostante gli sforzi sostenuti, la F4 non arriv\u00f2 mai alla produzione in serie, fermandosi alla fase di test; questi svolti dapprima sottotraccia (quando la rivista statunitense \"Cycle World\" sorprese lo strano muletto di una Ducati 851), e poi in maniera ufficiale nel 1995 presso il circuito del Mugello. Nel frattempo, infatti, da una parte sorsero problemi finanziari in seno a Cagiva, a causa degli ingenti investimenti sostenuti negli anni precedenti nel motomondiale, e dall'altra ci fu un passo indietro di Ferrari, insoddisfatta delle prestazioni del propulsore e, soprattutto, non pi\u00f9 interessata ad associare il suo marchio a un mezzo a due ruote.\nQuello che sembrava un progetto ormai abortito, rinacque tuttavia pochi anni dopo sfruttando il blasone di MV Agusta, marchio di cui Castiglioni era entrato in possesso fin dal 1991. Una volta rivista nella parte ciclistica ed estetica, in quest'ultimo caso ancora sotto la matita di Tamburini, la Cagiva F4 fece da base per la nascita, nel 1998, della MV Agusta F4."}
{"id": "1993874", "revid": "270833", "url": "https://it.wikipedia.org/wiki?curid=1993874", "title": "Giulio Paggio", "text": "Biografia.\nDurante la Seconda guerra mondiale fu un giovane comandante partigiano comunista della 118\u00aa Brigata Garibaldi \"Attilio Tessaro\", operante nella Val d'Ossola e nella zona di Milano-Lambrate con lo pseudonimo di \"tenente Alvaro\". All'epoca aveva fatto incidere sul calcio del proprio fucile la frase \"Non si concedono bis\".\nNell'immediato dopoguerra, impiegato all'Innocenti di Lambrate, fond\u00f2 e divenne comandante della Volante Rossa \"Martiri Partigiani\", un'organizzazione paramilitare comunista attiva nel milanese che si prefiggeva principalmente la vendetta nei confronti dei fascisti repubblichini rimasti impuniti nel dopoguerra. Dal 1945 al 1949 organizz\u00f2 diverse azioni, come ad esempio il saccheggio della sede della rivista il \"Meridiano d'Italia\" avvenuto il 16 giugno 1947, e l'attentato del 29 ottobre contro la sede del MSI di via santa Redegonda, oltre a omicidi come quello dell'ex generale della MVSN Ferruccio Gatti avvenuto il 4 novembre 1947. Il 27 gennaio 1947 avvennero gli ultimi due omicidi attribuiti alla Volante rossa, effettuati con l'utilizzo di un taxi: particolare che mise la polizia sulle tracce degli attentatori.\nUna grossa retata avvenuta a Lambrate il 10 febbraio 1949 sotto il comando del questore Vincenzo Agnesina e del colonnello dei carabinieri Sante Mantarro port\u00f2 all'arresto di ventisette persone a vario titolo coinvolte nell'attivit\u00e0 della Volante Rossa. Nel 1951 fu condannato dalla Corte d'Assise di Verona alla pena dell'ergastolo in quanto ritenuto l'esecutore materiale di due omicidi. La condanna fu confermata due anni dopo in Appello a Venezia. Nel frattempo, Paggio era fuggito (unitamente ad altri tre \"volantisti\") in Cecoslovacchia con l'aiuto del PCI. Dopo aver frequentato la scuola di partito organizzata del PCI, entr\u00f2 a lavorare nell'emittente statale cecoslovacca \"Radio Praga\" e divenne il responsabile del programma in lingua italiana \"Oggi in Italia\" curata direttamente dal PCI. In seguito collabor\u00f2 anche alla rivista \"Problemi della pace e del socialismo\".\nA \"Radio Praga\" rimase fino al marzo del 1976; poi venne assunto alla \"Nuova Rivista Internazionale\", dove rest\u00f2 fino al raggiungimento della pensione. Nel frattempo sul suo conto si diffusero le voci pi\u00f9 disparate che lo indicavano in Svizzera oppure arruolato agli inizi degli anni Cinquanta nella Legione straniera francese e combattente nella guerra d'Indocina. Il 26 ottobre 1978 il Presidente della Repubblica Sandro Pertini firm\u00f2 il decreto che gli concedeva la grazia insieme a Natale Burato e Paolo Finardi. Paggio nel 1979 rientr\u00f2 brevemente in Italia, presentandosi nella sede centrale del PCI in via delle Botteghe Oscure.\nRientr\u00f2 poi a Praga, dove mor\u00ec il 15 novembre 2008."}
{"id": "1993877", "revid": "921573", "url": "https://it.wikipedia.org/wiki?curid=1993877", "title": "Will Smith", "text": "Smith, che nell'aprile del 2007 la rivista \"Newsweek\" ha definito \u00abil pi\u00f9 potente attore di Hollywood\u00bb, ha raggiunto fama mondiale negli anni novanta dopo aver recitato nella serie televisiva \"Willy, il principe di Bel-Air\" (1990-1996) e in numerosi film tra cui \"Bad Boys\" (1995), \"Independence Day\" (1996) e \"Men in Black\" (1997). Ha ricevuto tre candidature all'Oscar per il miglior attore per la sua interpretazione del pugile Muhammad Ali in \"Al\u00ec\" (2001), per il ruolo di Chris Gardner nel film \"La ricerca della felicit\u00e0\" (2006) e per il ruolo di Richard Williams in \"Una famiglia vincente - King Richard\" (2021). Nel 2022 ha vinto il Golden Globe per il miglior attore in un film drammatico e lo Screen Actors Guild Award per il miglior attore cinematografico per la sua interpretazione di Richard Williams nell'acclamato biopic \"Una famiglia vincente - King Richard\".\nBiografia.\nNato a Filadelfia il 25 settembre 1968. \u00c8 il secondo di quattro figli di Caroline Bright, cantante, e Willard Carroll Smith, Sr., attore e umorista. \u00c8 cresciuto nella \"middle class\" di West Filadelfia, nel quartiere di Germantown. Affacciandosi sulla scena musicale, ha conosciuto a un party Jeff Townes, con il quale ha iniziato la sua collaborazione artistica; hanno preso il nome di DJ Jazzy Jeff &amp; the Fresh Prince. Quando il duo \u00e8 riuscito a guadagnare popolarit\u00e0, Smith ha speso molto denaro comprando una casa, macchine e gioielli.\nCarriera.\nStava cercando nuove strade quando, nel 1990, in un bar ha incontrato Benny Medina, il quale aveva un'idea originale su una \"sit-com\" basata sulla sua vita a Bel Air. Smith ha amato subito l'idea, e ci ha creduto anche la NBC, che ha iniziato la produzione di \"Willy, il principe di Bel-Air\". La trama era semplice: Will ha interpretato fondamentalmente s\u00e9 stesso, un ragazzo di strada di Filadelfia trapiantato a Bel Air. La serie ha avuto un successo clamoroso, negli Stati Uniti e all'estero, ed \u00e8 andata avanti per ben sei anni.\nDurante questo periodo ha preso parte a un film, grazie al quale la critica cinematografica ha avuto occasione di notarlo: \"6 gradi di separazione\" (1993). Il 4 giugno 1994 ha condotto la terza edizione degli MTV Movie Awards. Grazie anche al successo raggiunto dal film d'azione \"Bad Boys\" (1995), la sua carriera cinematografica aveva preso ormai il sopravvento su quella televisiva e su quella musicale. Ha avuto una grossa spinta grazie al blockbuster \"Independence Day\" (1996), dove ha impersonato il capitano dei Marines Steven Hiller, che aveva il compito di combattere gli alieni. In seguito film come \"Men in Black\" (sempre sul tema degli extraterrestri) e \"Nemico pubblico\" hanno contribuito a incrementarne la popolarit\u00e0 a livello internazionale.\nLa definitiva consacrazione alla carriera d'attore \u00e8 arrivata con l'interpretazione di Muhammad Ali nel film \"Al\u00ec\" del 2001, per la quale ha ricevuto una candidatura all'Oscar come miglior attore protagonista. Pi\u00f9 tardi sono stati prodotti i sequel \"Bad Boys II\" e \"Men in Black II\" nei quali, nonostante fosse in coppia con altri attori (rispettivamente Martin Lawrence e Tommy Lee Jones), ha recitato un ruolo pi\u00f9 da protagonista unico: era un evidente segno dell'attenzione che gli veniva riservata dal mondo cinematografico. Nel 2004 \u00e8 comparso come protagonista nel film \"Io, robot\". Dopo tutti questi successi ha fondato una propria compagnia di produzione cinematografica, la \"Overbrook Entertainment\", attraverso la quale ha realizzato i film \"Hitch - Lui s\u00ec che capisce le donne\" e \"La ricerca della felicit\u00e0\". Grazie alla sua performance in quest'ultimo film, diretto dal regista italiano Gabriele Muccino, ha ricevuto la seconda candidatura all'Oscar come miglior attore protagonista.\nNel 2007 la prestigiosa rivista statunitense \"Newsweek\" lo ha incoronato come uno degli attori pi\u00f9 potenti al mondo, grazie al suo successo ai botteghini e alla sua capacit\u00e0 di interpretare ogni genere di ruolo e di sfondare all'estero, oltre che in patria. Al 2007 i suoi film avevano incassato oltre 4,4 miliardi di dollari. Malgrado questo nel 1999 gli \u00e8 stato attribuito il Razzie Awards come membro della peggior coppia cinematografica con Kevin Kline per \"Wild Wild West\", e il Razzie Awards alla peggior canzone originale per il singolo \"Wild Wild West\".\nAlla fine del 2007 negli USA \u00e8 uscito \"Io sono leggenda\" diretto da Francis Lawrence, tratto dal romanzo omonimo di Richard Matheson (in Italia \u00e8 uscito la prima settimana del 2008). Nel settembre 2008 \u00e8 arrivato un altro successo col film \"Hancock\". Nel gennaio 2009 \u00e8 stato distribuito nella sale italiane il film \"Sette anime\", dove Smith \u00e8 nuovamente diretto da Gabriele Muccino. Nel 2012 ha ripreso il ruolo dell'Agente J nel film \"Men in Black 3\". Nel 2013 nelle sale italiane \u00e8 stato distribuito il film \"After Earth\", in cui Smith recita insieme al figlio Jaden Smith. Nel 2015 \u00e8 stato protagonista del film \"Focus - Niente \u00e8 come sembra\", nella promozione del quale \u00e8 ospite - insieme all'attrice Margot Robbie - durante l'ultima serata del Festival di Sanremo. Nel 2016 ha interpretato il protagonista Deadshot nel film \"Suicide Squad\" del DC Extended Universe. Nel 2017 \u00e8 comparso nelle vesti di protagonista nel film \"Collateral Beauty\". Nel mese di maggio ha fatto parte della giuria della 70\u00aa edizione del Festival di Cannes, presieduta dal regista spagnolo Pedro Almod\u00f3var.\nNel 2019 ha interpretato il genio della lampada nel \"live action\" della Disney, \"Aladdin\". Il film ha incassato oltre $1 miliardo di dollari in tutto il mondo ed \u00e8 diventato suo maggior incasso, superando \"Independence Day\". Smith \u00e8 apparso come un assassino che affronta s\u00e9 stesso pi\u00f9 giovane, nel film di Ang Lee \"Gemini Man\", uscito il 4 ottobre 2019. In seguito ha doppiato Lance Sterling, un spia, nel film d'animazione \"Spie sotto copertura\", che vede Lance dover fare squadra con l'inventore nerd che crea i suoi gadget, doppiato da Tom Holland, uscito il 25 dicembre 2019. Nel 2019 ha ripreso il ruolo di Mike Lowrey nell'ultimo capitolo di Bad Boys, \"Bad Boys for Life\", uscito il 17 gennaio 2020 negli Stati Uniti.\nCarriera musicale.\nPrima di raggiungere la popolarit\u00e0 mondiale come attore, ha debuttato come rapper nel duo DJ Jazzy Jeff &amp; the Fresh Prince. Tra il 1987 e il 1993, il duo ha pubblicato 5 album e ottenuto un grande successo di album e singoli in USA: ogni loro album \u00e8 infatti certificato almeno oro, e il loro secondo progetto \"I'm The DJ, He's The Rapper\" ha ricevuto addirittura 3 dischi di platino per aver venduto 3 milioni di copie negli USA. Anche alcuni singoli, come \"Parents Just Don't Understand\", hanno ottenuto un buon riscontro commerciale in USA.\nAppena dopo la fine della serie, Smith ha rilanciato la sua carriera musicale come solista: l'artista ha firmato un contratto con la Columbia e ha pubblicato l'album \"Big Willie Style\" nel 1997. L'album ha venduto 6 milioni di copie negli USA e ha dato vita a vari singoli di successo tra cui la hit mondiale Men In Black, presente anche nell'omonimo film. Anche altre canzoni presenti nell'album sono incluse nella colonna sonora del film. A questo disco \u00e8 seguito il progetto del 1999 \"Willennium\": anche quest'album \u00e8 stato un successo enorme, in grado di vendere ben 5 milioni di copie soltanto negli USA e di dar luogo a singoli di successo. Il suo successo musicale \u00e8 per\u00f2 calato con il terzo album \"Born to Reign\" del 2002: il disco ha venduto soltanto 237.000 copie negli USA e non ha dato vita a grandi hit.\nDopo l'insuccesso del terzo album, Smith ha concluso il contratto con la Columbia nel 2005, pubblicando un Greatest Hits. Immediatamente dopo ha pubblicato il suo quarto album \"Lost and Found\" via Interscope Records: l'album \u00e8 stato il suo pi\u00f9 grande insuccesso musicale, completamente privo di certificazioni. Successivamente non ha pi\u00f9 pubblicato musica per ben 12 anni. Nel 2017 ha pubblicato dunque il brano \"Get Lit\", il suo primo esperimento con la musica EDM, a cui hanno fatto seguito altri singoli negli anni successivi, ma ancora nessun album. Nel 2018 ha partecipato a \"Live It Up\", inno ufficiale dei mondiali di calcio 2018, insieme a Nicky Jam ed Era Istrefi. Nel 2019, Smith ha reinterpretato il brano \"Friend Like Me\" per il reboot del classico Disney Aladdin.\nVita privata.\nSmith ha sposato l'attrice Sheree Fletcher nel 1992 e da lei ha avuto il primo figlio, Willard Carroll III, conosciuto come Trey Smith. La coppia ha divorziato nel 1995. Nel 1997 Smith si \u00e8 risposato con l'attrice Jada Pinkett, dalla quale ha avuto altri due figli, Jaden Smith (1998) e Willow Smith (2000), chiamata cos\u00ec in omaggio all'omonimo personaggio della serie TV \"Buffy l'ammazzavampiri\". Insieme alla moglie ha fondato la \"Will and Jada Foundation\", che raccoglie soldi per l'educazione e l'aiuto per i bambini delle famiglie meno abbienti. Assieme al fratello Harry possiede la \"Treyball Development Inc.\", una compagnia con sede a Beverly Hills. Regolarmente inserito nella lista del \"Fortune Magazine\" tra i 41 statunitensi pi\u00f9 ricchi, Smith ha anche aiutato le vittime dell'uragano Katrina. Smith ha prodotto \"All of Us\", un programma vagamente basato sulla sua vita familiare, nel 2005.\nAmante di scacchi, bingo e videogiochi, \u00e8 un grande fan di Bob Marley, il cantante reggae le cui canzoni compaiono diverse volte nel film \"Io sono leggenda\" e \"Bad Boys\". Will Smith inoltre ha dichiarato di essere un grande fan della squadra di football americano dei Philadelphia Eagles, squadra della sua citt\u00e0 natale. Nell'ottobre 2011 \u00e8 diventato, assieme alla moglie Jada, azionista dei Philadelphia 76ers, franchigia NBA. Smith \u00e8 entrato nella cordata che fa capo al milionario newyorkese Joshua Harris, socio di maggioranza e nuovo azionista di riferimento della squadra.\nSmith e sua moglie hanno fondato una scuola elementare privata a Calabasas, in California, la New Village Leadership Academy. Il deposito fiscale ha dimostrato che Smith ha donato 1,2 milioni di dollari alla scuola nel 2010. Nel 2018 Smith ha eseguito il rito ind\u00f9 di Abhisheka di Shiva ad Haridwar, in India. Ha anche eseguito un Aarti nel sacro fiume Gange.\nImpegno sociale.\nAttivismo.\nSmith ha donato $4.600 alla campagna presidenziale del 2008 del democratico Barack Obama. L'11 dicembre 2009, Smith e sua moglie hanno ospitato il concerto del Premio Nobel per la pace a Oslo, in Norvegia, per celebrare la vincita del premio da parte di Obama. Nel 2012, Smith ha dichiarato di aver sostenuto la legalizzazione del matrimonio tra le persone omosessuali.\nBeneficenza.\nNel 2018, Smith ha festeggiato il suo cinquantesimo compleanno eseguendo un salto con l'elastico da un elicottero nel Grand Canyon. Smith \u00e8 stato assicurato dai Lloyd's di Londra per $200 milioni per il salto che ha raccolto denaro per l'organizzazione benefica Global Citizen.\nSmith ha inoltre donato una grande quantit\u00e0 di denaro per aiutare le persone colpite dall'uragano Katrina.\nRiconoscimenti.\nCritics' Choice Awards\nGrammy Award\nPremio Emmy\nDoppiatori italiani.\nNelle versioni in italiano delle opere in cui ha recitato, Will Smith \u00e8 stato doppiato da:\nDa doppiatore \u00e8 sostituito da:"}
{"id": "1993879", "revid": "326822", "url": "https://it.wikipedia.org/wiki?curid=1993879", "title": "Convegno di Verona", "text": ""}
{"id": "1993880", "revid": "1372005", "url": "https://it.wikipedia.org/wiki?curid=1993880", "title": "Cadulto", "text": "Biografia.\nDi stirpe alemanna, Cadulto nacque in data sconosciuta, probabilmente in terra piemontese, dove inizi\u00f2 la propria carriera ecclesiastica, divenendo ben presto monaco del Monastero di Reichenau. Era fratello di Liutvardo, arcicancelliere di Carlo il Grosso e vescovo di Vercelli.\nEletto vescovo di Novara nell'agosto dell'882, si preoccup\u00f2 subito di mettere al sicuro le spoglie di Sant'Agabio, che vennero trasferite nella Cattedrale novarese per proteggerle dalle incursioni dei barbari magiari.\nMor\u00ec a Novara il 5 aprile 891."}
{"id": "1993881", "revid": "1568601", "url": "https://it.wikipedia.org/wiki?curid=1993881", "title": "Ghiacciaio del D\u00f4me", "text": "Il ghiacciaio del D\u00f4me \u00e8 un ghiacciaio del massiccio del Monte Bianco che scende dal versante sud del D\u00f4me du Go\u00fbter.\nIl ghiacciaio prende forma appena sotto la vetta del D\u00f4me du Go\u00fbter ad un'altezza di 4.300\u00a0m e scende molto pendente e crepacciato fino a confluire a circa 2.400 metri di altezza nel ghiacciaio del Miage\nPercorso.\nLa via normale italiana di salita al monte Bianco percorre per buona parte il ghiacciaio per raggiungere il colle di Bionassay e poi il D\u00f4me du Go\u00fbter.\nIl rifugio Francesco Gonella \u00e8 costruito su uno sperone sopra il ghiacciaio."}
{"id": "1993887", "revid": "767487", "url": "https://it.wikipedia.org/wiki?curid=1993887", "title": "La catena di fuoco", "text": "La catena di fuoco, \"Chainfire\" in originale, \u00e8 il nono volume della serie fantasy epico de \"La spada della verit\u00e0\", pubblicata da Fanucci, dello scrittore statunitense Terry Goodkind; \u00e8 anche il quinto libro della saga uscito in volume unico anche in Italia. Nell'edizione economica \u00e8 uscito col titolo \"La Spada della Verit\u00e0 - Volume 9\".\nTrama.\nRichard \u00e8 gravemente ferito, e Nicci lo cura utilizzando la magia detrattiva; al suo risveglio, comprende che \u00e8 vivo per miracolo, ma che nessuno \u00e8 a conoscenza dell'esistenza di sua moglie Kahlan, e le sue salvatrici credono si tratti di un'allucinazione causata dalla \u201cguarigione speciale\u201d. Lui non si d\u00e0 per vinto, e continua a cercare le tracce di Kahlan, cos\u00ec si dirigono verso il pozzo di Agaden da Shota, che sa solo poche cose che lo possono aiutare ed in cambio pretende la restituzione della Spada della Verit\u00e0 al suo famiglio Samuel; Richard acconsente ed apprende della \u201dCatena di fuoco\u201d e del \u201dprofondo nulla\u201d. Riceve anche un avvertimento di una bestia indistruttibile, che lo cerca poich\u00e9 \u00e8 stata creata con questo obiettivo da Jagang e le sue sorelle. Allora si dirigono al Mastio del mago, dove apprendono sia da Zedd che da Ann e Nathan che in alcuni libri stanno svanendo le pagine scritte e non si ricordano cosa ci fosse scritto; gli altri credono che Richard sia pazzo, ma intanto il lettore viene a sapere che Kahlan \u00e8 stata rapita da quattro sorelle dell'oscurit\u00e0 \u201clibere\u201d da Jagang, che le hanno lanciato un incantesimo chiamato la Catena di Fuoco, che provoca la perdita della memoria, sua e degli altri sul fatto che lei sia mai esistita, e la usano per rubare le Scatole dell'Orden dal Giardino della Vita. Richard, Nicci e Cara viaggiano con la Slip fino al \u201cgrande nulla\u201d e l\u00ec vengono accolti dai lanciatori di Sogni e da Jilian, una ragazza di quella gente. Mentre eliminano le truppe dell'Ordine trovano nella biblioteca un libro chiamato \u201dCatena di Fuoco\u201d. Ritornano al Palazzo del Popolo, dove scoprono che le scatole sono state rubate e che hanno catturato una donna sospetta di nome Tovi; Richard che sa che la donna in realt\u00e0 \u00e8 una sorella dell'oscurit\u00e0 che gli aveva giurato fedelt\u00e0, la interroga personalmente e scopre il meccanismo della Catena di Fuoco e con la testimonianza di Tovi, che era stata attaccata da Samuel, il quale si era preso una scatola dell'Orden, riesce a convincere tutti dell'esistenza di sua moglie anche se non la ricordano.\nNona regola del mago.\nIn questo volume si scopre la Nona Regola del Mago: "}
{"id": "1993888", "revid": "125740792", "url": "https://it.wikipedia.org/wiki?curid=1993888", "title": "Velocit\u00e0 del suono", "text": "La velocit\u00e0 del suono \u00e8 la velocit\u00e0 con cui un suono si propaga in un certo ambiente, detto \"mezzo\". La velocit\u00e0 del suono varia a seconda del mezzo (ad esempio, il suono si propaga pi\u00f9 velocemente nell'acqua che non nell'aria), e varia anche al variare delle propriet\u00e0 del mezzo, specialmente con la sua temperatura.\nNell'aria, la velocit\u00e0 del suono \u00e8 di a e di a ; in approssimazione lineare varia secondo la legge formula_1 dove formula_2 \u00e8 la temperatura misurata in K.\nIl suono si propaga in modi diversi a seconda che sia in un solido, in cui tutte le molecole sono collegate solidamente fra loro, oppure in un fluido (liquido o gas), che invece \u00e8 incoerente.\nNei fluidi, la velocit\u00e0 del suono segna il confine tra due regimi di moto completamente diversi, per l'appunto detti regime subsonico e regime supersonico.\nQuesta grandezza \u00e8 molto importante, perch\u00e9 \u00e8 anche la velocit\u00e0 con cui si propagano l'energia cinetica e le sollecitazioni meccaniche in una determinata sostanza.\nVelocit\u00e0 del suono nei solidi.\nIl suono nei solidi si pu\u00f2 propagare in due modi diversi: tramite \"onde longitudinali\" in cui il solido viene sollecitato con sforzi di compressione, e \"onde trasversali\" in cui la sostanza \u00e8 sottoposta a sollecitazioni di taglio.\nPer un'onda longitudinale, la velocit\u00e0 \u00e8 data da\ndove formula_4 rappresenta il modulo di Young del materiale considerato e formula_5 la sua densit\u00e0.\nPer le onde trasversali la formula \u00e8 analoga \ndove il modulo di Young viene sostituito da formula_7, il modulo di taglio.\nIl modulo di Young \u00e8 sempre superiore a quello di taglio, quindi le onde longitudinali sono sempre le pi\u00f9 veloci; se il mezzo \u00e8 limitato come nel caso di una sbarra o altro oggetto di piccole dimensioni sono anche le uniche ad essere eccitate. Perci\u00f2 quando si parla di velocit\u00e0 del suono nel mezzo ci si riferisce correntemente a formula_8, trascurando la propagazione trasversale.\nIn mezzi materiali molto estesi invece i due modi di propagazione coesistono e devono essere considerati entrambi: per esempio nei terremoti il moto del terreno \u00e8 la risultante sia delle onde P (longitudinali) che delle onde S (trasversali).\nVelocit\u00e0 del suono nei liquidi.\nIn un fluido gli atomi o le molecole sono liberi di scorrere, e quindi le onde trasversali non possono manifestarsi; il suono si propaga solo per mezzo di onde di pressione longitudinali. Ad esempio, un diapason messo in vibrazione in aria o in acqua genera una successione di perturbazioni infinitesime (cio\u00e8 molto piccole rispetto alle altre grandezze in esame) di compressione ed espansione. Tale successione \u00e8 percepita dall'orecchio umano come un \"suono\".\nche \u00e8 la velocit\u00e0 del suono per un fluido generico. Generalmente le compressioni e le espansioni causate dal suono nel fluido sono troppo deboli perch\u00e9 vi sia un apporto apprezzabile di entropia, possiamo considerare il processo isoentropico (ipotesi storicamente avanzata da Laplace).\nVelocit\u00e0 del suono nei gas.\nSe il fluido con cui abbiamo a che fare \u00e8 in particolare un gas, possiamo fare qualche passo in pi\u00f9; infatti il modulo di comprimibilit\u00e0 isoentropica di un gas \u00e8 dato da\ndove formula_11 \u00e8 il coefficiente di dilatazione adiabatica del gas e formula_12 la pressione media, che pu\u00f2 essere messa in relazione con le altre variabili di stato termodinamiche con una legge costitutiva, per esempio nel caso valga la legge dei gas ideali:\ndove formula_2 \u00e8 la temperatura assoluta del gas, e formula_15 \u00e8 la costante \"propria\" del gas:\ncon formula_17 \u00e8 la costante universale dei gas, e formula_18 la sua massa molare.\nPossiamo ricavare l'espressione anche applicando il principio di conservazione della massa ed il principio di conservazione della quantit\u00e0 di moto. Un'onda sonora che si propaga attraverso un gas \u00e8 un fenomeno stazionario dal punto di vista dell'onda sonora, ma \u00e8 non stazionario dal punto di vista del gas, perch\u00e9 al passare del tempo le grandezze avranno valori differenti: prima del passaggio dell'onda la velocit\u00e0 media del gas avr\u00e0 sempre il valore formula_19 (dove con formula_20 si indica la velocit\u00e0 del suono appunto), la pressione il valore formula_12 e la densit\u00e0 il valore formula_5, mentre dopo di essa la velocit\u00e0 sar\u00e0 diminuita se l'onda sonora \u00e8 di compressione (o aumentata se l'onda \u00e8 di espansione) al valore formula_23; la pressione e la densit\u00e0 saranno aumentate (o diminuite) al valore formula_24 e formula_25.\nPoich\u00e9 la massa deve conservarsi, la portata specifica che attraversa l'onda deve essere uguale a quella che l'onda si lascia alle spalle, quindi:\nTrascurando gli infinitesimi di ordine superiore (ovvero i prodotti dei due infinitesimi), abbiamo:\nOltre alla massa poi deve conservarsi anche la quantit\u00e0 di moto, quindi ogni variazione di questa deve essere uguale alla risultante delle forze di massa (l'inerzia, che in un gas \u00e8 trascurabile) e di superficie (la pressione). Quindi:\nrisolvendo:\nInfine, eliminando formula_30 tra le due equazioni:\ndove con il pedice formula_32 si \u00e8 messo in evidenza il fatto che il processo avviene ad entropia costante (processo isoentropico).\nRicordando che\ndove formula_11 \u00e8 il rapporto tra calore specifico a pressione costante e calore specifico a volume costante. Per l'entropia costante:\ne ricordando la legge dei gas perfetti:\ndove con formula_37 si \u00e8 indicata la costante del gas per unit\u00e0 di massa (per l'aria \u00e8 formula_38, siccome la massa molare dell'aria \u00e8 circa formula_39) e con formula_2 la temperatura assoluta:\ne quindi si pu\u00f2 ricavare finalmente la velocit\u00e0 del suono:\nVelocit\u00e0 del suono in aria alle diverse temperature.\nLa tabella seguente fornisce un quadro della variazione della velocit\u00e0 del suono nell'aria e della sua impedenza acustica specifica al variare della temperatura formula_43.\nEsempi della velocit\u00e0 del suono in diversi materiali.\nLa seguente tabella d\u00e0 qualche esempio per alcuni materiali (ove non indicato alla temperatura di ed alla pressione di una atmosfera)."}
{"id": "1993894", "revid": "1776051", "url": "https://it.wikipedia.org/wiki?curid=1993894", "title": "Ernusto", "text": "Da alcune biografie \u00e8 indicato anche con i nomi di Ernulfo o Ernesto.\nBiografia.\nErnusto nacque in data sconosciuta, probabilmente in terra piemontese.\nEletto vescovo di Novara nel febbraio dell'881, rimase in carica nella propria sede sino alla propria morte, nell'agosto dell'882."}
{"id": "1993904", "revid": "1776051", "url": "https://it.wikipedia.org/wiki?curid=1993904", "title": "Lamberto (vescovo di Novara)", "text": "Biografia.\nLamberto nacque in data sconosciuta, probabilmente in terra piemontese.\nEletto vescovo di Novara nell'ottobre dell'879, rimase in carica nella propria sede sino alla propria morte, nel febbraio dell'881."}
{"id": "1993905", "revid": "139762", "url": "https://it.wikipedia.org/wiki?curid=1993905", "title": "Daniel Fernandes", "text": ""}
{"id": "1993906", "revid": "767487", "url": "https://it.wikipedia.org/wiki?curid=1993906", "title": "Marco Cornez", "text": "Carriera.\nClub.\nDopo il debutto con il Palestino nella stagione 1978, si trasferisce all'Universidad Cat\u00f3lica, dove rimane per 6 anni, vincendo due titoli nazionali (1984 e 1987). Nel 1991 passa al Deportes Antofagasta, rimanendoci fino al 1993. Nel 1994 gioca la stagione al CD Everton di Vi\u00f1a del Mar, prima di ritirarsi nel Club Deportivo Municipal Iquique, dopo una stagione da 5 gol in 31 presenze. \u00c8 il nono portiere per numero di gol segnati \nNazionale.\nHa giocato in nazionale dal 1982 al 1995, partecipando a cinque edizioni della Copa Am\u00e9rica. Non ha mai segnato con la maglia della rappresentativa cilena, dove era impegnato prevalentemente come portiere di riserva."}
{"id": "1993907", "revid": "93556", "url": "https://it.wikipedia.org/wiki?curid=1993907", "title": "Palazzo Miradois", "text": "Palazzo Miradois \u00e8 un edificio monumentale di Napoli ubicato in via Duomo al numero 152, di fronte alla Cattedrale.\nAl suo interno sono inglobate e ben visibili le strutture della Chiesa tardo medioevale di Santo Stefanello, che costituiscono il vestibolo del Palazzo.\nL'edificio, a corte, \u00e8 gi\u00e0 rappresentato nella mappa di Antonio Lafr\u00e9ry del 1566, conservata presso il Museo di San Martino di Napoli. \nAll'epoca (XVI secolo), era di propriet\u00e0 dei Miranois (o Miradois), nobili e giuristi napoletani, feudatari di Molinara (BN) e di Albanella (SA), molto vicini alla Corte Vicereale Spagnola. \nLa famiglia possedeva una dimora anche sulla collina di Capodimonte (l'edificio nel settecento divenne Villa La Riccia), nei pressi dell'Osservatorio Astronomico, come ricorda l'attuale toponomastica (salita Miradois). \nIl Palazzo \u00e8 stato, nei secoli, oggetto di modifiche ed integrazioni e, fra queste, notevole \u00e8 la scala aperta settecentesca, di pregevole fattura, incastonata nella corte risalente all'originaria fondazione dell'immobile, a cui si accede dal vestibolo, caratterizzato dalle volte a doppia crociera con capitelli pensili (XIV sec.) della perduta Chiesa, raro esempio di arte gotica a Napoli.\nLa realizzazione di via Duomo, nel XIX secolo, non comport\u00f2 alcuna modifica al fabbricato, mentre il vicino Palazzo Como (XV sec.), fu oggetto di ricostruzione per anastilosi.\nIl fabbricato \u00e8 in discreto stato di conservazione e nel 2014 \u00e8 stato oggetto di lavori di restauro della facciata e del vestibolo, restauro di cui ancora necessiterebbero il cortile interno e la cassa scale; l'ascensore ivi esistente nella tromba, di propriet\u00e0 privata, fu installato nel 1955. Negli interni, nonostante il frazionamento del palazzo in vari appartamenti, dovrebbero sopravvivere alcuni soffitti affrescati riconducibili al XVIII secolo.\nQui ebbe sede, negli anni '80, al secondo piano, l'Ufficio Esami di Stato dell'Universit\u00e0 degli Studi di Napoli \"Federico II\".\nIl restauro (2014) del portale ha rivelato, incisa sui piedritti, la doppia \"R\" destinata agli edifici della Reale Riserva delle residenze della Corona. L'edificio, infatti, in et\u00e0 borbonica, fu foresteria per nobili e notabili di passaggio nella Capitale del Regno (L.Ahora Paz)."}
{"id": "1993908", "revid": "2081705", "url": "https://it.wikipedia.org/wiki?curid=1993908", "title": "L'Odissea (miniserie televisiva)", "text": "L'Odissea (\"The Odyssey\") \u00e8 una miniserie televisiva del 1997, liberamente tratta dall'omonimo poema epico di Omero, diretta e sceneggiata dal regista Andrej Kon\u010dalovskij.\nQuesta versione aggiunge alla storia anche alcuni elementi tratti dall'Iliade omerica e dall'Eneide di Virgilio.\nTrama.\nPrima parte.\nGrecia antica. La vita del prode e astuto Ulisse, re guerriero dell'isola di Itaca, cambia improvvisamente in un giorno, che sar\u00e0 il pi\u00f9 bello e il pi\u00f9 brutto che potesse immaginare: mentre la sua amatissima moglie Penelope partorisce il loro unico figlio Telemaco, arriva la notizia che i principali re della Grecia (Ulisse, Menelao e Agamennone) sono chiamati con le loro forze armate a partecipare alla guerra di Troia. Ulisse, a malincuore, \u00e8 dunque costretto ad intraprendere un viaggio per mare lasciando a Itaca la moglie, il figlio appena nato e la vecchia madre Anticlea; Penelope \u00e8 addolorata al pensiero che il marito potrebbe non fare mai pi\u00f9 ritorno ma questi, prima di salpare, le fa promettere che se ancora non sar\u00e0 a Itaca quando Telemaco fosse diventato adulto, lei avrebbe dovuto risposarsi.\nDurante la traversata, Ulisse si sfoga con Atena, la dea benevola che di solito lo protegge, ma questa gli risponde di non poter intervenire perch\u00e9 quello che lui dovr\u00e0 affrontare \u00e8 parte del suo destino. Per i successivi dieci anni, greci e troiani si affrontano in violente, sanguinose ed estenuanti battaglie sotto le mura di Troia, che portano alla morte di migliaia di guerrieri di entrambe le fazioni. Tuttavia \u00e8 proprio Ulisse che, ricorrendo alla sua grande astuzia, risolve il conflitto a favore dei greci: dopo l'uccisione del loro condottiero Achille, egli convince i demoralizzati compagni a costruire un gigantesco cavallo di legno dal ventre cavo nel quale nascondersi e di offrirlo come ai troiani come un trofeo fingendo di arrendersi. L'indovino Laocoonte, presagendo la strage, consiglia al re di Troia di rifiutare il dono ma viene messo a tacere da un serpente marino mandato dagli dei, che lo uccide stritolandolo. Senza altro sospetto, i troiani festeggiano quella che credono essere la loro vittoria e accolgono il cavallo di legno trasportandolo oltre le loro mura senza sapere di aver portato dentro anche i loro nemici; una volta addormentati, infatti, essi diventano facili vittime di Ulisse e dei suoi uomini che, usciti dal cavallo, compiono la loro vendetta sui troiani con un terribile massacro, saccheggiano la citt\u00e0 ed infine la riducono in cenere per sempre. Euforico per quello che la sua mente gli ha permesso di fare senza alcun aiuto divino, Ulisse grida di non avere pi\u00f9 bisogno del favore degli dei per fare quello che vuole e viene udito da Nettuno, il dio del mare, che inizialmente lo redarguisce per aver osato sfidare gli dei, dato che l'aveva aiutato inviando il serpente marino che ha ucciso Laocoonte e che senza il favore degli dei l'uomo non pu\u00f2 fare nulla. Ulisse osa troppo rispondendogli che per anni non ha avuto aiuto dagli dei e quindi non gli deve nulla; in risposta alla totale mancanza di gratitudine, Nettuno lo maledice promettendogli che non gli avrebbe mai pi\u00f9 permesso di tornare a Itaca e di rivedere la sua famiglia.\nIntanto, a Itaca, Penelope sta allevando Telemaco nel mito del padre e continua ad attendere fiduciosa il suo ritorno rifiutandosi di credere che possa essere morto, contrariamente ad Anticlea, la cui speranza, con il passare degli anni, si sta spegnendo sempre di pi\u00f9. Ulisse non si lascia scoraggiare e riprende il mare diretto verso casa ma Nettuno mette in atto la sua minaccia e, servendosi di una coltre di nebbia persistente per mesi, riesce a separare la sua nave dal resto della flotta, impedendogli di orientarsi e conducendolo in acque sconosciute dove si perde. Quando finalmente la terraferma appare all'orizzonte, decide di fermarsi per fare rifornimento di cibo e chiedere ospitalit\u00e0 agli abitanti del posto. Esplorando la riva con alcuni dei suoi compagni, l'eroe trova un'enorme caverna piena di formaggio e di comodit\u00e0 che sembrerebbe essere la dimora di un pastore; in attesa di conoscerlo per offrirgli un dono, gli uomini preparano un banchetto ma, quando questi rientra, hanno una bruttissima sorpresa: il loro ospite non \u00e8 un uomo ma il temibile e brutale ciclope Polifemo (un gigante con un occhio solo in mezzo alla fronte e abitudini antropofaghe) che, indispettito dalla loro intrusione, chiude l'uscita dalla caverna con un macigno e mangia vivo uno dei marinai. Tutti sono terrorizzati ma Ulisse ha un'idea e convince Polifemo (al quale si presenta con il nome di \"Nessuno\") a bere un vino fortemente alcolico facendolo ubriacare e addormentare quasi subito. Gli uomini vorrebbero approfittarne per fuggire ma il macigno che chiude la caverna \u00e8 troppo grande per loro e solo il ciclope potrebbe spostarlo; a questo scopo Ulisse suggerisce di affilare un tronco d'ulivo e di infilzare Polifemo nel suo unico occhio mentre dorme. Cos\u00ec avviene e Polifemo, svegliato dal dolore e dalla disperazione, sposta effettivamente il macigno per correre a chiedere aiuto ai suoi fratelli ciclopi, urlando che \"Nessuno lo ha accecato\" e venendo chiaramente preso per pazzo, al che Ulisse e i suoi compagni possono finalmente tornare alla nave. Prima di allontanarsi per\u00f2, Ulisse si vanta a gran voce di aver sconfitto il ciclope e questi, in preda alla furia, gli lancia contro il macigno, mancando la nave per poco. Polifemo, inoltre, \u00e8 anche un figlio del dio Nettuno e il fatto che Ulisse lo abbia ferito inasprisce ancora di pi\u00f9 il suo rancore verso di lui.\nDopo altro tempo passato a navigare, Ulisse si ferma su un'isola che casualmente si rivela essere abitata da Eolo, il dio dei venti; questi si mostra benevolo e gentile e sostiene di ammirare molto Ulisse per le sue doti poco comuni tra i mortali, al punto di volerlo premiare con un dono preziosissimo. Eolo infatti ritira dal cielo tutti i venti rinchiudendoli in un otre e lasciandone libero solo uno, quello che avrebbe soffiato la sua nave nella direzione giusta portandolo a Itaca in nove giorni, ma si raccomanda di non aprire mai l'otre fino all'arrivo. Emozionato al pensiero di rivedere il suo regno e i suoi cari cos\u00ec presto e senza doversi pi\u00f9 preoccupare di nulla, Ulisse rimane al timone per tutto il tempo, giurando a s\u00e9 stesso di rimanere insonne fino ad allora. Nove giorni dopo, come promesso, la costa di Itaca appare davvero all'orizzonte ma, sfortunatamente, proprio in quel momento Ulisse si addormenta permettendo ai suoi compagni, incuriositi dall'otre che credono pieno di tesori, di aprirlo. I venti vengono cos\u00ec liberati tutti insieme esplodendo nel cielo e scatenando all'istante una violentissima tempesta che arreca gravi danni alla nave e distrugge ogni speranza di raggiungere Itaca mentre, dalla costa, Penelope e Anticlea scorgono in lontananza la nave flagellata da onde gigantesche.\nDeluso e furibondo, Ulisse si ritrova cos\u00ec di nuovo lontanissimo dalla sua casa e, arrivato a un'altra terra sconosciuta, manda alcuni dei suoi compagni in esplorazione; di questi, per\u00f2, solo uno torna indietro spaventato, raccontando come tutti gli altri siano caduti vittime dell'incantesimo di una bellissima strega di nome Circe che li ha trasformati in animali e li tiene prigionieri. Ulisse decide di andare a liberarli da solo e, mentre sta scalando una rupe a mani nude, gli appare il messaggero degli dei, Ermes, che gli suggerisce di mangiare una particolare erba capace di renderlo immune alla magia. Arrivato al palazzo di Circe, questa si finge ospitale e gli offre da bere una sua pozione magica (simile a vino) che dovrebbe trasformarlo in un animale ma, accortasi che su di lui non ha effetto, la maga lo seduce invitandolo nel suo letto in cambio della restituzione dei suoi compagni. Infatti, mentre Ulisse e Circe hanno un rapporto sessuale, essi riprendono l'aspetto umano e la maga, per farsi perdonare, ospita tutti nel suo palazzo offrendogli ogni genere di comodit\u00e0 e facendo servire dalle sue ancelle il magico fiore di Loto, che confonde la mente.\nNel frattempo, a Itaca, la paziente attesa di Penelope viene turbata quando la vecchia Anticlea, ormai convinta che non rivedr\u00e0 mai pi\u00f9 il figlio, decide di porre fine al proprio dolore andando a morire nel mare nonostante il tentativo di Penelope di convincerla a tornare indietro. Intanto Ulisse scopre, con grande sgomento, che il palazzo di Circe \u00e8 stregato in modo che il tempo al suo interno scorra diversamente che fuori, e di essere rimasto nel letto della maga per cinque anni (che gli sono sembrati cinque giorni). Furente, le ordina di aiutarlo a tornare a casa, ma Circe gli risponde che il solo a poterlo aiutare \u00e8 l'indovino cieco Tiresia e che, essendo quest'ultimo morto, \u00e8 necessario che lui vada a cercarlo nell'Ade portandogli un ariete in sacrificio. Ulisse e i suoi compagni ripartono. Intanto a Itaca, dati i quindici anni di assenza del re, comincia a diffondersi la voce secondo cui egli sarebbe morto in mare, e il suo palazzo viene rapidamente invaso da principi e nobili greci chiamati Proci, che omaggiano Penelope con i propri doni chiedendo di essere ospitati e che mirano a convincerla a risposarsi con uno di loro poich\u00e9 tutti sperano di salire al trono. Tuttavia, sia Penelope che Telemaco ancora sono convinti che Ulisse sia vivo anche se ignorano perch\u00e9 non sia mai tornato, e rimangono sdegnati dalla prepotenza con cui i Proci, guidati dai perfidi Eurimaco e Antinoo, si insediano nella loro dimora maltrattando i servi e decisi a sperperare cibo e ricchezze finch\u00e9 la regina non avr\u00e0 scelto.\nSeconda parte.\nSeguendo le indicazioni di Circe, Ulisse raggiunge il fuoco eterno del mondo dei morti e questa volta, nonostante i suoi uomini si offrano di accompagnarlo, decide di scendere a terra da solo mettendosi in cerca di Tiresia con l'ariete da sacrificare. Si addentra quindi tra le fiamme e, dopo l'iniziale terrore nel vedersi circondato dalle anime, che tuttavia lo lasciano passare, si reca al fiume di fuoco (lo Stige) dove l'indovino lo stava aspettando. Ulisse compie il sacrificio e Tiresia gli risponde che la rotta giusta da seguire gli sar\u00e0 indicata dalla costellazione di Orione ma lo avverte anche del fatto che, durante la navigazione, dovr\u00e0 passare per uno stretto nel quale abitano due orribili e pericolosissime creature chiamate Scilla e Cariddi, che l'esito della traversata sar\u00e0 un disastro, e che solo Ulisse sopravviver\u00e0, mentre gli altri troveranno la loro fine per opera dei due mostri. Ulisse, soffocato dal fuoco, cerca di tornare alla nave e, prima di salpare, ha l'occasione di dare l'estremo saluto all'anima della madre, che gli rivela quello che i Proci stanno facendo ad Itaca. Questi, infatti, si sono rivelati fin da subito uomini ingordi e crudeli e continuano a farla da padroni nel palazzo reale segregando letteralmente Penelope nelle sue stanze e tramando l'eventualit\u00e0 di uccidere Telemaco per eliminare l'unico discendente di Ulisse che, da parte sua, ha la tentazione di farsi giustizia da solo (rischiando la vita, dato che i Proci sono in troppi). Per tenere a bada i suoi pretendenti, allora, la regina annuncia loro che intende cominciare a tessere una tela alla memoria del marito perduto e che, se Ulisse non sar\u00e0 tornato a Itaca quando quella tela sar\u00e0 finita, lei si arrender\u00e0 alla verit\u00e0 e sceglier\u00e0 uno di loro come suo sposo; tuttavia Penelope tesse durante il giorno ma disfa durante la notte in modo che il suo lavoro non finisca mai.\nNel frattempo Ulisse si appresta ad attraversare lo stretto di Scilla e Cariddi ma questa volta l'impresa, come gli era stato predetto, ha un esito tragico: appena entrati, l'equipaggio soccombe immediatamente alle mostruose teste zannute di Scilla, che piombano sulla nave sbranando alcuni marinai, e poi (appena prima di mettersi al sicuro uscendo) anche a Cariddi che spalanca le fauci generando un baratro d'acqua che ingoia l'intera nave insieme a tutti i sopravvissuti, ad eccezione di Ulisse. Rimasto completamente solo in bal\u00eca del dio Nettuno, Ulisse trascorre diversi giorni sul mare finch\u00e9, stremato dalla fame e dalla sete, viene condotto dalla corrente fino a una piccola isola calcarea che, fortunatamente, si rivela abitata da una bellissima ninfa chiamata Calipso, che lo accoglie molto calorosamente e che si innamora perdutamente di lui a prima vista. Approfittando del fatto che Ulisse non abbia pi\u00f9 n\u00e9 la sua nave, n\u00e9 il suo equipaggio per potersene andare dalla sua isola, Calipso lo seduce continuamente nella speranza di essere un giorno ricambiata e di fargli dimenticare il suo proposito di tornare a Itaca. Trascorrono cos\u00ec altri due anni in cui Ulisse rimane \"prigioniero\" dell'amore di Calipso, fino al giorno in cui alla ninfa appare Ermes, venuto per conto di Zeus a comandarla di lasciare che l'eroe riprenda il suo viaggio senza opporsi; lei cerca di protestare ma inutilmente e cos\u00ec, furiosa e amareggiata, indica a Ulisse dove trovare della legna secca con cui fabbricarsi una zattera. Dopo qualche giorno di febbrile lavoro, Ulisse finisce la zattera, si procura delle provviste e riprende il mare dicendo addio a Calipso, malgrado quest'ultima lo implori di restare.\nIntanto, a Itaca, Penelope continua a nutrire la sua speranza grazie all'espediente della tela infinita ma viene tradita dalla sua ancella Melanto che, essendosi innamorata di Eurimaco, il pi\u00f9 bello dei Proci, ha rivelato il trucco a quest'ultimo, che promette alla regina di non dire nulla agli altri a condizione che lei lo scelga come suo sposo; al suo rifiuto, Penelope viene smascherata e i Proci distruggono e bruciano la tela. A questo punto Telemaco, per guadagnare altro tempo, raduna nel palazzo l'assemblea degli anziani di Itaca annunciando loro di voler attraversare il mare per andare in cerca del padre e pertanto chiede ed ottiene che gli sia concessa una nave e dei marinai, affinch\u00e9 sua madre abbia una prova certa che Ulisse sia ormai perduto. Eurimaco lo lascia partire, meditando per\u00f2 di assalirlo al suo ritorno. Tuttavia egli ignora che, camuffata tra gli anziani \u00e8 presente anche la dea Atena, che premia il coraggio del giovane principe consigliandogli di cominciare le ricerche da Sparta (governata da Menelao) e inviandogli un vento propizio che soffi la sua nave nella direzione giusta.\nIntanto, sulla sua zattera, Ulisse sta navigando in direzione di Itaca ma ancora una volta il dio Nettuno lo ostacola, scatenando una terribile tempesta che gli distrugge la zattera lasciandolo in preda alla disperazione. Ulisse chiede al dio il perch\u00e9 gli abbia provocato tutta questa sofferenza e cosa voglia da lui; il dio in risposta a ci\u00f2 gli riferisce che lui non ha intenzione di ucciderlo ma di fargli capire che un uomo senza il favore degli dei non \u00e8 niente. Ulisse, avendo osato sentirsi superiore agli dei e creduto di poter fare qualunque cosa, ha peccato di orgoglio, e se non si render\u00e0 conto di ci\u00f2 i suoi tormenti non avranno mai fine. Qualche giorno dopo l'eroe, sopravvissuto a stento, viene ritrovato privo di sensi sulla spiaggia della terra dei Feaci, un popolo pacifico e accogliente che lo affida alle cure del re Alcinoo, il quale lo ospita nel suo palazzo e lo fa partecipare al suo banchetto; quando poi Ulisse svela la sua identit\u00e0, Alcinoo si dice onorato di trovarsi di fronte al grande Ulisse, l'eroe perduto, e gli promette una nave e i suoi migliori marinai perch\u00e9 venga finalmente riaccompagnato a casa sano e salvo. Durante l'ultimo viaggio Ulisse finalmente realizza di essere solo un uomo, e che essersi sentito superiore agli dei lo ha portato a subire tutto quello che ha patito in quegli anni, ammettendo interiormente il suo pentimento e le sue scuse a Nettuno per avergli recato offesa. Quest'ultimo, vedendo l'umilt\u00e0 di Ulisse, lo perdona e permette ai Feaci di riportarlo a casa senza pi\u00f9 interferire nel viaggio verso Itaca.\nAddormentato dai Feaci con un sonnifero, Ulisse viene infatti caricato su una nave e, quando riapre gli occhi, si accorge, commosso ed emozionato, di trovarsi proprio nel suo regno, dove riabbraccia per primo il suo fedele porcaio Eumeo, che lo riconosce nonostante i tanti anni di lontananza. Poco dopo, casualmente, anche la nave di Telemaco torna a Itaca e il ragazzo, piangendo di gioia, ha finalmente l'occasione di incontrare suo padre dopo aver navigato per un anno alla sua ricerca senza ottenere alcuna informazione utile (nemmeno da Menelao). A questo punto sia Telemaco che Eumeo sono impazienti che Ulisse faccia il suo ingresso nel palazzo e si riprenda quello che gli \u00e8 stato rubato, ma l'eroe sa che i Proci sono in troppi per essere sfidati da un uomo solo, e che se sapessero del suo ritorno lo ucciderebbero subito e senza alcuna difficolt\u00e0, per cui \u00e8 necessario agire con prudenza. Ulisse, quindi, ordina al figlio di non far sapere a nessuno di averlo visto finch\u00e9 non avr\u00e0 escogitato un piano, e di tacere anche con Penelope perch\u00e9 \u00e8 tormentato dal dubbio che, a distanza di venti anni, la moglie non lo ami pi\u00f9. Durante la notte per\u00f2, la dea Atena appare in suo soccorso trasformandolo in un vecchio e cencioso mendicante in modo che nessuno (ad eccezione di Telemaco) possa riconoscerlo, e suggerendogli di presentarsi nel suo palazzo con quell'aspetto affinch\u00e9 riesca ad ottenere delle risposte senza insospettire i nemici.\nLa mattina dopo, infatti, Telemaco lo fa entrare presentandolo come un mendicante affamato in cerca di ospitalit\u00e0 e ordinando che riceva un'adeguata accoglienza come vuole la legge, ma i Proci non si fanno problemi a schernirlo e a maltrattarlo, cos\u00ec come Antinoo, deciso ad uccidere Telemaco, provoca pesantemente il ragazzo per indurlo ad una sanguinosa lotta a mani nude, come pretesto per eliminarlo. Quest'ultimo, pervaso dalla rabbia, \u00e8 sul punto di pugnalare l'avversario, ma Ulisse lo ferma e lo convince a ritirarsi salvandogli la vita (consapevole che Antinoo avrebbe comunque avuto la meglio). Quella stessa notte, prima di andare a riposare, Ulisse rivede finalmente Penelope, che gli porge le sue scuse per il comportamento ostile dei Proci e lo ringrazia per aver salvato suo figlio; Ulisse, approfittando del fatto che ella non lo riconosce, riesce ad estorcerle la verit\u00e0 sul fatto che il cuore di Penelope non abbia mai cessato di battere per lui. La regina aggiunge che, essendo ormai Telemaco diventato adulto, \u00e8 giunto il momento di tener fede alla promessa di scegliere un nuovo marito e di avere intenzione di sottoporre i Proci ad una prova proprio la mattina seguente. L'indomani, infatti, Penelope conduce i Proci in una stanza annunciando che accetter\u00e0 come nuovo marito colui che riuscir\u00e0 a tendere l'arco da caccia appartenuto ad Ulisse e con esso a scoccare una freccia attraverso gli anelli allineati di dodici scuri. Intanto, con l'aiuto di Telemaco, di Eumeo e della sua vecchia balia Euriclea (che lo aveva riconosciuto da una cicatrice sulla gamba), Ulisse ha segretamente preparato il suo piano nei minimi dettagli poich\u00e9 ha ordinato loro di portare via tutte le armi dei Proci e di sprangare ogni uscita dalla stanza. I Proci scoprono fin da subito che nessuno di loro \u00e8 in grado anche solo di tendere l'arco di Ulisse e, furibondi, sono costretti ad arrendersi e a rimanere a guardare quello che sembrava un debole e innocuo vecchio tendere l'arco e scoccare una freccia attraverso i dodici anelli senza alcuna difficolt\u00e0; fatto questo, Ulisse riprende il suo vero aspetto, lasciandoli sbalorditi. L'eroe \u00e8 finalmente libero di riprendersi il trono e soprattutto di sfogare la sua collera verso i Proci i quali, disarmati e bloccati nella stanza senza possibilit\u00e0 di fuga o di difesa, vengono facilmente uccisi uno dopo l'altro da Ulisse e Telemaco a colpi di spada e di frecce; l'ultimo di loro a morire \u00e8 proprio il perfido Eurimaco che, casualmente, viene impalato insieme all'ancella che era divenuta sua amante. Al calar del sole, finalmente si diffonde a Itaca la notizia del ritorno di Ulisse, e Penelope, vedendolo dopo tanti anni ad attenderla nella loro stanza, sviene tra le sue braccia per l'emozione. La miniserie si conclude con l'intimo e romantico ricongiungimento tra Ulisse e Penelope nel loro letto, e quando la moglie gli fa notare che in venti anni lui ha visto tutto il mondo, l'eroe risponde che \u00e8 come se fosse passato solo un giorno e la rassicura dicendo \"Tu sei il mio mondo\"."}
{"id": "1993909", "revid": "179980", "url": "https://it.wikipedia.org/wiki?curid=1993909", "title": "Marco Antonio Cornez", "text": ""}
{"id": "1993915", "revid": "1776051", "url": "https://it.wikipedia.org/wiki?curid=1993915", "title": "Notingo (vescovo di Novara)", "text": "Biografia.\nNotingo nacque in data sconosciuta, probabilmente in terra piemontese.\nEletto vescovo di Novara nel maggio dell'869, rimase in carica nella propria sede sino alla propria morte, nel settembre dell'879.\nDurante il proprio episcopato ricevette da Carlo il Calvo, il 29 ottobre 877, un diploma che confermava il suo possesso dei beni sulla Chiesa novarese, ma dopo non molto tempo (19 ottobre 879) papa Giovanni VIII gli impose di restituire tali beni dell'imperatrice Angelberga, che ne era in legittimo possesso."}
{"id": "1993918", "revid": "54253", "url": "https://it.wikipedia.org/wiki?curid=1993918", "title": "Cacofonica", "text": ""}
{"id": "1993919", "revid": "1776051", "url": "https://it.wikipedia.org/wiki?curid=1993919", "title": "Deutemiro", "text": "Da alcune biografie \u00e8 indicato anche con il nome di Druttemiro.\nBiografia.\nDeutemiro nacque in data sconosciuta, probabilmente in terra piemontese.\nEletto vescovo di Novara nel settembre dell'858, rimase in carica nella propria sede sino alla propria morte, nell'869.\nNell'ottobre dell'864 \u00e8 segnalato tra i presenti al sinodo richiesto dall'arcivescovo di Milano Tadone."}
{"id": "1993922", "revid": "71671609", "url": "https://it.wikipedia.org/wiki?curid=1993922", "title": "Ultradestra", "text": ""}
{"id": "1993925", "revid": "38120", "url": "https://it.wikipedia.org/wiki?curid=1993925", "title": "D\u00f4me", "text": ""}
{"id": "1993930", "revid": "254059", "url": "https://it.wikipedia.org/wiki?curid=1993930", "title": "Oddone I (vescovo di Novara)", "text": "Da alcune biografie \u00e8 indicato anche con il nome di Dodone.\nBiografia.\nOddone I nacque in data sconosciuta, probabilmente in terra piemontese.\nEletto vescovo di Novara nell'aprile dell'848, rimase in carica nella propria sede sino alla propria morte, nel settembre dell'858.\nDurante il proprio episcopato, ricevette dall'imperatore Ludovico il Bavaro un diploma di conferma dei privilegi ecclesiastici della diocesi di Novara, la quale forniva anche immunit\u00e0 al proprio reggente."}
{"id": "1993932", "revid": "767487", "url": "https://it.wikipedia.org/wiki?curid=1993932", "title": "Furia gialla", "text": "Furia gialla (anche conosciuto come 'The Fast Sword') \u00e8 un film del 1971 diretto da Huang Feng.\nTrama.\nUn giovane che vive in una fattoria con la sorella e una madre cieca, decide di vendicare la morte del padre. Un poliziotto dovr\u00e0 portarlo in tribunale per essere processato, ma durante il lungo viaggio dovranno difendersi da una banda di aguzzini a colpi di arti marziali."}
{"id": "1993934", "revid": "22475", "url": "https://it.wikipedia.org/wiki?curid=1993934", "title": "Palazzo Manzi (Napoli)", "text": "Il palazzo Manzi \u00e8 un edificio monumentale di Napoli ubicato in via Foria, al numero 76.\nVenne eretto nel 1840 da Francesco De Cesare, su commissione di Luigi Manzi.\nIl palazzo presenta una semplice ed imponente decorazione caratterizzata dalla simmetria della facciata; la cima del prospetto \u00e8 ornata da un'altana, mentre il corpo centrale \u00e8 lievemente avanzato. Interessante peculiarit\u00e0 del palazzo \u00e8 una razionale distribuzione degli interni.\nL'edificio \u00e8 conservato in condizioni discrete, ma non eccelse."}
{"id": "1993941", "revid": "124701351", "url": "https://it.wikipedia.org/wiki?curid=1993941", "title": "Bologna Football Club 1909 2008-2009", "text": "Questa voce raccoglie le informazioni riguardanti il Bologna Football Club 1909 nelle competizioni ufficiali della stagione 2008-2009.\nStagione.\nL'estate 2008, che fa seguito al ritorno in massima serie dopo un triennio, vede un cambio a livello dirigenziale: Alfredo Cazzola cede infatti la societ\u00e0 alla famiglia Menarini. Il campionato inizia in maniera inattesa, con i felsinei che espugnano il campo del Milan: la rete decisiva del 2-1 \u00e8 messa a segno da Valiani, all'esordio nella prima divisione. All'insperato successo, seguono tuttavia ben 5 sconfitte consecutive. Il Bologna ritrova la vittoria soltanto a met\u00e0 ottobre (piegando per 3-1 la Lazio) ma le disfatte con Juventus e Cagliari (quest'ultima per 5-1) costano il posto ad Arrigoni, sostituito da Mihajlovi\u0107. Nelle restanti 11 partite del girone di andata, il serbo (alla prima esperienza in panchina) ottiene 7 pareggi (5 dei quali consecutivi) e 2 vittorie, con cui la formazione emiliana si ritrova quintultima (con 19 punti in altrettante giornate) al giro di boa e con un vantaggio di 4 punti sulla zona retrocessione.\nMalgrado un rendimento peggiore nella seconda parte del torneo (in cui saranno ancor meno i punti ottenuti, ovvero 18) e con il cambio in panchina (Papadopulo sostituisce Mihajlovi\u0107 dopo una pesante sconfitta casalinga contro il Siena per 4-1), i rossoblu contendono al Torino la salvezza, sorpassando i granata in classifica alla penultima giornata grazie alla classifica avulsa. La permanenza viene poi conquistata nella domenica conclusiva, grazie al successo contro un gi\u00e0 salvo Catania (contro cui, all'andata, era stato conseguito il primo di 3 successi esterni) ed alla contestuale sconfitta dei piemontesi contro la Roma.\nMaglie e sponsor.\nLo sponsor tecnico per la stagione 2008-2009 \u00e8 Macron, mentre lo sponsor ufficiale \u00e8 Unipol, gruppo finanziario con sede proprio a Bologna. \u00c8 inoltre presente un secondo sponsor, Cogei costruzioni, presente sulle maglie in alto a destra. Il logo della squadra \u00e8 al centro, sotto lo sponsor tecnico e sopra quello ufficiale.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Aggiornato al 2 febbraio 2009.\"\nStatistiche.\nStatistiche di squadra.\n\"Statistiche aggiornate al 31 maggio 2009\".\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva\nArea tecnica"}
{"id": "1993949", "revid": "287204", "url": "https://it.wikipedia.org/wiki?curid=1993949", "title": "NGC 34", "text": "NGC 34 \u00e8 una galassia a spirale della costellazione della Balena, catalogata anche come NGC 17.\nLa causa della doppia numerazione \u00e8 da ricercarsi nel fatto che durante la prima stesura del catalogo John Dreyer nel 1888, si bas\u00f2 su precedenti osservazioni e questo oggetto era stato osservato nel 1886, indipendentemente, da Frank Muller e Lewis Swift che per\u00f2 lo posizionarono con una differenza di mezzo grado. L'errore venne individuato da Herbert Howe e la corrispondenza fu riportata a partire dalla seconda edizione del catalogo, nel 1910."}
{"id": "1993953", "revid": "6923", "url": "https://it.wikipedia.org/wiki?curid=1993953", "title": "Zivania", "text": "La Zivania (greco: \u0396\u03b9\u03b2\u03b1\u03bd\u03af\u03b1) \u00e8 un distillato tipico cipriota.\nProduzione.\nLa Zivania si ottiene per distillazione di vinacce locali dell'isola di Cipro con o senza una quantit\u00e0 di vino secco e senza l'aggiunta di ulteriori zuccheri. L'apparato per la distillazione \u00e8 detto \"kazani\" (greco: \u03ba\u03b1\u03b6\u03ac\u03bd\u03b9) dove l'ultima frazione di prodotto ottenuta viene detta \"porakos\" (greco: \u03c0\u03cc\u03c1\u03b1\u03ba\u03bf\u03c2) e presenta un minore contenuto alcolico. Dopo la produzione segue un periodo di affinamento in cantine isotermiche in contenitori di legno o acciaio.\nCaratteristiche.\nSi presenta incolore, trasparente, con gusto aromatico lievemente secco. La gradazione alcolica \u00e8 del 45%.\nStoria.\nNon \u00e8 noto quando la Zivania sia stata prodotta per la prima volta a Cipro. Mentre alcuni credono che il metodo di produzione della Zivania , che \u00e8 simile a quello dello Tsipouro, sia stato portato a Cipro dai monaci del Monte Athos nel XV secolo, altri credono che la Zivania sia stata prodotta a Cipro da quando la Repubblica di Venezia governava alla fine del XV secolo. All'inizio si chiamava \"Acquavite\", ma durante la dominazione ottomana ha cambiato il nome in \"Zivania\". La sua produzione prosegue durante la dominazione ottomana ed inglese. Alcune prove della sua produzione si trovano in alcuni scritti, tra i quali quello di Samuel Baker del 1879 riporta: \u00ab[...] the refuse of skins and stalks is laid upon one side to ferment for the manufacture of raki, or spirit, by distillation [...]\u00bb.Dal 2004 la Zivania sottost\u00e0 alla regolamentazione europea che lo dichiara \"prodotto tipico cipriota che non pu\u00f2 essere prodotto altrove e commercializzato con questo nome\".\nDegustazione.\nLa Zivania si serve ghiacciata, e a Cipro accompagna i tipici antipasti detti meze, i soutzoukos e la frutta disidratata o secca.\nAltri usi.\nIl distillato pu\u00f2 essere utilizzato, secondo usi ciprioti, per il trattamento di piccole ferite, per massaggiare parti dolenti, contro il mal di denti o geloni. In alcune zone di Cipro viene mischiato con della cannella ottenendo cos\u00ec un diverso aroma e colore."}
{"id": "1993954", "revid": "275648", "url": "https://it.wikipedia.org/wiki?curid=1993954", "title": "George Steevens", "text": "Nel 1773, su invito di Samuel Johnson cur\u00f2 l'edizione in dieci volumi delle opere di Shakespeare .\n\u00c8 sua la frase molte volte tradotta e citata che afferma come di William Shakespeare fossero note con certezza, all'epoca, solo poche e scarne informazioni anagrafiche:"}
{"id": "1993959", "revid": "155613", "url": "https://it.wikipedia.org/wiki?curid=1993959", "title": "Palazzo Berio (Napoli)", "text": ""}
{"id": "1993972", "revid": "1452073", "url": "https://it.wikipedia.org/wiki?curid=1993972", "title": "Castlevania Legends", "text": "Castlevania Legends, in Giappone , \u00e8 il terzo e ultimo capitolo della serie di videogiochi \"Castlevania\" per la console portatile Game Boy. \u00c8 stato distribuito il 27 novembre 1997 in Giappone, e l'11 marzo 1998 negli Stati Uniti.\nTrama.\nAmbientato nel 1450, in \"Castlevania Legends\" si utilizza Sonia Belmont, antenata di Simon. Non \u00e8 il seguito di ', dato che \u00e8 ambientato quasi 100 anni prima: fino alla pubblicazione di ' \u00e8 stato il primo titolo seguendo l'ordine cronologico della storia. Attualmente il gioco \u00e8 stato, insieme ad altri titoli della serie, rimosso dalla cronologia ufficiale dall'attuale designer Koji Igarashi, ritenendolo \"non canonico\" e privo di agganci con altri capitoli.\nModalit\u00e0 di gioco.\nLa protagonista possiede nuove mosse: pu\u00f2 cambiare direzione durante il salto, inoltre pu\u00f2 camminare mentre \u00e8 accucciata; la sua frusta pu\u00f2 essere migliorata, fino a farle lanciare delle palle di fuoco. Le classiche armi secondarie sono qua chiamati incantesimi, e sono acquisibili solamente dopo avere ucciso i boss di fine livello. Ogni incantesimo ha un effetto differente, e utilizza i tradizionali potenziamenti a forma di cuore, presenti in pressoch\u00e9 tutti i capitoli di \"Castlevania\". Un ulteriore incantesimo, chiamato \"Burning Mode\", rende Sonia temporaneamente invincibile, pi\u00f9 rapida nei movimenti e migliora i suoi attacchi: pu\u00f2 per\u00f2 essere utilizzata una sola volta per livello."}
{"id": "1993974", "revid": "767487", "url": "https://it.wikipedia.org/wiki?curid=1993974", "title": "Adalgisio di Novara", "text": "Biografia.\nSant'Adalgisio nacque in data sconosciuta e con tutta probabilit\u00e0 nella citt\u00e0 di Novara. Apparteneva dunque alla \"Sippe\" dei Supponidi, appartenente alla seconda generazione, ma il cui legame esatto \u00e8 sconosciuto. Il suo nome longobardo lascia intravedere un legame con l'ultima dinastia longobarda di Desiderio.\nEletto vescovo di Novara nel febbraio dell'830, viene ricordato dal necrologio stilato da San Gallo come messo imperiale per conto dell'imperatore Lotario I a partire dal 15 dicembre 837, quando ricevette la commissione nel monastero di San Salvatore di Brescia. Il 19 febbraio dell'840 ricevette dallo stesso Imperatore un diploma secondo il quale la Chiesa di Novara avrebbe potuto disporre da quella data delle terre e del monastero di San Genuario di Lucedio.\nNell'842 fu tra coloro che sottoscrissero un documento stilato dall'arcivescovo di Milano Angilberto II circa l'erezione di un nuovo monastero dedicato ai Santi Faustino e Giovita. Adalgisio stesso si fece promotore della crescita della chiesa nella propria diocesi: sotto il suo episcopato fond\u00f2 il capitolo della chiesa di Santa Maria a cui vennero legati terreni e decime, oltre a fondare quello della cattedrale di San Gaudenzio, al quale concesse (3 gennaio 848) l'amministrazione della corte di Cesto (corte era qui sinonimo di pieve).\nAlla sua morte, avvenuta nell'aprile dell'848, si sa che venne sepolto nella basilica di San Gaudenzio, dove ancora oggi le sue reliquie sono conservate e venerate, nell'altare del transetto laterale, di fronte allo scurolo."}
{"id": "1993975", "revid": "1543377", "url": "https://it.wikipedia.org/wiki?curid=1993975", "title": "Alitalia CityLiner", "text": "Alitalia CityLiner S.p.A. (fondata nel 2006 come Air One CityLiner) \u00e8 stata una compagnia aerea regionale, sussidiaria di Alitalia.\nProfilo.\nLe basi operative si trovano presso gli aeroporti di Roma - Fiumicino e Milano - Linate. Opera voli della rete Alitalia con il codice di Alitalia. Alitalia CityLiner gestisce i voli \"punto a punto\" su tratte medio brevi, i cui coefficienti di riempimento richiedono aeromobili cosiddetti \"regional\", ovvero di dimensioni che per definizione variano tra le poche decine e i 100 posti; inoltre apporta passeggeri dagli aeroporti minori verso l'aeroporto principale di Alitalia (Roma Fiumicino) secondo il concetto delle operazioni \"hub and spoke\". Alitalia CityLiner subentra in questo ruolo ad Alitalia Express, vettore regionale del vecchio gruppo Alitalia - Linee Aeree Italiane la cui flotta di aeromobili Embraer 170 era stata a suo tempo completamente dismessa.\nStoria.\nNasce come Air One CityLiner, sussidiaria regionale della compagnia aerea Air One.\nInizia le operazioni di volo il 7 giugno 2006, dopo il rilascio del COA da parte dell'ENAC, con i primi due CRJ 900 arrivati qualche settimana prima da Montr\u00e9al. Le prime due tratte che hanno inaugurato i servizi regionali di Air One sono state la Trieste-Roma e la Genova-Napoli.\nAd appena 15 giorni dall'inizio delle operazioni vengono consegnati alla Compagnia altri due aerei, direttamente dal produttore canadese, e il network inizia cos\u00ec ad espandersi. In agosto arriver\u00e0 il quinto aereo, a novembre il sesto ed ultimo dell'originario ordine posto da Air One a Bombardier. Viene, in seguito, esercitata l'opzione prevista per ulteriori quattro macchine, che verranno consegnate rispettivamente a marzo, aprile e maggio del 2007.\nA febbraio 2007 la Compagnia inaugura il suo primo volo internazionale, sulla tratta Torino-Parigi CDG, e da quel momento ha visto ampliare la sua rete internazionale sempre di pi\u00f9, toccando destinazioni come Atene, Barcellona, Berlino-Tegel, Bruxelles, Tolosa, Salonicco, Vienna e Zurigo.\nDal 13 gennaio 2009, con la fusione di Alitalia ed Air One, Air One CityLiner diviene parte di Alitalia - Compagnia Aerea Italiana. A seguito del riposizionamento dei vari marchi commerciali, Alitalia gestisce il prodotto di compagnia tradizionale, Air One quello di compagnia a basso costo ed Air One CityLiner quello di compagnia \"regional\" del gruppo in sostituzione di Alitalia Express. A tale proposito nell'aprile 2011 la societ\u00e0 viene rinominata Alitalia CityLiner.\nLa nuova propriet\u00e0 implementa l'espansione ed il rinnovo della flotta. Dopo avere valutato i modelli dei due pi\u00f9 importanti produttori di aeromobili regionali, Bombardier ed Embraer, e di Sukhoi che si inserisce in questo mercato in partenariato con l'italiana Alenia, nei primi mesi del 2011 sceglie i velivoli del produttore brasiliano, gli Embraer E-Jets.\nIl 6 ottobre 2011 viene presentato, all'aeroporto di Roma-Fiumicino, il primo dei 5 Embraer 190 ordinati, che inaugura la nuova livrea Alitalia CityLiner. A marzo del 2012 viene consegnato il quarto Embraer 190 in livrea Skyteam (EI-RND). Con il passaggio da Alitalia - Compagnia Aerea Italiana ad Alitalia - Societ\u00e0 Aerea Italiana Alitalia CityLiner mantiene il suo ruolo di compagnia regionale.\nFlotta.\nNel corso degli anni Alitalia CityLiner ha utilizzato i seguenti tipi di aeromobile (compresi gli aerei ereditati da Air One CityLiner):\nDettaglio degli aeromobili.\nLa maggior parte degli aerei Alitalia CityLiner risultava immatricolato in Irlanda, anzich\u00e9 in Italia; ci\u00f2 sia perch\u00e9 l'Italia non ha siglato direttamente il trattato di Citt\u00e0 del Capo, sia perch\u00e9 gli aerei Alitalia erano in dry lease da societ\u00e0 irlandesi."}
{"id": "1993979", "revid": "121684042", "url": "https://it.wikipedia.org/wiki?curid=1993979", "title": "Cima Carega", "text": "La Cima Carega (2.259 ) \u00e8 la cima pi\u00f9 alta del Gruppo della Carega e delle Piccole Dolomiti, nelle Prealpi Venete. La montagna si trova interamente nella Provincia di Trento.\nDescrizione.\nDalla cima, nelle giornate limpide, si ha una eccezionale visuale sulla maggior parte delle montagne trentine come l'Adamello, Gruppo del Brenta, Monte Stivo, Monte Bondone, Monte Roen, cima d'Asta nei Lagorai e il vicino Monte Pasubio. Le cime Alto Atesine visibili sono le Alpi Sarentine, Gruppo di Tessa, Cevedale, Vioz e verso nord i ghiacciai delle Alpi Aurine. \nVerso sud \u00e8 possibile vedere la laguna Veneta, il vicino altopiano veronese della Lessinia, il Monte Baldo, parte del Lago di Garda e la catena appenninica Tosco-Emiliana. Nelle giornate particolarmente terse non \u00e8 raro osservare i lontani ghiacciai del Monte Rosa e al tramonto la cima piramidale del Monviso.\nClima.\nD'inverno le temperature medie oscillano tra i -10\u00a0\u00b0C ed i -15\u00a0\u00b0C e in certi casi possono scendere anche a valori pi\u00f9 bassi; in ogni caso difficilmente si superano i -15\u00b0. D'estate la temperatura va dai 2 ai 15\u00a0\u00b0C."}
{"id": "1993980", "revid": "155613", "url": "https://it.wikipedia.org/wiki?curid=1993980", "title": "Palazzo Caracciolo di Forino (Via Foria)", "text": ""}
{"id": "1993981", "revid": "117697128", "url": "https://it.wikipedia.org/wiki?curid=1993981", "title": "AntiX", "text": "antiX \u00e8 una distribuzione Linux leggera e facile da installare basata su Debian sviluppata specificamente per sistemi compatibili con Intel-AMD x86 (ne esistono due versioni, per i386 o x64).\nL'obiettivo di antiX \u00e8 quello di fornire un sistema operativo libero leggero ma pienamente funzionante e flessibile sia per i principianti che per gli utenti esperti di Linux.\nAl momento antiX si presenta come CD Live installabile e tramite il tool incluso antix2usb \u00e8 possibile creare anche una pen-drive avviabile persistente.\nEsistono quattro versioni, che si distinguono a seconda del software incluso: una completa, detta full (circa 1GB), una base (meno di 750MB), un'altra minimale, detta core (meno di 450MB) e, infine, una versione net (appena 160MB) con i soli pacchetti necessari per l'installazione, da completare poi facendo il download e l'installazione del software che si desidera.\nCome Windows Manager fa uso di iceWM (vers. completa) o Fluxbox (vers. base), pu\u00f2 funzionare con 128Mb di Ram a patto di avere un'area di Swap di almeno 256Mb e l'installatore ha bisogno di almeno 4GB di spazio sul disco. Sono comunque raccomandati minimo 256Mb di Ram.\nPur essendo basato su Debian, antix \u00e8 totalmente priva di systemd e viene fornita con un kernel personalizzato, script personalizzati e un repository, per migliorare l'esperienza utente."}
