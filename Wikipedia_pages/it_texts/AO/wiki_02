{"id": "1987147", "revid": "125883386", "url": "https://it.wikipedia.org/wiki?curid=1987147", "title": "Prima Divisione 1935-1936", "text": "La Prima Divisione 1935-1936 fu il torneo regionale superiore di quell\u2019edizione del campionato italiano di calcio.\nCon la trasformazione della ex Prima Divisione in Serie C si rese necessaria la ridenominazione dei due campionati regionali inferiori cambiando Seconda Divisione in Prima Divisione e Terza Divisione in Seconda Divisione a parit\u00e0 di livello gerarchico F.I.G.C. che rimase immutato.\nLa Prima Divisione (ex Seconda Divisione) fu organizzata e gestita dai Direttori Regionali di Zona, che ne fecero ci\u00f2 che vollero: alcuni traspirarono pari pari la vecchia Seconda Divisione, altri selezionarono un organico meritorio, altri non organizzarono nulla.\nAl campionato presero parte anche delle squadre riserve che per\u00f2 non avevano diritto alla promozione, riservato alla migliore classificata tra le prime squadre.\nPiemonte.\nDirettorio I Zona (Piemonte).Sede: Via Ponza, 2 - Torino tel.43143.Presidente: Gustavo Norzi\nGirone unico.\nClassifica.\nLegenda:\nRegolamento:\nLombardia.\nDirettorio II Zona (Lombardia).Sede: Viale Piave, 43 - Milano - tel.21925.Presidente: Cav. Eraldo GaudenziSegr.e Cassiere: Cav. e Capomastro Riccardo ZoppiniFiduciario C.I.T.A.: Dino CiceriRap.Sez. Propaganda: Cav. Rag. Gabriele ZeniRap.Fasci Giovanili: Avv. Guido FredaMembro aggiunto: Rag. Francesco Andreoni.\nCampionato a 30 squadre: 8 retrocesse dal DDS, 9 squadre riserve, 10 pi\u00f9 il Seregno-B confermate selezionandole dalla previgente 2\u00aa Divisione, la piemontese Juve Domo, e la Isotta Fraschini dalla 3\u00aa Divisione.\nGirone A.\nClassifica.\nLegenda:\nRegolamento:\nVerdetti\nGirone B.\nClassifica.\nLegenda:\nRegolamento:\nNote:\nGirone C.\nClassifica.\nLegenda:\nRegolamento:\nVerdetti\nGirone di finale.\nClassifica.\nLegenda:\nRegolamento:\nNote:\nVerdetti\nVeneto.\nDirettorio III Zona (Veneto).Sede: S.Geremia 290 - Venezia - tel.22880.Presidente: Antonio Scalabrin\nGirone unico.\nClassifica.\nLegenda:\nRegolamento:\nVenezia Tridentina.\nDirettorio IV Zona (Venezia Tridentina).Sede: Via San Pietro, 2 - Trento.\nGirone unico.\nClassifica.\nLegenda:\nRegolamento:\nNote:\nSpareggio:\nVenezia Giulia.\nDirettorio V Zona (Venezia Giulia).Sede: Via Mazzini, 30 - Trieste.Presidente: Piero Sponza\nGirone unico.\nClassifica.\nLegenda:\nRegolamento:\nNote:\nLiguria.\nDirettorio VI Zona (Liguria).Sede: Galleria Mazzini, 7/1 - Genova tel. 54-880.Presidente:\nGirone unico.\nClassifica.\nLegenda:\nRegolamento:\nNote:\nEmilia.\nDirettorio VII Zona (Emilia).Sede: Via Ugo Bassi Locali Borsa 26 B - Bologna tel.23413.Incaricato: Cav. Rag. Carlo Mazzantini\nGirone unico.\nClassifica.\nLegenda:\nRegolamento:\nNote:\nToscana.\nDirettorio VIII Zona (Toscana).Sede: Via Bufalini, 12 - Firenze tel. 24541.Presidente: Cav. Dante Berretti\nGirone unico.\nClassifica.\nLegenda:\nRegolamento:\nNote:\nMarche.\nDirettorio IX Zona (Marche e Abruzzi).Sede: Via Torroni, 5 - Ancona tel. 24-28.Presidente: Rag. Giulio Borghetti\nGirone unico.\nClassifica.\nLegenda:\nRegolamento:\nNote:\nLazio.\nDirettorio X Zona (Umbria).Sede: Via Baldeschi, 2 - Perugia.Presidente: Gastone Bonaiuti.\nDirettorio XI Zona (Lazio, Umbria e Abruzzi).Sede: Via Colonna Antonina, 41 - Roma tel.67223.Presidente: Rag. Federico Tedeschi\nClassifica finale.\nLegenda:\nRegolamento:\nNote:\nVerdetti finali.\nDirettorio XII Zona (Abruzzi).Sede: Palazzo del Littorio - Aquila degli Abruzzi.Presidente: \"Aggregato alle regioni confinanti.\"\nCampania.\nDirettorio XIII Zona (Campania).Sede: Via Medina, 63 - Napoli tel. 28872.Presidente:\nGirone unico.\nClassifica finale.\nLegenda:\nRegolamento:\nNote:\nPuglia.\nDirettorio XIV Zona (Puglia).Sede: Corso Vittorio Emanuele, 193 - Bari tel. 13404.Presidente: Cav.Avv. Sebastiano Roca\nClassifica.\nLegenda:\nRegolamento:\nNote:\nDirettorio XV Zona (Lucania).\nNon fu organizzato alcun campionato a livello federale. Rimasero attivi i 2 Direttori Locali S.P. di Potenza e Matera. Le squadre erano aggregate alla Puglia.\nDirettorio XVI Zona (Calabria).Sede: Piazza T. Campanella, 6 - (Cosenza).Presidente:Non disputato.\nSicilia.\nDirettorio XVII Zona (Sicilia).Sede: Via Pignatelli, 18 - Palermo tel. 12501.Presidente:\nGirone unico.\nClassifica finale.\nLegenda:\nRegolamento:\nDirettorio XVIII Zona (Sardegna).Sede: Corso Vittorio Emanuele, 24 - (Cagliari) tel. 3966.Commissario Straordinario:Campionato non disputato.\nTripolitania.\nDirettorio XIX Zona (Tripolitania).Sede: Ufficio Sportivo P.N.F. - (Tripoli) tel.1714.Presidente:\nSquadre partecipanti alla Prima Divisione:\nSquadre partecipanti alla 2.a Divisione:\nDirettorio XX Zona (Cirenaica).Sede: Casella Postale 187 - (Bengasi).Presidente: Carlo Santi.\nDirettorio XXI Zona (Somalia).Sede: (Mogadiscio).Presidente: Dr. Luigi Saverio Bertazzoni.\nDirettorio XXII Zona (Egeo).Sede: presso F.R.A.T.R.E.S. - (Rodi).Commissario: ?.\n1. Mereciaro Rodi\nNote.\nA parit\u00e0 di punti le squadre erano classificate a pari merito.In caso di assegnazione di un titolo sportivo (per la promozione o la retrocessione) si effettuava uno spareggio in campo neutro.\nBibliografia.\nGiornali:\nLibri:\nSiti online:"}
{"id": "1987148", "revid": "76963", "url": "https://it.wikipedia.org/wiki?curid=1987148", "title": "Ali MacGraw", "text": "\u00c8 stata candidata all'Oscar alla miglior attrice per \"Love Story\", vincendo il Golden Globe come miglior attrice drammatica.\nBiografia.\nFiglia di Richard MacGraw, di origini scozzesi, e di Frances Klein, grafica pubblicitaria, ha un fratello, Dick, artista. La madre, di origini ungheresi, aveva anche ascendenze ebraiche, che pare avesse taciuto al padre, descritto da Ali come un uomo bigotto e violento. Diplomatasi al Wellesley College dopo aver studiato storia dell'arte, Ali MacGraw fece parte della redazione della rivista \"Harper Bazaar's\" come aiuto di un celebre fotografo di moda, e lei stessa fu una fotomodella di grande successo.\nDopo aver esordito con una piccola parte sul grande schermo con il poliziesco \"Jim l'irresistibile detective\" (1968) di David Lowell Rich, fu protagonista, accanto a Richard Benjamin, della commedia romantica \"La ragazza di Tony\" (1969) di Larry Peerce, nel ruolo di una ragazza facile ai flirt, e raggiunse il grande successo internazionale nel 1970, come protagonista del film drammatico \"Love Story\" di Arthur Hiller, nel ruolo di una studentessa universitaria la cui storia d'amore con un coetaneo (Ryan O'Neal) \u00e8 sconvolta dal cancro. Per questa interpretazione la MacGraw ottenne una candidatura all'Oscar e un premio Golden Globe, consolidando la propria fama con l'apparizione in copertina su \"Time\". Nel 1971 comparve anche nell'elenco delle donne peggio vestite del critico di moda Richard Blackwell.\nDopo aver lasciato il secondo marito, il produttore Robert Evans, capo della Paramount Pictures, nel 1973 spos\u00f2 Steve McQueen, con cui aveva recitato in \"Getaway!\" (1972) di Sam Peckinpah nel difficile ruolo di una ladra assassina. L'unione con McQueen fu tormentata e termin\u00f2 con il divorzio nel 1978. Nello stesso periodo l'attrice si allontan\u00f2 dalle scene, salvo qualche fugace apparizione, come in \"Convoy - Trincea d'asfalto\" (1978) di Sam Peckinpah e \"L'ultimo gioco\" (1979) di Anthony Harvey. Negli anni ottanta torn\u00f2 sul set, lavorando con registi importanti, come Sidney Lumet che nel 1980 la diresse nella commedia \"Dimmi quello che vuoi\", e nelle due popolari serie televisive \"Venti di guerra\" (1983) e \"Dynasty\" (1984-1985).\nDoppiatrici italiane.\nNelle edizioni in italiano dei suoi film, Ali MacGraw \u00e8 stata doppiata da:"}
{"id": "1987150", "revid": "253269", "url": "https://it.wikipedia.org/wiki?curid=1987150", "title": "Alan King (attore)", "text": "Biografia.\nNato da una famiglia russo-ebraica, trascorse i suoi primi anni di vita a Manhattan, per poi trasferirsi a Brooklyn. La sua propensione alla comicit\u00e0 lo aiut\u00f2 a sopravvivere alla dura vita del quartiere. Lasci\u00f2 la scuola molto presto e partecip\u00f2 a uno spettacolo burlesque in Canada. Dopo aver lavorato come pugile, abbandon\u00f2 la carriera sportiva per dedicarsi a quella di attore. \nPromotore di iniziative di beneficenza verso i bambini down, fu anche un grande appassionato di tennis e diede il suo nome al torneo Alan King Tennis Classic di Las Vegas. Nel 1947 spos\u00f2 Jeanette Sprung con cui rimase fino alla morte e dalla quale ebbe tre figli: Robert, Andrew e Elaine. Mor\u00ec a New York nel 2004 per un cancro ai polmoni, malattia di cui soffriva da tempo. Il film \"Fuga dal Natale\" con Tim Allen \u00e8 dedicato alla sua memoria. \u00c8 sepolto nel Cimitero ebraico di Mount Hebron."}
{"id": "1987151", "revid": "110157", "url": "https://it.wikipedia.org/wiki?curid=1987151", "title": "Provincia di Lambayeque", "text": "La provincia di Lambayeque \u00e8 una delle 3 province della regione di Lambayeque nel Per\u00f9.\nFondata nel 1553 ha come capoluogo la citt\u00e0 di Lambayeque mentre la sua provincia \u00e8 stata istituita il 23 dicembre 1821.\nProvincie confinanti.\nConfina a nord e a ovest con la regione di Piura; a est con le province di Ferre\u00f1afe e Chiclayo e a sud con l'oceano Pacifico.\nGeografia antropica.\nSuddivisioni amministrative.\n\u00c8 divisa in dodici distretti:"}
{"id": "1987152", "revid": "695564", "url": "https://it.wikipedia.org/wiki?curid=1987152", "title": "Scoiattolo striato", "text": ""}
{"id": "1987154", "revid": "729019", "url": "https://it.wikipedia.org/wiki?curid=1987154", "title": "Eleven (casa discografica)", "text": "La Eleven fu una casa discografica italiana attiva negli anni settanta.\nStoria della Eleven.\nL'Eleven fu una casa discografica fondata dal maestro Aldo Pagani e da Augusto Martelli, con sede a Milano.\nTra gli artisti che incisero per l'etichetta i pi\u00f9 noti furono Stella Carnacina, Piero Cotto e Vanna Brosio, oltre al jazzista Arnaldo Ciato, che collaborava anche come arrangiatore; inoltre per un certo periodo l'etichetta ha pubblicato in Italia dischi di artisti brasiliani.\nPer questa etichetta debutt\u00f2 nel 1979 Fausto Mesolella, in seguito chitarrista degli Avion Travel.\nLa distribuzione era curata dalla Fonit Cetra\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1987177", "revid": "287204", "url": "https://it.wikipedia.org/wiki?curid=1987177", "title": "Un giorno dopo l'altro (romanzo)", "text": "Un giorno dopo l'altro \u00e8 un romanzo scritto da Carlo Lucarelli e pubblicato la prima volta nel 2000. Il titolo del romanzo prende spunto dall'omonima canzone di Luigi Tenco, il cui testo \u00e8 pi\u00f9 volte citato nella narrazione.\nTrama.\nL'ispettore Grazia Negro (gi\u00e0 protagonista di Almost Blue) si mette sulle tracce di un killer professionista che, fingendosi agente di commercio e cambiando continuamente identit\u00e0, commette una serie di delitti. Sullo sfondo il nome in codice di Pit Bull che permette ad Alex, un ragazzo che lavora presso un server informatico di provincia, di scoprire qualcosa dell'assassino, mettendosi a sua volta nei guai."}
{"id": "1987178", "revid": "138642", "url": "https://it.wikipedia.org/wiki?curid=1987178", "title": "Italiana 5 birilli", "text": ""}
{"id": "1987183", "revid": "1684799", "url": "https://it.wikipedia.org/wiki?curid=1987183", "title": "Un giorno dopo l'altro", "text": ""}
{"id": "1987184", "revid": "125203164", "url": "https://it.wikipedia.org/wiki?curid=1987184", "title": "Canale alfa", "text": "Il canale alfa (o secondo l'uso inglese alpha) \u00e8 un canale aggiuntivo utilizzato nella grafica digitale per la rappresentazione dei colori che descrive il grado di trasparenza/opacit\u00e0 (con un valore numerico variabile a seconda dei file grafici utilizzati) di ogni determinato pixel. Il concetto di canale alfa \u00e8 stato introdotto da Alvy Ray Smith alla fine degli anni '70 e sviluppato in un articolo del 1984 di Thomas Porter e Tom Duff.\nFormati compatibili.\nI formati immagine pi\u00f9 popolari che supportano il canale alfa sono PNG e TIFF, mentre il JPEG anche se popolare non lo utilizza; GIF supporta la trasparenza ma non il canale alfa. Il canale alfa \u00e8 presente in alcuni codec video, come ad esempio Animation e Prores4444 del formato QuickTime, o nel codec multiformato Techsmith.\nIl formato di file BMP generalmente non supporta questo canale; tuttavia in diversi formati come il 32bit (888-8) o il 16bit (444-4) \u00e8 possibile salvare il canale alfa, anche se non tutti i sistemi o programmi sono in grado di leggerlo: \u00e8 sfruttato principalmente in alcuni videogiochi o applicazioni particolari; per la creazione di queste immagini BMP con canale alfa sono stati anche creati programmi specifici.\nFunzionamento.\nCon l'esistenza di un canale alfa, \u00e8 possibile esprimere operazioni di compositing dell'immagine utilizzando un'\"algebra di compositing\". Ad esempio, date due immagini A e B, l'operazione di compositing pi\u00f9 comune \u00e8 combinare le immagini in modo che A appaia in primo piano e B appaia sullo sfondo. Questo pu\u00f2 essere espresso come A over B. Oltre a over, Porter e Duff hanno definito gli operatori di compositing in, hold out by (la frase si riferisce all\"holdout matting\" ed \u00e8 solitamente abbreviata out), atop e xor (e gli operatori inversi rover, rin, rout, e ratop) da una considerazione delle scelte nella fusione dei colori di due pixel quando la loro copertura \u00e8, concettualmente, sovrapposta ortogonalmente:\nAd esempio, l'operatore over pu\u00f2 essere ottenuto applicando la seguente formula a ciascun pixel:\nQui formula_3, formula_4\u00a0e formula_5\u00a0rappresentano le componenti cromatiche dei pixel nel risultato, rispettivamente immagine A e immagine B, applicate a ciascun canale di colore (rosso/verde/blu) individualmente, mentre formula_6, formula_7\u00a0e formula_8\u00a0sono i valori alfa dei rispettivi pixel.\nL'operatore over \u00e8, in effetti, la normale operazione di colorazione (vedi Algoritmo del pittore). Bruce A. Wallace ha derivato l' operatore over sulla base di un modello fisico di riflettanza/trasmittanza, in contrasto con l'approccio geometrico di Duff. Gli operatori in e out sono l'equivalente in alfa compositing del ritaglio. I due elementi usano solo il canale alfa della seconda immagine e ignorano le componenti del colore.\nLineare contro pre-moltiplicato.\nSe un canale alfa viene utilizzato in un'immagine, sono disponibili due rappresentazioni comuni: alfa lineare (non associata) e alfa pre-moltiplicata (associata).\nCon alfa lineare le componenti RGB rappresentano il colore dell'oggetto o del pixel, senza tener conto della sua opacit\u00e0.\nCon alfa pre-moltiplicato le componenti RGB rappresentano l'emissione dell'oggetto o pixel e l'alfa rappresenta l'occlusione. L' operatore over diventa quindi:\nUn vantaggio pi\u00f9 evidente di ci\u00f2 \u00e8 che, in determinate situazioni, pu\u00f2 salvare una successiva moltiplicazione (ad esempio se l'immagine viene utilizzata pi\u00f9 volte durante il compositing successivo). Tuttavia, i vantaggi pi\u00f9 significativi dell'utilizzo dell'alfa pre-moltiplicato riguardano la correttezza e la semplicit\u00e0 piuttosto che le prestazioni: l'alfa pre-moltiplicato consente il filtraggio e la fusione corretti. Inoltre, l'alfa pre-moltiplicato consente di codificare all'interno della stessa immagine regioni di normale fusione alfa e regioni con modalit\u00e0 di fusione additiva.\nEsempi.\nIl seguente esempio \u00e8 un pezzo di framework Apple \"vImage\" di composizione alfa non pre-moltiplicata di due immagini ARGBFFFF, inserendo il risultato in un buffer di destinazione:\ncodice_1\nIl seguente esempio \u00e8 un pezzo di linguaggio di scripting Julia che mostra come \u00e8 possibile eseguire la composizione alfa:\n # creazione di un cerchio\nusing ImageDraw\nfunction make_circle(sz, c::T) where T\n # aggiunta di colore trasparente per evitare l'area nera\n fillvalue = ARGB(c)\n img = fill(ARGB{eltype(T)}(0., 0., 0., 0.), sz...)\n origin = sz .\u00f7 2\n r = sz .\u00f7 4\n draw!(img, Ellipse(origin..., r...), fillvalue)\n img\nend\nred_c = make_circle((256, 256), ARGB(1., 0., 0., 1.))\ngreen_c = make_circle((256, 256), ARGB(0., 1., 0., 1.))\nblue_c = make_circle((256, 256), ARGB(0., 0., 1., 1.))\nIl seguente esempio \u00e8 un pezzo di linguaggio CSS3 che mostra come \u00e8 possibile eseguire la composizione alfa:\nimg.opacity {\nIl seguente esempio \u00e8 un pezzo di linguaggio HTML5 Canvas che mostra come \u00e8 possibile eseguire la composizione alfa:\nctx.globalAlpha = 0.2;\nIl seguente esempio \u00e8 un pezzo di linguaggio WebGL che mostra come \u00e8 possibile eseguire la composizione alfa:\ngl = canvas.getContext(\"webgl\", {\n premultipliedAlpha: false // Richiesta per canale alfa non pre-moltiplicato\nCorrezione gamma.\nI valori RGB delle tipiche immagini digitali non corrispondono direttamente alle intensit\u00e0 della luce fisica, ma sono piuttosto compressi da una funzione di correzione della gamma:\nQuesta trasformazione utilizza meglio il numero limitato di bit nell'immagine codificata scegliendo formula_12\u00a0che meglio corrisponde alla percezione umana non lineare della luminanza.\nDi conseguenza, i programmi per computer che si occupano di tali immagini devono decodificare i valori RGB in uno spazio lineare (annullando la compressione gamma), fondere le intensit\u00e0 della luce lineare e riapplicare la compressione gamma al risultato:\nQuando combinato con alfa pre-moltiplicato, la pre-moltiplicazione viene eseguita nello spazio lineare, prima della compressione gamma. Ne risulta la seguente formula:\nSi noti che solo le componenti del colore subiscono la correzione gamma; il canale alfa \u00e8 sempre lineare.\nAltri metodi di trasparenza.\nSebbene utilizzati per scopi simili, i colori trasparenti e le maschere dell'immagine non consentono la fusione uniforme dei pixel dell'immagine sovrapposti con quelli dello sfondo (sono ammessi solo pixel interi dell'immagine o pixel interi dello sfondo).\nUn effetto simile pu\u00f2 essere ottenuto con un canale alfa a 1 bit, come si trova nella modalit\u00e0 high color RGBA a 16 bit del formato file immagine Truevision TGA e nella modalit\u00e0 grafica high color degli adattatori display TARGA e AT-Vista/NU-Vista correlati. Questa modalit\u00e0 dedica 5 bit per ogni colore RGB primario (RGB a 15 bit) pi\u00f9 un bit rimanente come \"canale alfa\".\nLa trasparenza \"Screendoor\" pu\u00f2 essere utilizzata per simulare l'occlusione parziale in cui \u00e8 disponibile solo 1 bit alfa.\nPer alcune applicazioni, un singolo canale alfa non \u00e8 sufficiente: una vetrata, ad esempio, richiede un canale di trasparenza separato per ciascun canale RGB per modellare separatamente la trasparenza rossa, verde e blu. \u00c8 possibile aggiungere pi\u00f9 canali alfa per applicazioni di filtrazione del colore spettrale accurate.\nMappatura alfa.\nLa mappatura alfa \u00e8 una tecnica della computer grafica 3D che prevede l'uso della mappatura delle texture per designare la quantit\u00e0 di trasparenza e traslucenza delle aree in un determinato oggetto.\nLa mappatura alfa viene utilizzata quando la trasparenza di un dato oggetto non \u00e8 coerente: quando la quantit\u00e0 di trasparenza non \u00e8 la stessa per l'intero oggetto e/o quando l'oggetto non \u00e8 completamente trasparente. Se l'oggetto ha lo stesso livello di trasparenza ovunque, \u00e8 possibile utilizzare una trama alfa a tinta unita o un valore intero.\nLa mappatura alfa \u00e8 spesso codificata nel canale alfa di una trama RGBA utilizzata per la colorazione invece di essere una trama in scala di grigi autonoma.\nAlpha to coverage.\n\"Alpha to coverage\"\u00a0\u00e8 una tecnica di computer grafica multicampionamento che sostituisce la mappatura alfa con una maschera di copertura. Ci\u00f2 consente di ottenere una trasparenza indipendente dall'ordine quando si utilizzano anti-aliasing o trame semitrasparenti. Questa particolare tecnica \u00e8 utile per le situazioni in cui \u00e8 necessario eseguire il rendering di fogliame denso o erba in un videogioco."}
{"id": "1987187", "revid": "729019", "url": "https://it.wikipedia.org/wiki?curid=1987187", "title": "Battaglia di Les Aubiers", "text": "La battaglia di Les Aubiers \u00e8 stata una battaglia della prima guerra di Vandea combattuta il 17 aprile 1793 a Nueil-les-Aubiers.\nLa battaglia.\nNell'aprile 1793, G\u00e2tine, una regione del Poitou (oggi nel Deux-S\u00e8vres, insorse contro i repubblicani. Un esercito di 3.000 poitevini, dei quali solo 200 possedevano un fucile (gli altri combatterono con falci e altre armi bianche), comandati dal generale Henri de La Rochejaquelein attaccarono, il 13 aprile, Les Aubiers, difesa dal generale di brigata Pierre Qu\u00e9tineau.\nFu prima di questa battaglia che La Rochejaquelein incit\u00f2 i suoi uomini con la famosa frase: \"Se mio padre fosse fra noi, vi ispirerebbe pi\u00f9 fiducia, poich\u00e9 appena la conoscete. Io del resto ho contro la mia giovinezza e la mia inesperienza; ma ardo gi\u00e0 dal rendermi degno di comandarvi. Andiamo a cercare il nemico: se avanzo, seguitemi; se arretro, uccidetemi; se mi uccidono, vendicatemi!\".\nPresi da sorpresa, i repubblicani furono presi dal panico e abbandonarono la citt\u00e0, in questa battaglia i vandeani guadagnarono 3 cannoni e 1.200 fucili.\nCon l'esercito meglio equipaggiato aveva la possibilit\u00e0 di prendere Bressuire, ma La Rochejaquelein prefer\u00ec partire verso il nord per sostenere le armate angevine.\nSecondo quando scrisse nelle sue memorie Victoire de Donnissan de La Rochejaquelein, i repubblicani persero 70 uomini tra morti e feriti, mentre secondo le memorie del generale Qu\u00e9tineau ci sono stati 30 morti e 52 feriti."}
{"id": "1987189", "revid": "1941276", "url": "https://it.wikipedia.org/wiki?curid=1987189", "title": "Susan Werner", "text": "La maggior parte dei suoi lavori sono di musica folk.\nCarriera.\nNata e cresciuta in una fattoria a Manchester, Iowa, la Werner si interess\u00f2 alla musica in giovane et\u00e0 e ottenne il diploma in canto all'universit\u00e0 dell'Iowa. Nel 1987 si trasfer\u00ec a Philadelphia e poco dopo ottenne un master in canto alla Temple University. La Werner all'inizio voleva seguire una carriera operistica,\nma dopo aver visto un'esecuzione di Nanci Griffith ne fu ispirata, e inizi\u00f2 a comporre canzoni proprie alla chitarra acustica. Esibendosi vicino a Philadelphia e New York, Susan cominci\u00f2 ad essere conosciuta nella scena folk dei primi anni '90. Ha registrato cinque dischi dal 1993 al 2001, e in seguito si \u00e8 trasferita a Chicago. I suoi primi cinque album sono tutti di musica folk mentre il sesto, \"I Can't Be New\", fu un sostanziale distacco dal folk, con materiale originale, Tin Pan Alley, cabaret e canzoni in stile jazz.\nIl settimo album della Werner, \"The Gospel Truth\", \u00e8 uscito nel 2007 e tratta tematiche di religione, fede e responsabilit\u00e0 sociale."}
{"id": "1987193", "revid": "123649419", "url": "https://it.wikipedia.org/wiki?curid=1987193", "title": "Sherman Hemsley", "text": "Biografia.\nNoto al pubblico per avere interpretato il ruolo di George Jefferson nei telefilm \"Arcibaldo\" (1972-1979) e \"I Jefferson\" (1975-1985), nel 1979 debutta al cinema con \"Amore al primo morso\", in cui compare anche Isabel Sanford, moglie fittizia in entrambe le serie televisive, e partecipa ad un episodio di \"Love Boat\".\nNel 1986 recita nel film \"L'aereo pi\u00f9 pazzo del mondo 3\", mentre nel 1989 \u00e8 fra i protagonisti del video musicale di Michael Jackson, \"Liberian Girl\".\nDal 1991 al 1994 presta la voce a B.p. Richfield, nella serie televisiva animata \"I dinosauri\". Sempre nel 1994 recita la parte del giocattolaio in un episodio di \"Lois &amp; Clark - Le nuove avventure di Superman\". Nel 1998 partecipa al film \"Effetti collaterali\" e nel 2001 appare nel video musicale di Nelly \"Batter Up\".\nNel 2005 presta la sua voce per \"I Griffin\". Nel 2009 \u00e8 nel cast di \"American Pie - Il manuale del sesso\". Rimasto comunque legato al ruolo di George Jefferson, \u00e8 tornato ad interpretare il personaggio nell'episodio pilota della serie televisiva \"P/S - Pronto soccorso\", in due puntate di \"Willy, il principe di Bel-Air\", nel film \"Mafia!\" e nel 2011 in un episodio del telefilm \"House of Payne\".\nMor\u00ec nella sua casa a El Paso il 24 luglio 2012 all'et\u00e0 di 74 anni a seguito della sindrome della vena cava superiore associata a una serie di tumori che l'attore aveva massicciamente contratto ai polmoni.\nDoppiatori italiani.\nDa doppiatore \u00e8 stato sostituito da:"}
{"id": "1987194", "revid": "233641", "url": "https://it.wikipedia.org/wiki?curid=1987194", "title": "Paradiso (Firenze)", "text": "Il Paradiso degli Alberti, situato a Gavinana, nella zona sud di Firenze, precisamente nel borgo del Bandino, era in origine un piccolo borgo medioevale (che partiva da via del Paradiso non appena terminata la Villa del Bandino) composto da poche case e il grande monastero di Santa Brigida al Paradiso.\nIl nome derivava dalla villa del Paradiso degli Alberti, in cui \u00e8 ambientata la raccolta di novelle \"Il Paradiso degli Alberti\" scritto da Giovanni di Gherardo da Prato intorno al 1426, opera d'imitazione decameroniana."}
{"id": "1987199", "revid": "1543377", "url": "https://it.wikipedia.org/wiki?curid=1987199", "title": "Degtjarsk", "text": "Degtjarsk \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume \"Vjazovka\" (affluente della \u010cusovaja), 67\u00a0km a ovest del capoluogo Ekaterinburg; dal punto di vista amministrativo, dipende direttamente dalla citt\u00e0 (\"gorod\") di Revda.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1987201", "revid": "80339", "url": "https://it.wikipedia.org/wiki?curid=1987201", "title": "Degtyarsk", "text": ""}
{"id": "1987203", "revid": "1031941", "url": "https://it.wikipedia.org/wiki?curid=1987203", "title": "Metodio I", "text": "Biografia.\nDi famiglia benestante, nacque a Siracusa alla fine dell'VIII secolo. Venne inviato molto giovane a Costantinopoli per proseguire gli studi in diritto. Invece qualche anno dopo entr\u00f2 in un monastero della Bitinia e si fece monaco, Fond\u00f2 quindi un monastero nell'isola di Chio nell'Egeo.\nDurante l'impero di Leone V l'Armeno (812-820) riprese vigore la persecuzione iconoclasta. Nell'815 si rec\u00f2 a Roma presso il Papa Pasquale I forse inviato dal deposto patriarca Niceforo I per informare il Papa sugli avvenimenti, rimase a Roma fino alla morte di Leone.\nIl Papa invi\u00f2 poi una lettera al nuovo imperatore, Michele II, detto il balbuziente, chiedendogli di reinsediare Metodio, legittimo patriarca di Costantinopoli. Nella citt\u00e0, per\u00f2, infuriava ancora la controversia e al suo arrivo venne accusato di aver forzato la mano al Pontefice, perorando la causa dell'iconodulia: venne allora imprigionato per circa nove anni in condizioni disumane, fino alla morte dell'imperatore.\nAvendo anche rimproverato il figlio e successore di quest'ultimo, Teofilo, fu sottoposto ad ulteriori sevizie.\nAlla morte dell'imperatore Teofilo, nell'842, la reggente Teodora, reintrodusse la venerazione delle immagini, depose il patriarca iconoclasta Giovanni Grammatico e fece eleggere Metodio al suo posto.\nL'11 marzo 843, con una processione trionfale dalla Chiesa di Santa Maria delle Blacherne alla Hagia Sophia, le icone vennero rimesse al loro posto. L'avvenimento \u00e8 ricordato nella chiesa orientale con una importante festa liturgica, il Trionfo dell'Ortodossia, che si celebra la prima domenica di Quaresima.\nDurante il suo breve patriarcato Metodio si dimostr\u00f2 conciliante con la fazione iconoclasta anche se in alcuni casi dovette ricorrere alla scomunica di monaci irriducibili.\nCulto.\nLa sua memoria liturgica \u00e8 celebrata il 14 giugno:"}
{"id": "1987220", "revid": "7336", "url": "https://it.wikipedia.org/wiki?curid=1987220", "title": "Nodo delle guide", "text": ""}
{"id": "1987224", "revid": "757396", "url": "https://it.wikipedia.org/wiki?curid=1987224", "title": "Fr\u00e9d\u00e9ric Hufnagel", "text": ""}
{"id": "1987225", "revid": "339392", "url": "https://it.wikipedia.org/wiki?curid=1987225", "title": "Freddy Hufnagel", "text": ""}
{"id": "1987230", "revid": "10431", "url": "https://it.wikipedia.org/wiki?curid=1987230", "title": "Antioco di Siracusa", "text": "Biografia.\nFiglio di Senofane, \u00e8 stato il primo storico della Sicilia greca, e secondo diversi storici fu anche il primo storico dell'Occidente greco. Scrisse in dialetto ionico. \nGli si attribuiscono le prime opere che raccontano le vicende fondative e leggendarie della Sicilia e dell'Italia, a noi note unicamente in quanto citate da autori posteriori. \u00c8 opinione diffusa e accettata il considerare che lo storico ateniese Tucidide, nello scrivere le pi\u00f9 antiche notizie relative alle fondazioni della Sicilia nella sua \"Guerra del Peloponneso\", abbia attinto alle opere di Antioco \nOpere.\n\"Sull'Italia\".\nIn questa sua opera, lo scrittore siracusano analizza essenzialmente la parte pi\u00f9 meridionale della penisola, parlando delle prime popolazioni che l'abitarono e delle colonie che i Greci vi fondarono. Narra la storia della Magna Grecia fino alla fondazione della colonia di Eraclea (434 a.C.). Interessante notare che Antioco collega nella sua opera la figura di Siculo, il condottiero del popolo dei Siculi (che egli fa risalire agli antichi Enotri), a Roma, asserendo che Siculo fosse un romano, poich\u00e9 Roma stessa in principio era popolata da Siculi. La sua narrazione ha fatto nascere tra gli studiosi moderni il termine di \"terza Roma\", la pi\u00f9 antica, dando cos\u00ec adito a tutta una serie di possibili implicazioni geografiche e politiche antiche che sono oggetto di grande interesse per gli storici.\nSulla colonizzazione Antioco si soffermava ampiamente, fornendo dati che ancora oggi sono ritenuti fondamentali per lo studio di questo fenomeno. Frequenti riferimenti all'opera di Antioco si trovano anche in Strabone e Dionigi di Alicarnasso.\nSi \u00e8 anche supposto che la sua opera di scrittura fosse stata messa a servizio propagandistico della Siracusa pre-dionisiana comandata da Ermocrate, o addirittura che fosse contemporaneo del tiranno siracusano Dionisio I, per cui nei suoi testi, a seconda dei due periodi, andrebbe ravvisata la volont\u00e0 dell'antica Siracusa o di estromettere del tutto l'elemento ellenico dalle origini dell'Italia, e quindi della Sicilia, nel tempo in cui la greca Atene voleva prendere il posto egemonico di Siracusa negli affari della penisola, oppure, nel secondo periodo preso in considerazione, Antioco avrebbe potuto favorire con la sua opera la conquista culturale, oltre che militare, dei Siracusani all'interno della Magna Grecia.\n\"Sulla Sicilia\".\nLa sua seconda opera narrava la storia della Sicilia: da Cocalo, re dei Sicani, al congresso di Gela avvenuto nel 424 a.C. L'opera venne divisa in 9 libri, e si sostiene che tale divisione venne fatta da autori postumi."}
{"id": "1987231", "revid": "1494169", "url": "https://it.wikipedia.org/wiki?curid=1987231", "title": "Cordata (disambigua)", "text": ""}
{"id": "1987233", "revid": "287204", "url": "https://it.wikipedia.org/wiki?curid=1987233", "title": "Capriole in salita", "text": "Capriole in salita \u00e8 un romanzo autobiografico di Pino Roveredo, pubblicato per la prima volta dalla casa editrice triestina LINT nel 1996 e riproposto da Bompiani nel 2006, dopo che l'autore aveva vinto, l'anno precedente il Premio Campiello con Mandami a dire.\nTrama.\nIl romanzo \u00e8 un'autobiografia di Roveredo che racconta, con toni sovente duri e violenti, la sua vita difficile: dalla nascita da genitori sordomuti, al collegio; dall'alcolismo con cui Pino cerca di fuggire dall'insensatezza dell'esistenza, sino all'esperienza del manicomio che conduce il protagonista verso una lenta e apparentemente insesorabile autodistruzione fisica e morale. Sullo sfondo per\u00f2 una nuova luce, con il matrimonio con Luciana, emblema della possibile rinascita a vita nuova."}
{"id": "1987236", "revid": "599013", "url": "https://it.wikipedia.org/wiki?curid=1987236", "title": "Stanley Jackson", "text": ""}
{"id": "1987237", "revid": "729019", "url": "https://it.wikipedia.org/wiki?curid=1987237", "title": "Seconda battaglia di Chemill\u00e9", "text": "La seconda battaglia di Chemill\u00e9 \u00e8 una battaglia della prima guerra di Vandea avvenuta l'11 aprile 1793 a Chemill\u00e9.\nAntefatti.\nNell'aprile 1793, il generale Jean-Fran\u00e7ois Berruyer,comandante delle truppe di Angers, ricevette l'ordine di reprimere l'insurrezione vandeana. Berruyer part\u00ec dunque da Angers e si diresse verso Chemill\u00e9, mentre ordin\u00f2 ai generali Fran\u00e7ois Leigonyer e Pierre Qu\u00e9tineau di andare rispettivamente a Saumur e a Bressuire, cos\u00ec si misero il primo sulla strada verso Vezins e il secondo verso Les Aubiers. L'inizio dell'offensiva fu fissato per il 10 aprile.\nLa battaglia.\nIl giorno prestabilito, la divisione di Berruyer si mise in marcia in direzione di Chemill\u00e9, sulla strada i soldati fucilarono molti abitanti del villaggio di Pont-Barr\u00e9. A mezzogiorno, le forze repubblicane incontrarono i vandeani insorti di d'Elb\u00e9e e Cathelineau, a Chemill\u00e9 con alle spalle il fiume Hyrome.\nI repubblicani si lanciarono per primi all'attacco, la battaglia dur\u00f2 a lungo e nessuna delle due forze era in vantaggio, al calar della notte sembrava per\u00f2 pendere a favore dei repubblicani. Tuttavia, sul lato sinistro, i vandeani avevano messo dinanzi a loro i prigionieri repubblicani catturati durante i combattimenti precedenti, questi approfittarono della confusione della battaglia per scappare e raggiungere i loro. Tutti questi prigionieri, in quanto militari, rimasero ordinati e non si diedero ad una fuga scomposta ma anzi si allinearono come a formare una colonna, a causa dell'oscurit\u00e0 i repubblicani dall'altra parte del campo di battaglia non si accorsero che quelli erano prigionieri in fuga, ma credettero che fossero vandeani che stavano lanciando una carica a sorpresa, i repubblicani si lanciarono all'attacco accorgendosi troppo tardi di aver massacrato i loro stessi commilitoni. I vandeani approfittarono della situazione, lanciando un contrattacco finale, Berruyer, viste le sue truppe completamente in preda al panico e demoralizzate per l'errore compiuto, ordin\u00f2 la ritirata e si diresse verso Saint-Lambert-du-Lattay insieme al generale Duhoux, ferito durante lo scontro.\nConseguenze.\nNonostante la vittoria, i vandeani subirono perdite molto pi\u00f9 pesanti dei repubblicani e vollero vendicare i loro 600 morti uccidendo i 400 prigionieri catturati durante la battaglia, d'Elb\u00e9e allora li blocc\u00f2 mettendosi tra la folla e i prigionieri, vista l'insistenza dei suoi uomini fece recitare a tutti il Pater Noster e alle parole \"\"e rimetti a noi i nostri debiti, cos\u00ec come noi li rimettiamo ai nostri debitori\", d'Elb\u00e9e li ferm\u00f2 dicendo: \"Non mentite a Dio\", finirono poi la preghiera e quelle parole calmarono quei contadini cattolici che poi non protestarono pi\u00f9. I prigionieri cos\u00ec si salvarono e questo gesto verr\u00e0 conosciuto in seguito con il nome di \"Pater de D'Elb\u00e9e\"\" (Padre Nostro di d'Elb\u00e9e).\nTuttavia questa vittoria non dur\u00f2 a lungo, i vandeani infatti a corto di munizioni raggiunsero le truppe di Jean Nicolas Stofflet a Beaupr\u00e9au, e poco tempo dopo consegnarono Chemill\u00e9 a Berruyer senza combattere."}
{"id": "1987238", "revid": "1057320", "url": "https://it.wikipedia.org/wiki?curid=1987238", "title": "Experimental Prototype Community of Tomorrow", "text": "LExperimental Prototype Community of Tomorrow (\"Prototipo sperimentale di comunit\u00e0 del futuro\") detta anche Experimental Prototype City of Tomorrow (\"Prototipo sperimentale di citt\u00e0 del futuro\"), abbreviato in EPCOT, \u00e8 un'utopica citt\u00e0 del futuro pianificata da Walt Disney a partire dagli anni sessanta, qualche anno prima della sua morte, avvenuta nel 1966.\nL'idea di base era quella di creare una sorta di \"comunit\u00e0 del futuro\" (da qui il nome), nonch\u00e9 stimolare il mercato immobiliare statunitense in tal senso, attraverso nuove tecniche e metodologie abitative. Dopo la morte di Walt Disney, il progetto si evolse, dando vita al parco di divertimenti omonimo, l'Epcot, che apr\u00ec le porte al pubblico di massa nel 1982, presso il Walt Disney World Resort e che poco (o nulla) aveva a che vedere col progetto originale di Disney.\nStoria.\nIspirazione.\nNella prima met\u00e0 degli anni sessanta, Walt Disney era ormai una persona di successo nel mondo dell'industria cinematografica e del divertimento che aveva innovato sia nel campo dello spettacolo, come nel mondo dell'animazione e del cinema, sia in quello dell'intrattenimento e dei parchi di divertimento. Inoltre, in ambito privato, gi\u00e0 da molti anni era diventato nonno di numerosi nipotini. Con il passare del tempo, Disney cominci\u00f2 a preoccuparsi del futuro, chiedendosi sempre pi\u00f9 spesso cosa, un domani, avrebbe atteso i suoi nipoti. Il presente, secondo il metro di giudizio di Disney, non era dei migliori, in quanto criminalit\u00e0, inquinamento e sovrappopolazione rendevano le citt\u00e0 dell'epoca un vero disastro, ben lontane dalla limpidezza e tranquillit\u00e0 del parco Disneyland di Anaehim vicino a Los Angeles, che aveva aperto nel 1955.\nIn virt\u00f9 di ci\u00f2, Disney si rese conto che tutte le tecniche di costruzione utilizzate per la creazione degli edifici nel parco divertimenti recante il suo nome, anche grazie all'apporto dei designer della \"Walt Disney Imagineering\", avrebbero potuto essere usate per sviluppare vere e proprie micro-comunit\u00e0, se non addirittura intere citt\u00e0. Cos\u00ec, cominci\u00f2 egli stesso a occuparsi della consultazione di libri di architettura e ingegneria, sebbene coadiuvato da esperti del settore, per giungere il pi\u00f9 presto possibile all'obiettivo prefissatosi. Disney, un innovatore per sua stessa ammissione, sentiva di aver gi\u00e0 contribuito abbastanza all'innovazione nel campo dell'animazione, del cinema, della televisione e persino nella gestione dei parchi di divertimenti, e non voleva mai ripetersi, e per questo era anche contrario a realizzare sequel dei suoi film di maggior successo, pertanto decise che il suo prossimo passo sarebbe stato quello della gestione di un'utopica citt\u00e0 futuristica.\nNel mentre, Disney diede un assaggio del suo \"stile\" particolare, nell'ambito dell'industria dei divertimenti, con la creazione di ben quattro padiglioni presso l'Esposizione Universale di New York, nel 1964/1965.\nWalt Disney, notando l'entusiasmo del pubblico dell'East Coast, che applaud\u00ec con veemenza i suoi progetti, si rese conto che ormai i tempi erano maturi per la costruzione di un nuovo parco di divertimenti, in loco. \nFlorida.\nIl luogo scelto da Disney ricadde sullo Stato della Florida, sia per il suo clima subtropicale sia per la vicinanza di un aeroporto militare che sarebbe presto diventato l'aeroporto internazionale di Orlando, ma con la consapevolezza assoluta di non voler ricreare un semplice doppione del parco di divertimenti della West Coast, bens\u00ec una sorta di piccola comunit\u00e0 dove le persone potessero s\u00ec divertirsi, ma anche vivere stabilmente. Attraverso varie societ\u00e0 di facciata (\"Dummy Corporations\"), Walt Disney acquist\u00f2 113\u00a0km\u00b2 di terreno paludoso, presso la citt\u00e0 di Orlando, che molti anni dopo diverr\u00e0 famoso come Walt Disney World.\nIl film \"EPCOT\".\nNell'ottobre del 1966, due mesi prima della sua morte, Disney produsse un film-documentario sul \"Progetto Florida\", il suo progetto per la comunit\u00e0 del futuro.\nNel film, che venne in seguito incluso nella collezione DVD \"Walt Disney Treasures\", lo stesso Disney esponeva brevemente le caratteristiche del nuovo parco, nonch\u00e9 del funzionamento dell'EPCOT, attraverso animazioni e modellini, ma anche con riprese dal vivo, al fine di spiegare il pi\u00f9 chiaramente possibile come la citt\u00e0 avrebbe potuto sostenersi e vivere di vita propria. Dato che allora il \"Progetto Florida\" era top secret e conosciuto solo dai suoi pi\u00f9 stretti collaboratori, il target del mini-film era rappresentato principalmente dai grandi imprenditori e industriali statunitensi, che Disney cercava di persuadere per ricevere dei finanziamenti al fine di giungere il pi\u00f9 presto possibile alla tramutazione in realt\u00e0 del suo sogno.\nIl piano principale.\nDisney elabor\u00f2 un piano che permetteva di utilizzare completamente la superficie acquistata nel terreno della Florida, rendendo l\"'EPCOT\" un'attrazione centrale.\nGiungendo in auto, presso la zona sud del parco, i visitatori sarebbero stati trasferiti al \"Disney World Welcome Center\" per mezzo di un'avveniristica monorotaia, dove hostess poliglotte avrebbero accolto ospiti di ogni nazionalit\u00e0. Dopo tale accoglienza, il gruppo sarebbe stato trasferito presso il centro \"EPCOT\" vero e proprio, con annessa visita all\"EPCOT Industrial Park\". Secondo Disney, questo avrebbe stimolato i visitatori a \"copiare\" le tecniche ivi osservate, trasportandole e applicandole nelle loro citt\u00e0 di provenienza.\nLa citt\u00e0.\nSecondo quanto presentato nel film \"EPCOT\", la citt\u00e0 omonima era basata su un semplice ma innovativo concetto: il \"radiale\" (\"Radial Concept\"). Simile a quello di Disneyland, la citt\u00e0 si sviluppava secondo uno schema a \"ruota\", partendo dal punto centrale per poi espandersi via via verso l'esterno. In tal modo, la densit\u00e0 abitativa sarebbe diminuita in maniera direttamente proporzionale alla distanza dal centro stesso della citt\u00e0.\nTrasporti.\nLa citt\u00e0 sarebbe stata collegata con Disney World principalmente attraverso la gi\u00e0 citata monorotaia, introdotta dallo stesso Disney nel 1959. Il percorso avrebbe tagliato di netto la propriet\u00e0 collegando, attraverso il punto centrale rappresentato dall'EPCOT, il sud e il nord della propriet\u00e0.\nI trasporti interni sarebbero stati garantiti attraverso il servizio assai innovativo della \"WEDway\", un sistema di trasporto denominato PeopleMover che, non fermandosi mai, avrebbe garantito una libert\u00e0 di movimento senza eguali. I primi test di questo sistema vennero effettuati nel 1967. Oggi, la \"WEDway\" \u00e8 chiamata \"Tomorrowland Transit Authority\".\nIn virt\u00f9 di questi mezzi di trasporto, i residenti dell'EPCOT non avrebbero avuto bisogno di un'automobile, se non per qualche rara gita all'esterno della struttura. Attraverso un complicato sistema di divisione, le aree pedonali sarebbero state separate da quelle prettamente stradali, eliminando in tal modo il rischio di incidenti stradali. L'approvvigionamento di materie prime e simili sarebbe invece avvenuto attraverso reti sotterranee (in seguito tale idea venne ripresa per gli \"utilidors\", i corridoi di servizio sotterranei del futuro Magic Kingdom).\nIl centro della citt\u00e0.\nLe aree commerciali, nonch\u00e9 la cosiddetta \"downtown\", sarebbero state poste esattamente nel cuore dell'EPCOT, ben distanti dalle zone residenziali. Al centro dell'area sarebbe stato posto un hotel di 30 piani, dotato anche di sala convegni. Gli ospiti dell'hotel avrebbero goduto di numerosi servizi, tra cui piscine, campi da tennis e da basket, ma anche negozi e ristoranti. Secondo il progetto originale, ogni piccola area avrebbe avuto un tema di base diverso, dando al visitatore l'impressione di trovarsi in un luogo sempre diverso.\nArea residenziale ad alta densit\u00e0.\nAi limiti del centro cittadino, sarebbero stati costruiti diversi grandi appartamenti ad alta densit\u00e0 abitativa, in cui all'incirca 20\u00a0000 persone avrebbero alloggiato. Le rate dell'affitto degli appartamenti sarebbero state inferiori rispetto a quelle dei mercati immobiliari pi\u00f9 vicini. Stando alle parole di Disney, nessuno avrebbe avuto la propriet\u00e0 della singola cellula abitativa e la sua compagnia avrebbe mantenuto la propriet\u00e0. Questo perch\u00e9, secondo Disney, avrebbero cos\u00ec potuto decidere quando rinnovare gli appartamenti con le pi\u00f9 innovative tecnologie a disposizione, senza dover chiedere il permesso a eventuali proprietari.\nLa \"cintura verde\".\nIdeale linea di separazione tra il centro cittadino e le aree a bassa densit\u00e0 abitativa sarebbe stata la cosiddetta \"cintura\", una sorta di \"polmone verde\" dotato di parchi, aree sociali e di gioco, chiese e quant'altro.\nAree residenziali a bassa densit\u00e0.\nSubito dopo la \"cintura verde\", avrebbero fatto la loro comparsa tali aree a scarsa densit\u00e0 abitativa, somiglianti grosso modo a petali di fiore. La casa, solitamente una villetta di medie dimensioni, avrebbe occupato l'estremit\u00e0 del \"petalo\", mentre il resto sarebbe stato occupato da spazi verdi per bambini e adulti. Anche la propriet\u00e0 di queste villette sarebbe rimasta alla compagnia di Walt Disney, per lo stesso sopracitato motivo.\nCondizioni di vita e occupazione.\nNessun abitante dell'EPCOT avrebbe avuto la propriet\u00e0 della casa o del terreno in cui questa sorgeva. Walt Disney esercitava tale controllo, secondo alcuni suoi detrattori un'idea di matrice vagamente comunista, semplicemente per garantire un certo \"ricambio tecnologico\" all'interno delle case, in totale libert\u00e0. Secondo il film, tutti gli abitanti dell'EPCOT avrebbero avuto un lavoro, cos\u00ec da evitare la formazione di ghetti o quartieri poveri. Curiosamente, non erano previsti enti di previdenza sociale per la remunerazione post-lavorativa. I luoghi di lavoro sarebbero stati molti, tra cui il medesimo parco di divertimenti circostante, l'area shopping con negozi, l'hotel, l'aeroporto e il \"Centro di benvenuto\".\nL'eredit\u00e0 di Walt Disney.\nIl \"dopo-Walt\".\nWalt Disney mor\u00ec il 15 dicembre del 1966. Stando alle parole del fratello, Roy, anche nella fase terminale della malattia, Disney continuava a pianificare senza sosta la crescita della citt\u00e0 dei suoi sogni. Dopo la dipartita di Disney, i direttori della compagnia si resero conto che, con la morte del suo miglior sostenitore, il progetto sarebbe stato assai rischioso, soprattutto dal punto di vista economico. Roy Disney cerc\u00f2 di prendere in mano le redini del progetto, ma, senza il pi\u00f9 influente fratello, non riusc\u00ec a convincere il consiglio di amministrazione della societ\u00e0. Nonostante questo, Roy pens\u00f2 solo di accantonare momentaneamente il progetto EPCOT, in vista di tempi migliori. Nell'ottobre del 1971, apr\u00ec il Walt Disney World Resort con la presenza del solo Magic Kingdom e di due hotel. Roy volle a tutti i costi chiamare il parco \"'Walt Disney World'\", a perenne tributo per il fratello. Roy Disney mor\u00ec nel dicembre del 1971, lasciando il progetto EPCOT nell'oblio.\nIl parco \"Epcot\".\nSul finire degli anni settanta, il nuovo amministratore delegato della Walt Disney Company, Card Walker, volle rivisitare l'originale progetto EPCOT ma, anche in questo caso, il consiglio di amministrazione pose il veto, in quanto non si riteneva economicamente possibile la gestione di una citt\u00e0 intera che, inoltre, doveva essere continuamente rifornita delle ultime tecnologie in campo abitativo e tenuta sotto il controllo tecnologico delle macchine. Un piccolo compromesso fu raggiunto con la costruzione dell'EPCOT Center, un parco di divertimenti inaugurato nel 1982 che, solo in misura minore, ricalcava alcune delle idee di Walt Disney, ma che nulla aveva a che fare con il mastodontico progetto di un'utopica citt\u00e0 del futuro.\nLa citt\u00e0 di Celebration.\nGrazie agli accordi siglati da Walt Disney, prima della sua morte, con l'allora governatore della Florida per la futura costruzione di EPCOT, la Walt Disney Company detiene la giurisdizione governativa su tutta la terra acquistata per la costruzione del Walt Disney World Resort. Nel 1967, il legislatore dello Stato della Florida, in collaborazione con la \"Walt Disney World Company\", ha creato un distretto fiscale speciale, chiamato \"Reedy Creek Improvement District\", ospitando le citt\u00e0 di Bay Lake (dove si trovano i parchi a tema) e Reedy Creek (ora nota come Lake Buena Vista, dove si trovano Disney Springs e gli hotel del parco). Il \"distretto di miglioramento\" avrebbe avuto il proprio regolamento fondiario, codici edilizi, controllo delle acque, trattamento dei rifiuti, infrastrutture, servizi pubblici, vigili del fuoco, una propria polizia, ecc. e avrebbe agito con la stessa autorit\u00e0 e responsabilit\u00e0 di un governo di contea.\nPertanto, nel 1994, la Walt Disney Company costru\u00ec una comunit\u00e0 pianificata nella propriet\u00e0 della Florida chiamata Celebration, che impiega alcune delle idee immaginate da Walt Disney, ma su scala significativamente ridotta. A differenza di EPCOT, che era basato sul modernismo e il futurismo, non esiste un design radiale per Celebration, che \u00e8 stata invece progettata sulla base del neourbanesimo e assomiglia a una piccola citt\u00e0 americana stereotipata, ma con tutti i comfort moderni, senza per\u00f2 le idee di trasporto rivoluzionarie contenute nei piani originali per EPCOT. Dal 2004, la Disney non \u00e8 pi\u00f9 la proprietaria della citt\u00e0 che ha ceduto alla societ\u00e0 newyorkese Lexin Capital."}
{"id": "1987239", "revid": "1057320", "url": "https://it.wikipedia.org/wiki?curid=1987239", "title": "Epcot", "text": "Epcot \u00e8 il secondo dei quattro parchi a tema di propriet\u00e0 della Disney Parks, Experiences and Products costruiti presso il Walt Disney World Resort a Bay Lake, Florida e ha aperto come EPCOT Center il 1\u00ba ottobre 1982. Il parco si estende su , pi\u00f9 del doppio della dimensione del Magic Kingdom. \u00c8 dedicato alla celebrazione della realizzazione umana, della tecnologia, dell'innovazione e della cultura internazionale, ed \u00e8 spesso definito come una \"Esposizione Mondiale Permanente\". Nel 2018, il parco ha ospitato oltre 12 milioni di visitatori, diventando il settimo parco a tema pi\u00f9 visitato al mondo. Il parco \u00e8 rappresentato da \"Spaceship Earth\", una gigantesca sfera geodetica.\nIl nome \"Epcot\" deriva dall'acronimo EPCOT (Experimental Prototype Community of Tomorrow), un'utopica citt\u00e0 del futuro pianificata da Walt Disney a partire dagli anni sessanta, ma che nulla ha a che vedere col parco a tema.\nStoria.\nIl concetto iniziale di Walt Disney.\nEPCOT \u00e8 l'acronimo di \"Experimental Prototype Community of Tomorrow\"; una citt\u00e0 utopica del futuro progettata da Walt Disney, spesso scambiando \"citt\u00e0\" con \"comunit\u00e0\". Nelle parole di Walt Disney:\nLa sua visione originale era quella di una comunit\u00e0 modello che sarebbe stata la casa per ventimila residenti e un banco di prova per l'urbanistica nonch\u00e9 l'organizzazione cittadina. Doveva essere costruita a forma di cerchio con le imprese e le aree commerciali al centro, e gli edifici di comunit\u00e0, scuole e complessi ricreativi intorno ad esso, mentre i quartieri residenziali sarebbero stati costruiti intorno al perimetro. I trasporti pubblici sarebbero stati forniti da monorotaie e PeopleMovers (come quello che sar\u00e0 costruito in seguito a Tomorrowland nel \"Magic Kingdom\"), il traffico automobilistico e quello del trasporto merci sarebbe stato mantenuto sotterraneo, lasciando i pedoni al sicuro sul suolo (l'idea sarebbe stata realizzata in seguito con gli \"utilidors\" costruiti sempre presso il parco Magic Kingdom). Il modello originale di EPCOT pu\u00f2 ancora essere visto dai passeggeri a bordo dell'attrazione della \"Tomorrowland Transit Authority\", nel parco Magic Kingdom; quando il PeopleMover entra nella stanza dedicata alla \"Grande fuga di Stitch!\", la parte rimanente del modello \u00e8 visibile sulla sinistra (guardando avanti) dietro a un vetro. Walt Disney non riusc\u00ec ad ottenere il permesso di iniziare a costruire la sua propriet\u00e0 in Florida fino a quando si accord\u00f2 per costruire anche un \"Disneyland\" come quello californiano che decise di chiamare inizialmente solo \"Disneyworld\" e che si tramut\u00f2 in seguito nel \"Magic Kingdom\". Mor\u00ec quasi cinque anni prima dell'apertura del complesso che, dopo la sua morte, suo fratello Roy O. Disney decise di chiamare \"Walt Disney World\" in suo onore.\nCambio di progetto con la nuova gestione.\nDopo la morte di Walt Disney, The Walt Disney Company decise inizialmente che non voleva entrare nel business della gestione di una citt\u00e0, considerato troppo costoso e rischioso per la compagnia, preferendo costruire solo un resort, chiamato \"Walt Disney World\" , e un parco a tema, il \"Magic Kingdom\", anche se Roy Disney disse che aveva promesso al fratello sul letto di morte che avrebbe costruito il suo progetto per la citt\u00e0 del futuro e che era stato solo rimandato. Dopo il successo del \"Magic Kingdom\", Card Walker, il nuovo CEO della compagnia dopo la morte di Roy O. Disney, decise di costruire un nuovo parco a tema accanto al \"Magic Kingdom\", che decise di chiamare con lo stesso nome della citt\u00e0 immaginata da Walt, ma che nulla avrebbe avuto a che fare con tale progetto. Il modello di comunit\u00e0 di Celebration, in Florida, \u00e8 stato comunque citato come una realizzazione della visione originale di Disney, ma Celebration si basa su concetti di new urbanism, che \u00e8 radicalmente diversa dalla visione modernista e futurista di Disney. Tuttavia, l'idea di EPCOT \u00e8 stata determinante nello spingere lo stato della Florida a creare il \"Reedy Creek Improvement District\" (RCID) e le citt\u00e0 di Bay Lake e Reedy Creek (ora Lake Buena Vista), un meccanismo legislativo che consente alla Walt Disney Company di esercitare poteri governativi sul \"Walt Disney World\". Il controllo sulla RCID spetta ai proprietari terrieri della zona, e la nascita di una citt\u00e0 reale nel quartiere avrebbe significato che i poteri del RCID sarebbero stati distribuiti tra i proprietari terrieri di EPCOT. Poich\u00e9 l'idea di EPCOT non \u00e8 mai stata attuata, la Disney Corporation \u00e8 rimasta quasi l'unico proprietario terriero nel quartiere, permettendo cos\u00ec di mantenere il controllo del RCID e le citt\u00e0 di Bay Lake e Lake Buena Vista. Le idee urbanistiche di Walt Disney per l'originale progetto di EPCOT sono state utilizzate anche nella costruzione del parco a tema \"Magic Kingdom\", con l'utilizzo dei tunnel sotterranei, chiamati \"utilidors\" (da \"utility corridors\" letteralmente \"corridoi di servizio\") e utilizzati per la gestione del parco.\nI piani originali per il nuovo parco \"EPCOT Center\" mostravano indecisione sulle finalit\u00e0: alcuni dei progettisti volevano rappresentare la punta di diamante della tecnologia, mentre altri volevano mostrare culture e costumi internazionali. A un certo punto, un modello di parco futuristico \u00e8 stato spinto contro un modello internazionale di una Fiera Mondiale, e i due sono stati combinati. Il parco \u00e8 stato originariamente chiamato \"EPCOT Center\". \u00c8 stato costruito per una cifra stimata tra 800 milioni e 1,4 miliardi di dollari e ci sono voluti tre anni, all'epoca il pi\u00f9 grande progetto di costruzione sulla Terra.\nInaugurazione.\nIl parco fu inaugurato il 1\u00ba ottobre 1982 con una cerimonia con bande musicali e ballerini seguiti dal rilascio di 15.000 palloncini e 1.000 colombe. Gli Sherman Brothers scrissero il tema \"The World Showcase March\" creato appositamente per la cerimonia di apertura e che fu suonato dall'orchestra condotta da Irwin Kostal. \nNonostante l'apertura ufficiale, il parco aveva gi\u00e0 ufficiosamente aperto a selezionati ospiti Disney, tra cui i Cast Members, i progettisti, gli operai edili e le loro famiglie, nelle notti dal 28 settembre al 30 settembre. Alla sua apertura il costo di un biglietto giornaliero era di 15 dollari per un adulto e 12 per un bambino.\nDedica.\nSia \"Future World\" che \"World Showcase\" hanno avuto la propria cerimonia di inaugurazione con dedica, con la dedica ufficiale di \"Future World\" tenutasi il 22 ottobre 1982, \"World Showcase\" il 23 e l'intero \"EPCOT Center\" il 24:\nAree tematiche.\n\"Epcot\" \u00e8 diviso in quattro principali aree tematiche, \"World Celebration\", \"World Discovery\", \"World Nature\" e \"World Showcase\".\n\"World Celebration\".\n\"World Celebration\" funge da ingresso principale, descritta come la casa di \"nuove esperienze che ci collegano l'un l'altro e il mondo che ci circonda\", comprende l'ingresso principale dove si trova il pi\u00f9 iconico punto di riferimento del parco, \"Spaceship Earth\", una grande sfera geodetica che ospita un'omonima attrazione a tema all'interno, ed \u00e8 costituito da una serie di padiglioni che esplorano aspetti e applicazioni innovative tra cui la tecnologia e la scienza. Appena oltre \"Spaceship Earth\" ci sar\u00e0 Dreamer's Point, che includer\u00e0 una nuova statua di Walt Disney e un centro di festival a tre piani. In origine chiamato \"Future World\", ogni padiglione era caratterizzato da un particolare logo circolare che era visibile sulla segnaletica e le attrazioni stesse del parco. I loghi, compreso quello di \"Epcot\" stesso, sono stati eliminati negli ultimi anni, ma alcuni resti sono ancora sparsi in tutto il parco. I padiglioni sono ora invece identificati dal nome e dall'attrazione principale all'interno. \nI vari padiglioni sono i seguenti:\n\"World Discovery\".\n\"World Discovery\" \u00e8 incentrato su storie di spazio, scienza, tecnologia e avventure intergalattiche ed ospita le principali attrazioni da brivido come \"Test Track\" e \"Mission: SPACE\", che \u00e8 stato ampliato per includere un nuovo ristorante, lo \"Space 220\", che simula i pasti a bordo di una stazione spaziale situata a 220 miglia sopra la Terra. In una futura espansione, ospiter\u00e0 Guardians of the Galaxy: Cosmic Rewind che rimpiazzer\u00e0 \"Universe of Energy\". Il padiglione \"Wonders of Life\", attualmente chiuso, sar\u00e0 rinnovato in Play! un'attrazione in cui gli ospiti interagiranno con personaggi Disney in varie attivit\u00e0. I vari padiglioni sono i seguenti:\n\"World Nature\".\n\"World Nature\" si concentra sulla \"comprensione e conservazione della bellezza, soggezione ed equilibrio del mondo naturale\". \"The Land\" e \"The Seas with Nemo and Friends\" sono stati incorporati in questa area, mentre, in una futura espansione, vi sar\u00e0 una nuova attrazione chiamata Journey of Water, che trarr\u00e0 ispirazione dal film d'animazione Disney del 2016, \"Oceania\". \nI vari padiglioni sono i seguenti:\nSponsorizzazioni aziendali.\nOgni padiglione \u00e8 stato inizialmente sponsorizzato da una societ\u00e0 che ha contribuito a finanziare la sua costruzione e la manutenzione in cambio dell'esposizione dei loghi e di alcuni elementi di marketing in tutto il padiglione. Ad esempio \"Journey Into Imagination\" \u00e8 stato sponsorizzato dalla Kodak (1982-2010), \"Universe of Energy\" da Exxon (1982-2004), e \"The Land\" \u00e8 stato sponsorizzato da Kraft (1982-1993), poi Nestl\u00e9 (1993-2009). Ogni padiglione contiene un'\"area VIP\" privata per i suoi sponsor con uffici, sale, e zone di ricevimento nascoste ai regolari ospiti del parco. Mentre alcuni padiglioni conservano ancora sponsorizzazioni attive, in questi ultimi anni numerosi padiglioni hanno perso sponsorizzazioni a causa della mancanza di interesse delle aziende partner al rinnovo degli accordi in scadenza. Dopo che General Electric ha lasciato \"Horizons\" nel 1993, il padiglione ha chiuso per un paio d'anni, poi \u00e8 stato riaperto temporaneamente mentre le vicine attrazioni \"Universe of Energy\" e \"World of Motion\" venivano rinnovate. \"Horizons\" ha chiuso definitivamente il 9 gennaio 1999 ed \u00e8 stato demolito nell'estate del 2000 per fare spazio all'apertura di \"Mission: SPACE\" il 9 ottobre 2003. MetLife \"ha\" sponsorizzato \"Wonders of Life\" nel periodo 1989-2001, e successivamente la zona \u00e8 stata chiusa. Tuttavia, il padiglione \"Wonders of Life\" \u00e8 ancora in gran parte intatto e viene utilizzato sia per il \"Flower and Garden Festival\" che per il \"Food and Wine Festival\". Le sponsorizzazioni attive correnti sono:\n\"World Showcase\".\n\"World Showcase\" (letteralmente \"La vetrina mondiale\") \u00e8 una vasta area che ricorda una esposizione universale permanente contenente 11 padiglioni, ciascuno a tema e dedicato a rappresentare un Paese specifico con tanto di repliche di monumenti famosi in scala ridotta come la Tour Eiffel di Parigi o il Campanile di San Marco di Venezia. I padiglioni circondano la \"World Showcase Lagoon\", un grande lago artificiale situato al centro della \"World Showcase\" su un'area di , e contengono negozi di souvenir che vendono prodotti del paese rappresentato e ristoranti che servono piatti dei rispettivi paesi. In una nuova espansione, alcuni di questi padiglioni sono stati forniti anche di alcune attrazioni a tema. \nEcco i padiglioni in senso orario:\nProgetti futuri.\nIl 25 agosto 2019, all\"'Expo D23\", i funzionari Disney hanno annunciato i piani per i miglioramenti di \"Epcot\". Uno dei cambiamenti pi\u00f9 significativi \u00e8 stata la suddivisione di \"Future World\" in tre aree separate.\nA partire dal 50\u00ba anniversario del Walt Disney World Resort sono state annunciate altre novit\u00e0 per \"Epcot\":"}
{"id": "1987241", "revid": "180202", "url": "https://it.wikipedia.org/wiki?curid=1987241", "title": "EPCOT", "text": ""}
{"id": "1987245", "revid": "599013", "url": "https://it.wikipedia.org/wiki?curid=1987245", "title": "St\u00e9phane Lauvergne", "text": "\u00c8 il padre di Joffrey Lauvergne."}
{"id": "1987247", "revid": "287204", "url": "https://it.wikipedia.org/wiki?curid=1987247", "title": "Halebidu", "text": " \nHalebidu \u00e8 una citt\u00e0 dell'India di 8.900 abitanti, del distretto di Hassan, nello stato federato del Karnataka. Halebidu (precedentemente chiamata Dorasamudra o Dwarasamudra) fu la capitale regale dell'Impero Hoysala nel XII secolo.\nLuoghi di interesse.\nTempio Hoysaleshvara.\nLa costruzione del tempio fu iniziata dal re Vishnuvardhana nel 1121, ma non fu mai completato. La struttura include due templi perfettamente identici, ognuno con un santuario per il linga, rivolto verso est e che d\u00e0 verso una sala ed un portico con tramezzi. Posto prima di ciascun tempio si trova un padiglione contenente una grandiosa statua del toro Nandi.\nDal punto in cui le due sale si uniscono a formare uno spazionso colonnato interno, i due templi divengono un singolo monumento. I muri esterni si poggiano su fregi di animali sia reali che di fantasia, mentre nel mezzo si possono vedere scene tratte dal R\u0101m\u0101ya\u1e47a e dal Mah\u0101bh\u0101rata.\nDi fronte al tempio vi \u00e8 anche un museo archeologico.\nAntico palazzo reale.\nL'antico palazzo reale della dinastia Hoysala \u00e8 ancora sepolto; rimangono in evidenza i bastioni che al tempo circondavano e proteggevano la citt\u00e0. Fuori citt\u00e0, verso est, si trova il grande serbatoio di \"Dorasamudra\", antico nome della citt\u00e0."}
{"id": "1987248", "revid": "180202", "url": "https://it.wikipedia.org/wiki?curid=1987248", "title": "Epcot Center", "text": ""}
{"id": "1987249", "revid": "287204", "url": "https://it.wikipedia.org/wiki?curid=1987249", "title": "Stephane Lauvergne", "text": ""}
{"id": "1987252", "revid": "180559", "url": "https://it.wikipedia.org/wiki?curid=1987252", "title": "Ilse van der Meijden", "text": ""}
{"id": "1987254", "revid": "180559", "url": "https://it.wikipedia.org/wiki?curid=1987254", "title": "Yasemin Smit", "text": ""}
{"id": "1987256", "revid": "28592", "url": "https://it.wikipedia.org/wiki?curid=1987256", "title": "Direttori della fotografia", "text": ""}
{"id": "1987257", "revid": "180559", "url": "https://it.wikipedia.org/wiki?curid=1987257", "title": "Mieke Cabout", "text": ""}
{"id": "1987259", "revid": "180559", "url": "https://it.wikipedia.org/wiki?curid=1987259", "title": "Biurakn Hakhverdian", "text": ""}
{"id": "1987260", "revid": "180559", "url": "https://it.wikipedia.org/wiki?curid=1987260", "title": "Marieke van den Ham", "text": ""}
{"id": "1987262", "revid": "180559", "url": "https://it.wikipedia.org/wiki?curid=1987262", "title": "Dani\u00eblle de Bruijn", "text": ""}
{"id": "1987263", "revid": "180559", "url": "https://it.wikipedia.org/wiki?curid=1987263", "title": "Iefke van Belkum", "text": ""}
{"id": "1987264", "revid": "1175439", "url": "https://it.wikipedia.org/wiki?curid=1987264", "title": "Lista di resti di supernova", "text": ""}
{"id": "1987265", "revid": "180559", "url": "https://it.wikipedia.org/wiki?curid=1987265", "title": "Noeki Klein", "text": ""}
{"id": "1987266", "revid": "599013", "url": "https://it.wikipedia.org/wiki?curid=1987266", "title": "Gillian van den Berg", "text": ""}
{"id": "1987267", "revid": "180559", "url": "https://it.wikipedia.org/wiki?curid=1987267", "title": "Alette Sijbring", "text": ""}
{"id": "1987269", "revid": "180559", "url": "https://it.wikipedia.org/wiki?curid=1987269", "title": "Rianne Guichelaar", "text": ""}
{"id": "1987270", "revid": "180559", "url": "https://it.wikipedia.org/wiki?curid=1987270", "title": "Simone Koot", "text": ""}
{"id": "1987271", "revid": "180559", "url": "https://it.wikipedia.org/wiki?curid=1987271", "title": "Meike de Nooy", "text": ""}
{"id": "1987272", "revid": "24016", "url": "https://it.wikipedia.org/wiki?curid=1987272", "title": "CPFSK", "text": ""}
{"id": "1987273", "revid": "180559", "url": "https://it.wikipedia.org/wiki?curid=1987273", "title": "Elizabeth Armstrong", "text": ""}
{"id": "1987274", "revid": "180559", "url": "https://it.wikipedia.org/wiki?curid=1987274", "title": "Moriah van Norman", "text": ""}
{"id": "1987275", "revid": "180559", "url": "https://it.wikipedia.org/wiki?curid=1987275", "title": "Kami Craig", "text": "Carriera sportiva.\nHa fatto parte della selezione degli Stati Uniti d'America che ha vinto la medaglia d'argento nel torneo femminile di pallanuoto ai Giochi olimpici di Pechino 2008.\nHa fatto parte anche della selezione nazionale vincitrice della medaglia d'oro nel torneo femminile nei Giochi olimpici di Londra.\nHa partecipato alla stessa competizione nel Giochi della XXXI Olimpiade tenutisi a Rio de Janeiro nel 2016, vincendo ancora una volta la medaglia d'oro."}
{"id": "1987276", "revid": "180559", "url": "https://it.wikipedia.org/wiki?curid=1987276", "title": "Brittany Hayes", "text": ""}
{"id": "1987277", "revid": "180559", "url": "https://it.wikipedia.org/wiki?curid=1987277", "title": "Lauren Wenger", "text": ""}
{"id": "1987278", "revid": "180559", "url": "https://it.wikipedia.org/wiki?curid=1987278", "title": "Elsie Windes", "text": "Squadre.\nNella stagione 2009/2010 ha giocato in italia con la calottina della Rari Nantes Bologna."}
{"id": "1987280", "revid": "180559", "url": "https://it.wikipedia.org/wiki?curid=1987280", "title": "Jaime Hipp", "text": ""}
{"id": "1987281", "revid": "180559", "url": "https://it.wikipedia.org/wiki?curid=1987281", "title": "Patty Cardenas", "text": ""}
{"id": "1987282", "revid": "300067", "url": "https://it.wikipedia.org/wiki?curid=1987282", "title": "Georges Adams", "text": ""}
{"id": "1987283", "revid": "180559", "url": "https://it.wikipedia.org/wiki?curid=1987283", "title": "Jessica Steffens", "text": ""}
{"id": "1987284", "revid": "124123", "url": "https://it.wikipedia.org/wiki?curid=1987284", "title": "Karl von Harrach", "text": "Fu Consigliere dell'imperatore Ferdinando II.\nBiografia.\nFiglio di Leonhard von Harrach e della Contessa Maria Jacoba von Hohenzollern, Karl von Harrach altern\u00f2 i propri studi con molti viaggi in Europa sin quando non entr\u00f2 definitivamente nell'esercito austriaco nel 1594 divenendone Colonnello. Egli prest\u00f2 servizio per un anno nei Paesi Bassi, quindi ritorn\u00f2 in Austria, partecip\u00f2 alle campagne in Ungheria e si scontr\u00f2 con la ribellione dei lavoratori salariati dell'alta Austria, nella controversia tra gli imperatori Rodolfo II e suo fratello Mattia e nella guerra contro Venezia. Eletto Ferdinando II ne divenne consigliere e ricevette, dopo la Battaglia della Montagna Bianca, i beni derivati dalla vittoria sulla Boemia.\nDivenuto uno dei consiglieri pi\u00f9 influenti, visit\u00f2 nel 1622 Ratisbona. Nel 1591 dove spos\u00f2 Maria Elisabeth von Schrattenbach; dai figli che ebbe la coppia, Ernst Adalbert fu in seguito arcivescovo di Praga cardinale della Chiesa cattolica ed Isabella, che spos\u00f2 Albrecht von Wallenstein\nKarl von Harrach mor\u00ec il 25 maggio 1628 a Praga. La sua famiglia eredit\u00f2 per dote una piccola parte dei domini dei Wallenstein."}
{"id": "1987285", "revid": "180559", "url": "https://it.wikipedia.org/wiki?curid=1987285", "title": "Alison Gregorka", "text": ""}
{"id": "1987289", "revid": "4711", "url": "https://it.wikipedia.org/wiki?curid=1987289", "title": "Georgy Adams", "text": ""}
{"id": "1987292", "revid": "1305772", "url": "https://it.wikipedia.org/wiki?curid=1987292", "title": "I Know (Jay-Z)", "text": "I Know \u00e8 il terzo singolo del rapper statunitense Jay-Z estratto dal decimo album \"American Gangster\". \u00c8 stato prodotto dai Neptunes e vi ha partecipato Pharrell Williams.\nInformazioni.\nLa canzone non \u00e8 riuscita a classificarsi all'interno della \"Billboard Hot 100\", ma ha raggiunto la posizione n.26 nella \"Hot R&amp;B/Hip-Hop Songs\" e la n.11 all'interno della \"Hot Rap Tracks\". Si tratta del singolo che ha avuto meno attenzione fra i tre estratti dall'album (gli altri due erano \"Blue Magic\" e \"Roc Boys (And The Winner Is...)\".\nIl testo \u00e8 stato scritto dagli stessi Jay-Z e Pharrell.\nVideoclip.\nIl videoclip ha debuttato su \"Yahoo! Music\" il 26 febbraio 2008 ed \u00e8 stato diretto da Philip Andelman.\nL'atmosefrea \u00e8 triste. Il protagonista non \u00e8 Jay-Z, bens\u00ec una giovane donna affetta da droga (interpretata da Zo\u00eb Kravitz) che cammina per le strade di New York, passa il tempo nel suo appartamento ed entra anche in un night club. \u00c8 il primo videoclip in cui Jay-Z non appare per niente."}
{"id": "1987296", "revid": "757396", "url": "https://it.wikipedia.org/wiki?curid=1987296", "title": "Philip Szanyiel", "text": ""}
{"id": "1987297", "revid": "4711", "url": "https://it.wikipedia.org/wiki?curid=1987297", "title": "Philippe Szanyiel", "text": ""}
{"id": "1987299", "revid": "46933", "url": "https://it.wikipedia.org/wiki?curid=1987299", "title": "Taverna catena", "text": ""}
{"id": "1987305", "revid": "124794151", "url": "https://it.wikipedia.org/wiki?curid=1987305", "title": "Congresso nazionale del popolo", "text": "Il Congresso Nazionale del Popolo (; ) o, pi\u00f9 precisamente, Congresso Nazionale del Popolo della Repubblica Popolare Cinese (, \u00e8 la pi\u00f9 alta istituzione statale e l'unica camera legislativa della Repubblica Popolare Cinese. Sebbene i propri membri siano in buona parte provenienti dal Partito Comunista Cinese, rappresenta nove partiti (di cui otto riuniti nel Fronte Unito) e gli Indipendenti. Il Congresso conta oggi 2.980 deputati che si riuniscono ogni anno in una sessione di due settimane nel mese di \"marzo\".\nIl Congresso, che di fatto ratifica le decisioni gi\u00e0 prese dal Partito, \u00e8 l'organo preposto alla supervisione delle seguenti istituzioni: Presidenza dello Stato, Consiglio di Stato, Corte suprema del popolo, esercito, gli otto partiti minori (che hanno tutti giurato fedelt\u00e0 alla RPC) e la Conferenza politica consultiva del popolo, il pi\u00f9 importante organo consultivo, il cui compito \u00e8 quello di selezionare i cittadini di maggior spicco, molti dei quali non-comunisti.\nStoria.\nIl Congresso nazionale del popolo fu istituito nel 1954 dalla prima Costituzione della RPC; in precedenza le funzioni legislative erano state assegnate al Comitato nazionale della Conferenza politica consultiva del popolo cinese. Il primo Congresso, composto da 1.226 deputati, fu in sessione dal 1954 al 1959. Il pi\u00f9 longevo presidente del comitato permanente fu senza dubbio Zhu De, in carica dal 1959 al 1976.\nSpecialmente nei primi tempi, il Congresso si impegn\u00f2 a consolidare la costruzione del socialismo in Cina, approvando importanti leggi in questo senso. Allo scoppio della rivoluzione culturale, nel 1966, il Congresso fu di fatto bloccato per un certo periodo di tempo: i raduni di massa e i comitati rivoluzionari divennero di fatto i nuovi momenti di dibattito, anche in senso legislativo. Non \u00e8 un caso infatti che le elezioni del 1969 vennero annullate, mentre a livello locale i comitati rivoluzionari si sostituirono gradualmente alle assemblee popolari. Le nuove elezioni si tennero nel 1975 e videro l'approvazione di una nuova Costituzione, che riport\u00f2 ordine nel sistema politico (in particolare costituzionalizzando i comitati rivoluzionari) e che defin\u00ec il Congresso \"massimo organo del potere statale sotto la direzione del Partito Comunista Cinese\", rafforzando l'influenza del Comitato centrale del Partito Comunista Cinese negli affari statali. Con l'abolizione della carica di presidente della Repubblica, peraltro, le funzioni di capo di Stato passavano al presidente del Comitato permanente.\nLa morte di importanti \"leader\" quali Mao Tse-tung, Zhou Enlai e Zhu De e l'interruzione della rivoluzione culturale influirono non poco sulla funzionalit\u00e0 dell'organo. Nell'ottobre 1977 infatti, il nuovo presidente del PCC Hua Guofeng propose e ottenne di anticipare le elezioni al 1978: in tal modo, fra le altre cose, venne ridotto il potere dei comitati rivoluzionari, che per Hua Guofeng \"non hanno svolto il ruolo che avrebbero dovuto\" (discorso alla quarta sessione del Comitato permanente del quarto Congresso nazionale del popolo, 23 ottobre 1977).\nNel 1982 venne approvata la nuova Costituzione e Deng Xiaoping si impose stabilmente a capo dello Stato. Il Congresso recuper\u00f2 lo \"status\" che aveva secondo la Costituzione del 1954, la carica di presidente della Repubblica venne ricostituita e gli organi sorti dalla rivoluzione culturale vennero sciolti; inoltre, la stessa autorit\u00e0 del Partito venne alleggerita e il PCC non venne pi\u00f9 contemplato quale \"dirigente\" del Congresso.\nLa sessione del 2021, tenutasi a soli 10 mesi di distanza da quella del 2020, ha segnato il raggiungimento di due obiettivi importanti stabiliti dal Segretario generale del partito Xi Jinping per il centesimo anniversario del Partito Comunista Cinese: quello dell'eliminazione della povert\u00e0 dal paese e quello della creazione di una societ\u00e0 moderatamente prospera (\u5c0f\u5eb7\u793e\u4f1a x\"i\u01ceok\u0101ng sh\u00e8hu\u00ec\").\nPoteri e funzioni.\nIn qualit\u00e0 di camera legislativa, il Congresso formula le leggi della Repubblica, elegge il presidente della Repubblica popolare cinese, il Consiglio di Stato della Repubblica Popolare Cinese (ivi compreso il primo ministro), la Commissione militare centrale, il presidente della Corte suprema del popolo, il procuratore generale della Repubblica e il Comitato permanente del Congresso nazionale del popolo. Ha inoltre la funzione di revisionare la Costituzione della Repubblica Popolare Cinese.\nIl Congresso in sessione plenaria si occupa solitamente del dibattito delle leggi e delle procedure da adottare, spesso con il contributo di esperti tecnici. Bench\u00e9 sia composta esclusivamente da deputati del Partito Comunista Cinese e dei partiti suoi alleati, vi sono precedenti di dissenso e opposizione alle politiche centrali; per esempio in occasione dell'elezione dell'impopolare Li Peng a presidente del Comitato permanente, il quale venne eletto con il 90% dei voti pur essendo l'unico candidato, oppure di approvazioni dei rapporti ufficiali con percentuali al di sotto del 70%.\nDal momento che tutti gli organi costituzionali della Repubblica - il presidente, il Consiglio di Stato, ecc. - rispondono al Congresso, \u00e8 loro compito fare rapporto ad essa nel corso della sua sessione plenaria, che si tiene solitamente una volta l'anno e che dura due settimane, solitamente in concomitanza con la seduta della Conferenza politica consultiva del popolo cinese.\nIl Congresso nazionale resta in carica per un mandato di cinque anni.\nStruttura.\nIl Congresso nazionale del popolo \u00e8 composto da 2980 delegati eletti in tutta la nazione. Nel corso della sua prima sessione plenaria, il Congresso elegge il proprio Comitato permanente, composto da 150 membri, fra i quali vengono eletti un presidente, 13 vicepresidenti e un segretario generale; compito del Comitato permanente \u00e8 quello di svolgere le funzioni del Congresso quando questo non \u00e8 in sessione plenaria. Il presidente, i vicepresidenti e il segretario generale formano il Consiglio di Presidenza.\nIl Congresso nomina inoltre nove comitati, che si occupano rispettivamente di: affari etnici; legge; affari interni e giudiziari; affari finanziari ed economici; educazione, scienza, cultura e sanit\u00e0 pubblica; affari esteri; cinesi all'estero; protezione ambientale e conservazione delle risorse; affari agricoli e rurali. Ogni comitato \u00e8 composto da un presidente, alcuni vicepresidenti e numerosi componenti.\nLa prima sessione plenaria \u00e8 diretta da un Presidium con funzioni di monitoraggio e presidenza, che propone la lista dei candidati ai vari organi dello Stato e del Congresso. Solitamente nella composizione del Presidium \u00e8 rintracciabile anche quella del futuro Comitato Permanente.\nCirca il 70% dei deputati al Congresso appartiene al Partito Comunista Cinese: ci\u00f2 gli consente un controllo quasi totale sul parlamento. Bench\u00e9 il Partito Comunista Cinese abbia proposto e proponga varie risoluzioni al Congresso, dagli anni ottanta non pu\u00f2 pi\u00f9 proporre revisioni costituzionali (mentre prima era esplicitamente indicata questa sua prerogativa): nel 1993 il Congresso infatti respinse gli emendamenti proposti dal PCC e nel 1994 respinse la nuova legge di propriet\u00e0.\nSistema elettorale.\nIl Congresso nazionale del popolo \u00e8 eletto attraverso un complesso sistema a piramide. I deputati nazionali vengono infatti eletti dalle assemblee popolari provinciali, a loro volta elette dalle assemblee popolari distrettuali, elette infine dalle assemblee popolari locali; solo queste ultime sono elette direttamente dal popolo.\nI delegati da Hong Kong e Macao vengono eletti mediante collegi elettorali che ricordano molto quelli dei sistemi politico-elettorali occidentali. Simbolicamente vengono eletti anche i deputati di Taiwan, selezionati all'interno di un \"corpus\" di taiwanesi che abitano il continente o di discendenti di taiwanesi.\nInfine, vengono anche eletti i rappresentanti dell'Esercito Popolare di Liberazione e dei cinesi residenti all'estero."}
{"id": "1987306", "revid": "36426", "url": "https://it.wikipedia.org/wiki?curid=1987306", "title": "Portico di Gaio e Lucio Cesare", "text": ""}
{"id": "1987308", "revid": "599013", "url": "https://it.wikipedia.org/wiki?curid=1987308", "title": "Crawford Palmer", "text": ""}
{"id": "1987312", "revid": "2178", "url": "https://it.wikipedia.org/wiki?curid=1987312", "title": "Guerra dell'Oppio", "text": ""}
{"id": "1987317", "revid": "287204", "url": "https://it.wikipedia.org/wiki?curid=1987317", "title": "Sutta pitaka", "text": ""}
{"id": "1987321", "revid": "123457525", "url": "https://it.wikipedia.org/wiki?curid=1987321", "title": "Critica e clinica", "text": "Critica e clinica \u00e8 una raccolta di saggi filosofici e di critica letteraria, pubblicata da Gilles Deleuze nel 1993.\nArgomento dell'opera.\nSi tratta di una delle ultime opere pubblicate da Deleuze, poco prima della sua morte, avvenuta per suicidio nel 1995. Il volume contiene 17 brevi articoli, per lo pi\u00f9 di critica letteraria, la maggior parte dei quali gi\u00e0 pubblicati in precedenza su varie riviste, e tuttavia modificati e accresciuti per questa nuova pubblicazione. \nIl titolo dell'opera istituisce un parallelo fra la critica letteraria e la clinica: la tesi di fondo, espressa nella premessa, \u00e8 che \"la letteratura \u00e8 salute\" (p.\u00a011), un modo per istituire margini adatti a contenere la patologia che insorgerebbe dalla \"vergogna di essere uomo\" (p.\u00a013). Secondo Deleuze la letteratura consiste, o dovrebbe consistere, nella capacit\u00e0 dello scrittore di far delirare la lingua, fino a trasformarla in una sorta di lingua straniera, pressoch\u00e9 balbettante, capace, come il linguaggio infantile, di evocare mondi possibili e di \"inventare un popolo che manca\" (p.\u00a016). In questo senso, essa pu\u00f2 espletare una funzione critica nei confronti delle istituzioni sociali preesistenti; tuttavia, quando il delirio giunge all'estremo, ovvero cade nello stato clinico, la letteratura diventa illeggibile, inudibile, e si riduce a puro nulla.\nElenco degli articoli.\nI 17 articoli che compongono l'opera sono:"}
{"id": "1987322", "revid": "173006", "url": "https://it.wikipedia.org/wiki?curid=1987322", "title": "Chi Ro", "text": ""}
{"id": "1987334", "revid": "113124429", "url": "https://it.wikipedia.org/wiki?curid=1987334", "title": "Atenagora di Siracusa", "text": "Di lui parla Tucidide nella \"Guerra del Peloponneso\" (6.36-40), ricostruendone un discorso. Quando gli ateniesi si avvicinano a Siracusa per conquistarla egli neg\u00f2 l'imminente invasione in base a diverse considerazioni: \nL'importanza del discorso di Atenagora si inserisce soprattutto nella comprensione dei limiti della democrazia e quando essa viene \"strumentalizzata\" per usi politici utilizzando la paura del popolo."}
{"id": "1987336", "revid": "371529", "url": "https://it.wikipedia.org/wiki?curid=1987336", "title": "Reality (Richard Sanderson)", "text": "Reality \u00e8 una canzone del 1980 scritta da Vladimir Cosma e Jeff Jordan, e registrata dal cantante britannico Richard Sanderson per la colonna sonora del film francese \"Il tempo delle mele\" (\"La Boum\").\nIn seguito all'enorme successo europeo del film, anche \"Reality\" ottenne una notevole popolarit\u00e0, riuscendo ad arrivare al primo posto in quindici nazioni, vendendo otto milioni di copie in Europa e in Asia.\n\"Reality\" rimarr\u00e0 per anni un classico della musica pop sentimentale. Nonostante ci\u00f2 Sanderson, che fu scelto anche per la colonna sonora de \"Il tempo delle mele 2\", non biss\u00f2 mai pi\u00f9 l'enorme successo del brano, diventando un classico esempio di one-hit wonder."}
{"id": "1987338", "revid": "339392", "url": "https://it.wikipedia.org/wiki?curid=1987338", "title": "European Champions League maschile 2007-08", "text": ""}
{"id": "1987352", "revid": "180559", "url": "https://it.wikipedia.org/wiki?curid=1987352", "title": "Emma Knox", "text": ""}
{"id": "1987353", "revid": "180559", "url": "https://it.wikipedia.org/wiki?curid=1987353", "title": "Gemma Beadsworth", "text": ""}
{"id": "1987354", "revid": "834", "url": "https://it.wikipedia.org/wiki?curid=1987354", "title": "In the Land of Grey &amp; Pink", "text": ""}
{"id": "1987355", "revid": "180559", "url": "https://it.wikipedia.org/wiki?curid=1987355", "title": "Nikita Cuffe", "text": ""}
{"id": "1987356", "revid": "1699816", "url": "https://it.wikipedia.org/wiki?curid=1987356", "title": "Ups &amp; Downs", "text": "Ups &amp; Downs \u00e8 il quarto singolo del rapper Snoop Dogg, ad essere estratto dal suo settimo album \"\" del 2004.\nDescrizione.\nLa canzone utilizza un campionamento del brano del 1979 dei Bee Gees \"Love You Inside Out\", ed ha uno stile molto differente rispetto alle classiche sonorit\u00e0 di Snoop Dogg.\nVideo musicale.\nIl videoclip del brano all'intro presenta un mini-video musicale per il brano \"Bang Out\", anch'esso contenuto in \"\"."}
{"id": "1987357", "revid": "180559", "url": "https://it.wikipedia.org/wiki?curid=1987357", "title": "Rebecca Rippon", "text": ""}
{"id": "1987358", "revid": "2230607", "url": "https://it.wikipedia.org/wiki?curid=1987358", "title": "Olina", "text": "Olina \u00e8 una frazione del comune di Pavullo nel Frignano, in provincia di Modena.\nGeografia fisica.\nOlina \u00e8 situata a sud-ovest del capoluogo, \nIl nome del paese, Olina, deriva dal Toponimo \"Aulina\", da \"aula\", ovvero luogo libero, aperto, arioso.\nLe caratteristiche specifiche e le qualit\u00e0 pi\u00f9 note del suo territorio sono, infatti, il clima mite e la fertilit\u00e0. Per questa ragione, gi\u00e0 dal 1800 Olina veniva anche definita \"Il Giardino del Frignano\".\nStoria.\nLe caratteristiche geografiche resero possibile il sorgere di numerosi insediamenti. Si costituirono, nel medesimo ambito territoriale, ben tre distinti comuni: Burgone, Ronconovo, Carpineta.\nIl territorio era attraversato da una via che si dirigeva verso Sestola e Fanano, dove si congiungeva con la strada Modena-Pistoia. L'importanza di questa arteria nella rete viaria medievale della montagna modenese \u00e8 testimoniata dall'imponente ponte di Olina. Esso era sorvegliato dalla torre di Burgone sulla riva destra e da un fortilizio sul poggio di Olina sulla riva sinistra. Per questo motivo le due localit\u00e0 assunsero una particolare rilevanza strategico-militare per il controllo del ponte e della strada.\nDi grande importanza era anche il castello di Olina, ora inesistente, che nel 1269 fu al centro di una cruentissima battaglia tra le fazioni frignanesi. L'esercito modenese guelfo venne sconfitto dai ghibellini guidati dai Montecuccoli, nella battaglia trovarono la morte i due capi dei guelfi, Alberto Boschetti e Jacopo Serafinelli. La posta in gioco era il controllo del Frignano, che gli avversi comuni di Modena e Bologna, i quali appoggiavano diverse fazioni, si contendevano da tempo; per questo motivo inviarono proprie truppe di rinforzo. Tali lotte intestine terminarono nel 1337 con l'avvento della signoria degli Estensi, perch\u00e9 i Montecuccoli si allearono accortamente con essi e ottennero in feudo molte terre, tra cui Olina, il cui castello fu annoverato tra le loro principali fortezze.\nScomparsi per motivi ignoti i comuni di Carpineta e Ronconovo, Olina divenne nel corso del XV secolo il centro civile pi\u00f9 importante del territorio, per poi divenire frazione del comune di Pavullo a seguito della Restaurazione. Da allora inizia la storia contemporanea di Olina.\nMonumenti e luoghi d'interesse.\nArchitetture religiose.\nLa chiesa di Olina, \u00e8 composta da una sola navata con quattro cappelle, al suo interno mostra diverse opere di Ascanio Magnanini: Madonna con il Bambino e i Santi Pietro e Paolo (1610); San Geminiano e i Santi Vincenzo, Francesco e Pellegrino (1610); Madonna del Rosario e i misteri (1615), insieme ad altre opere di cui si ignora chi siano gli artefici: Deposizione (sec. XVII); Transito di San Giuseppe (sec.XVIII); San Geminiano (sec.XVIII).\nVi sono antiche acquasantiere: entrambe molto antiche, l'una con decorazione di putti (sec. XV) e l'altra con una forma di conchiglia che fornisce appoggio (sec. XVII). Domenico Traeri nel 1733 ha contribuito alla crescita della chiesa fornendole dell'organo che la cui locazione nel corso dei tempi ha trovato molte variazioni, trovando infine pace in una nuova cantoria sopra la porta principale.\nArchitetture civili.\nIl ponte di Olina, ad un arco soltanto, eretto nel 1522, \u00e8 il simbolo della frazione. Costruito sulle rovine di un ponte precedente, era di importanza strategica, in quanto collegava Modena con Pistoia. Data la rilevanza contribuirono alle spese anche gli stati di Firenze e Lucca. Fu progettato dai famosi architetti Giovanni e Bernardo Parrocchetti, di Varese, che si stabilirono a Modena e gli furono concessi i cavalieri dal duca di Milano."}
{"id": "1987359", "revid": "180559", "url": "https://it.wikipedia.org/wiki?curid=1987359", "title": "Suzie Fraser", "text": ""}
{"id": "1987362", "revid": "180559", "url": "https://it.wikipedia.org/wiki?curid=1987362", "title": "Bronwen Knox", "text": ""}
{"id": "1987363", "revid": "180559", "url": "https://it.wikipedia.org/wiki?curid=1987363", "title": "Taniele Gofers", "text": ""}
{"id": "1987364", "revid": "180559", "url": "https://it.wikipedia.org/wiki?curid=1987364", "title": "Kate Gynther", "text": ""}
{"id": "1987367", "revid": "180559", "url": "https://it.wikipedia.org/wiki?curid=1987367", "title": "Jenna Santoromito", "text": ""}
{"id": "1987369", "revid": "180559", "url": "https://it.wikipedia.org/wiki?curid=1987369", "title": "Mia Santoromito", "text": ""}
{"id": "1987372", "revid": "180559", "url": "https://it.wikipedia.org/wiki?curid=1987372", "title": "Melissa Rippon", "text": ""}
{"id": "1987373", "revid": "299089", "url": "https://it.wikipedia.org/wiki?curid=1987373", "title": "Anicca", "text": ""}
{"id": "1987375", "revid": "4175", "url": "https://it.wikipedia.org/wiki?curid=1987375", "title": "Test di preparazione ai mondiali di rugby 2007", "text": ""}
{"id": "1987376", "revid": "180559", "url": "https://it.wikipedia.org/wiki?curid=1987376", "title": "Amy Hetzel", "text": ""}
{"id": "1987377", "revid": "180559", "url": "https://it.wikipedia.org/wiki?curid=1987377", "title": "Alicia McCormack", "text": ""}
{"id": "1987378", "revid": "330019", "url": "https://it.wikipedia.org/wiki?curid=1987378", "title": "Amedeo Peyron (filologo)", "text": "Biografia.\nLaureato nel 1808 in lettere nell'Universit\u00e0 di Torino, l'anno successivo fu ordinato sacerdote. Discepolo di Tommaso Valperga, abate di Caluso, gli succeder\u00e0 sulla cattedra di lingue orientali. Fu socio dell'Accademia delle Scienze dal 31 marzo 1816.\nIl 3 aprile del 1848 fu nominato senatore del Regno di Sardegna insieme ad altri 56, ma ci rimase poco: il 21 agosto del 1849 dette le dimissioni motivate dalla sua sordit\u00e0.\nRicopr\u00ec numerose cariche, accademiche e non, quali docente dell'Ateneo, direttore della Biblioteca universitaria e promotore del Museo Egizio, rettore nel triennio 1826-1829, membro del Magistrato della Riforma, del Consiglio Superiore dell'Istruzione Pubblica e della Giunta di antichit\u00e0 e belle arti.\nIl suo \"Lexicon linguae copticae\" (1835) \u00e8 considerato il testo base della lessicografia copta moderna.\nIl Comune di Torino gli ha dedicato una strada ed una area verde attrezzata nel quartiere San Donato."}
{"id": "1987381", "revid": "71814", "url": "https://it.wikipedia.org/wiki?curid=1987381", "title": "Maggioranza semplice", "text": ""}
{"id": "1987393", "revid": "1305772", "url": "https://it.wikipedia.org/wiki?curid=1987393", "title": "Reasonable Doubt", "text": "Reasonable Doubt \u00e8 l'album di debutto del rapper statunitense Jay-Z, pubblicato il 25 giugno del 1996 dalla Roc-A-Fella Records e dalla Priority Records. L'album presenta produzioni di diversi beatmaker, tra gli altri anche DJ Premier, Ski Beatz, Irv Gotti e DJ Clark Kent, inoltre vede le collaborazioni di Memphis Bleek, The Notorious B.I.G. e Mary J. Blige. L'album contiene temi inerenti al genere \"mafioso rap\" e testi crudi sullo stile di vita \"hustler\" e sulle ossessioni materiali.\n\"Reasonable Doubt\" ha debuttato alla posizione numero 23 della classifica \"Billboard\" 200, dove \u00e8 rimasto per 18 settimane e ha ricevuto il disco di platino nel 2002. Promosso da quattro singoli, \"Dead Presidents II\", \"Ain't No Nigga\", \"Can't Knock the Hustle\" e \"Feelin' It\", l'album \u00e8 certificato disco di platino dalla RIAA e, a partire dal 2006, ha venduto 1,5 milioni di copie negli Stati Uniti. \"Reasonable Doubt\" \u00e8 stato un successo di critica, \u00e8 stato pi\u00f9 volte inserito nelle liste dei migliori dischi rap della storia da diverse pubblicazioni e molti appassionati del genere lo considerano il lavoro migliore di Jay-Z.\nAntefatti.\nNel 1989 Jay-Z, aspirante rapper, \u00e8 chiamato dal suo mentore Jaz-O per prendere parte al brano \"Hawaiian Sophie\". Si fa notare in altre due canzoni di Jaz-O nell'anno seguente, ma dopo che Jaz-O \u00e8 scaricato dalla sua etichetta, Jay-Z inizia a vendere droga per mantenersi. Il giovane prosegue la sua carriera nell'hip hop cantando in due canzoni dell'album del 1993 \"Beyond Flavor\" del collettivo Original Flavor. Jay-Z cattura l'attenzione di Big Daddy Kane che lo porta in tour con lui: collabora con Kane nel 1994 alla traccia \"Show &amp; Prove\" con Ol' Dirty Bastard dei Wu-Tang Clan, Shyheim, Sauce Money e Scoob Lover.\nNonostante l'esposizione ricevuta da Kane, Jay-Z \u00e8 ancora senza un contratto discografico. Inizia dunque a vendere le proprie cassette dal cofano della sua macchina con l'aiuto dell'amico Damon Dash. Il successo ottenuto nelle strade lo porta a firmare un contratto con la Payday Records e a pubblicare il suo primo singolo, \"In My Lifetime\", oltre al lato-b \"I Can't Get wid Dat\". Poco dopo, Jay-Z rifiuta il contratto e lascia la Payday Records per creare una propria etichetta, denominata Roc-A-Fella Records e fondata assieme a Damon Dash e Kareem \"Biggs\" Burke. Il rapper di Brooklyn ha spiegato successivamente che era convinto di poter commercializzare i propri lavori in maniera migliore per conto suo.\nCarter affitta un piccolo ufficio economico per la Roc-A-Fella Records in John Street, in una delle \u00abparti pi\u00f9 tristi nella citt\u00e0 pi\u00f9 trafficata del mondo\u00bb. Jay-Z e i suoi soci pensano a questa sede a basso costo come il punto di partenza che li porter\u00e0 poi a Manhattan. Nel 1995 e nei primi mesi del 1996, Jay-Z collabora ai dischi di Big L e Mic Geronimo, alzando ulteriormente il proprio profilo. A questo punto, era ancora considerato un rapper \"underground\" con uno stile \"new jack\". Roc-A-Fella pubblica con Priority Records quello che avrebbe dovuto essere l'unico album di Jay-Z, poich\u00e9 il rapper non trovava accordi con alcuna etichetta: \"Reasonable Doubt\".\nMusica e testi.\n\"Reasonable Doubt\" \u00e8 registrato al D&amp;D Studios e missato al Platinum Island, tuttavia, le basi sono prodotte altrove. \"Can't Knock the Hustle\" \u00e8 prodotto da Knobody a casa della madre di quest'ultimo nel 1994, mentre le voci sono registrate in tour in uno studio di Tampa (Florida) chiamato \"Progressive Music\" con Mary J. Blige. Ski produce \"Feelin' It\" e \"Political as Usual\" mentre registra con Camp Lo. Le sessioni di registrazione sono spesso competitive: Ski Beatz e DJ Clark Kent creano beats simili per \"Political as Asual\", ma Ski presenta il suo beat a Jay-Z per primo riuscendo a ottenere la propria base nell'album. \"Brooklyn's Finest\" \u00e8 una battaglia competitiva, anche se amichevole, tra Jay-Z e The Notorious B.I.G.: nonostante i rapper si fossero gi\u00e0 incontrati sul set per il video musicale di \"Dead Presidents\", scoprono in seguito che nessuno dei due ha scritto le proprie rime durante la registrazione. La registrazione di \"Brooklyn's Finest\" dura due mesi e si sposta dai D&amp;D Studios ai Giant Studios dov'\u00e8 registrato il ritornello della canzone di Clark Kent.\n\"Reasonable Doubt\" ha temi tipici del mafioso rap, sottogenere del gangsta. David Drake di \"Stylus Magazine\" sostiene che i testi sono caratterizzati da un \u00abrealismo grintoso\u00bb. Dream Hampton crede che, nonostante i rapper avessero alluso all'\"hustling\" in passato, Jay-Z \u00abparli di ci\u00f2 che pu\u00f2 fare per la pace interiore della persona, e cosa pu\u00f2 fare alla loro mente\u00bb. In seguito, lo stesso Jay-Z ha dichiarato: \u00abper me lo studio [di registrazione] era come il divano dello psichiatra\u00bb mentre registrava \"Reasonable Doubt\". Steve Huey di AllMusic lo descrive come \u00abun hustler di strada che colpiva su ci\u00f2 che conosceva ed era veramente, veramente bravo in questo... esponendo dettagliatamente le sue esperienze di strada con un'onest\u00e0 disarmante\u00bb.\nJason Birchmeier per AllMusic scrive che la produzione dell'album \u00e8 caratterizzata dall'\u00abepoca pre-gangsta, un'era passata dove i campionamenti alimentavano le basi e il turntablism forniva i ganci, che distingue \"Reasonable Doubt\" da tutti i successivi lavori di Jay-Z\u00bb. \"Can't Knock the Hustle\" presenta un beat regolare, \"Politics as Usual\" ha un suono R&amp;B e un campionamento di \"Hurry Up This Way Again\" degli Stylistics, \"Dead Presidents\" campiona la voce di Nas da \"The World is Yours\" per il ritornello. Complessivamente, il disco \u00e8 considerato un \u00abclassico\u00bb del genere, composto da una produzione \u00abcupa e profonda\u00bb e da testi di strada \u00abvirtuosistici\u00bb che sopravvivono alla prova del tempo.\nRicezione ed eredit\u00e0.\nL'album riceve ampi apprezzamenti universali da parte della critica. Secondo Ryan Schreiber di \"Pitchfork\", \"Reasonable Doubt\" \u00e8 stato spesso \u00abconsiderato uno degli album di riferimento dell'hip-hop\u00bb, mentre Birchmeier dice che \u00e8 stato visto come \"Illmatic\" di Nas (1994), un album classico dell'hip hop di un giovane rapper sulle sue esperienze criminali e di strada. \"Reasonable Doubt\" ha contribuito a mutuare il gangsta rap nel mafioso rap, rendendo popolare il sottogenere e l'immagine di alta classe, dei gusti e degli stili di vita dell'hip hop, incluso bere Cristal, guidare Lexus e vivere le trame di film quali \"Scarface\" e \"Carlito's Way\". Secondo Miles Marshall Lewis, \"Reasonable Doubt\" \u00e8 stato un lavoro \u00abfondamentale\u00bb che \u00abha scioccato il mondo... un personale punto di riferimento per gli appassionati [...] l'hip hop \u00e8 giovane, dotato e nero\u00bb. Successivamente, Jay-Z ha detto che ricreare \"Reasonable Doubt\" sarebbe stato arduo, dato che stava vivendo uno stile di vita differente con uno stato mentale completamente diverso quando ha scritto l'album.\n\"Reasonable Doubt\" \u00e8 spesso ritenuto il miglior album di Jay-Z da parte degli appassionati. Egli stesso lo ritiene il migliore. Secondo Birchmeier, differisce dagli album successivi del rapper non presentando canzoni e successi \"pop-crossover\". Shaheem Reid di MTV spiega che \u00ab\"Reasonable Doubt\" potrebbe non avere le hit radiofoniche o le \"club bangers\" di molti dei suoi altri album, ma potrebbe essere Jay al suo momento pi\u00f9 lirico \u2013 e senza ombra di dubbio al suo momento pi\u00f9 onesto, secondo egli stesso. Huey dice che il piacere lirico si distende dentro il flow \u00abindifferentemente naturale, disinvolto\u00bb, l'\u00abonesta disarmante\u00bb e l'abilit\u00e0 nello \u00abscrivere alcune delle rime pi\u00f9 acrobatiche mai sentite da tempo a questa parte\u00bb. Sempre secondo Huey, ci\u00f2 \u00abha aiutato \"Reasonable Doubt\" a diventare uno dei migliori album dell'hip-hop rinascimentale newyorkese degli anni novanta\u00bb. Birchmeier, d'altro canto, riteneva che la qualit\u00e0 superiore dei produttori fosse maggiormente responsabile della reputazione di \u00abclassico\u00bb dell'album rispetto all'abilit\u00e0 di Jay-Z. In una recensione retrospettiva di Robert Christgau per \"MSN Music\", il critico dice che l'album \u00e8 stato \u00abprogettato per esperti hip-hop ed esteti di strada che giurano ancora che lui non l'ha mai superato [...] puoi sentirlo padroneggiare una disciplina che pochi rapper e molti criminali conoscono e che l'ascetismo invalida il piacere intrinseco delle sue rime\u00bb.\n\"Reasonable Doubt\" \u00e8 stato nominato uno dei pi\u00f9 grandi album hip hop di tutti i tempi nel 1998 dalla rivista \"The Source\", da \"Vibe\", che nella propria lista del 2002 lo classific\u00f2 settimo, da MTV.com, che nella sua lista del 2005 lo piazz\u00f2 al sesto posto, e da Henry Adaso per About.com, che classific\u00f2 l'album di debutto di Jay-Z alla posizione 14. La rivista \"Blender\" lo incluse nella sua lista del 2003 \"500 CD che devi avere prima di morire\". Nello stesso anno, \"Rolling Stone\" lo classific\u00f2 al 248\u00ba posto nella sua lista dei 500 migliori album di sempre. La stessa rivista lo nomino diciassettesimo tra i migliori album degli anni novanta.\nNel 2006, Jay-Z si \u00e8 esibito con le canzoni del disco al Radio City Music Hall per celebrare il ventesimo anniversario. La band del concerto ha incluso il batterista dei Roots Questlove, the Illadelphonics, un'orchestra di cinquanta elementi nominata The Hustla's Symphony e Just Blaze nel ruolo di DJ. Secondo il sito della Roc-A-Fella, i 3.000 biglietti messi in vendita per il concerto furono venduti nel giro di due minuti.\nSuccesso commerciale.\nPubblicato il 25 giugno del 1996, \"Reasonable Doubt\" arriva alla posizione numero 23 nella \"Billboard\" 200. Resta 18 settimane nella classifica statunitense e 55 nella Top R&amp;B/Hip-Hop Albums, dove raggiunge la terza posizione. Prima della fine del 1996 vende 420.000 copie fisiche negli Stati Uniti d'America. Il 7 febbraio del 2002, la RIAA certifica l'album di platino per il milione di copie vendute nel mercato statunitense. Resta l'album commercialmente meno proficuo nella carriera di Jay-Z."}
{"id": "1987394", "revid": "767487", "url": "https://it.wikipedia.org/wiki?curid=1987394", "title": "Processo a Silone", "text": "Processo a Silone (sottotitolo: \"La disavventura di un povero cristiano\") \u00e8 un libro in forma di saggio e inchiesta storica di Giuseppe Tamburrano, Gianna Granati e Alfonso Isinelli, pubblicato nel 2001 da Piero Lacaita Editore.\nSoggetto.\nGli autori confutano, sulla base delle ricerche documentali compiute, l'accusa mossa allo scrittore Ignazio Silone di essere stato una spia al soldo della polizia politica fascista. La rivelazione, compiuta sulla base di ricerche d'archivio, da parte dei due ricercatori Dario Biocca e Mauro Canali, suscit\u00f2 enorme clamore e avvi\u00f2 un dibattito molto acceso.\nIl libro-ricerca muove i suoi passi dall'esame delle carte citate dall'accusa, arrivando, secondo gli autori, a dimostrare con prove logiche e fattuali, l'innocenza di Silone, \u00abal di l\u00e0 di ogni ragionevole dubbio.\u00bb\nCollegamenti esterni.\nRecensioni e critiche"}
{"id": "1987408", "revid": "1833487", "url": "https://it.wikipedia.org/wiki?curid=1987408", "title": "Vittorio Salerno", "text": "Biografia.\nVittorio Salerno nasce a Milano il 18 febbraio del 1937 e vive a Roma dal 1960. Figlio dell'ericino Antonino Salerno e della violinista jugoslava Milka Storff, \u00e8 l'ultimo di quattro fratelli, tutti artisti: Titta, pittore e critico d'arte, Enrico Maria, attore e regista, Ferdinando, musicista e cantautore. Ha studiato chitarra classica con i maestri Miguel Abl\u00f3niz e Andr\u00e9s Segovia all'Accademia Chigiana di Siena.\nIl suo esordio nel mondo del cinema avviene proprio nel 1960 quando \u00e8 direttore della fotografia e aiuto regista di Guido Leoni in quattro documentari girati per la Rai in Grecia; nel 1961 \u00e8 di nuovo aiuto regista per Mario Bonnard nel suo ultimo film, \"I masnadieri\". Dal 1961 al 1963 lavora come \"film editor\" alla Titanus su film quali \"Il posto\", \"Banditi a Orgosolo\", \"Giorno per giorno disperatamente\" e \"La viaccia\". Nel 1970 \u00e8 collaboratore alla sceneggiatura e aiuto regista del fratello Enrico Maria nel film \"Anonimo veneziano\".\nLaureato in lettere con una tesi sul Cinema d'Autore, parallelamente al lavoro sul set ha portato avanti il mestiere di sceneggiatore e soggettista, contribuendo a scrivere molti film come \"Spie contro il mondo\", \"1000 dollari sul nero\", \"La lunga spiaggia fredda\" e molti altri.\nCome scrittore ha pubblicato diversi libri, tra i quali \"Enrico Maria Salerno, mio fratello\" dedicato al celebre fratello attore, edito nel 2002 da Gremese Editore.\nIn anni pi\u00f9 recenti ha realizzato e diretto decine di programmi culturali di carattere storico per la Rai. Era lo zio dell'attrice Chiara Salerno."}
{"id": "1987409", "revid": "149485", "url": "https://it.wikipedia.org/wiki?curid=1987409", "title": "Skeleton ai Giochi olimpici", "text": "La disciplina dello skeleton fece la prima apparizione ai Giochi olimpici invernali nelle edizioni del 1928 e del 1948, entrambe disputate a St. Moritz in Svizzera, dove furono assegnate solo le medaglie nel singolo maschile. Dopo essere stato escluso dal programma olimpico per pi\u00f9 di mezzo secolo, nel 2002 a Salt Lake City negli Stati Uniti lo skeleton \u00e8 stato riproposto, con l'aggiunta della competizione femminile.\nMedagliere.\nAggiornato a ."}
{"id": "1987415", "revid": "1305772", "url": "https://it.wikipedia.org/wiki?curid=1987415", "title": "In My Lifetime, Vol. 1", "text": "In My Lifetime, Vol. 1 \u00e8 il secondo album del rapper statunitense Jay-Z, pubblicato nel 1997 da Roc-A-Fella e Def Jam.\nDescrizione e ricezione.\nGli ospiti del secondo disco di Jay-Z sono Foxy Brown, Lil' Kim, Puff Daddy, Blackstreet, Babyface, Teddy Riley e Too $hort. La maggior parte della produzione \u00e8 riservata al team The Hitmen della Bad Boy Records di Puff Daddy, che d\u00e0 un suono pi\u00f9 lucente, pop e commerciale rispetto al lavoro precedente di Carter: le performance dell'artista di Brooklyn salvano sempre le tracce dal diventare \u00abtotali crossover pop\u00bb, inclusa \"The City Is Mine\" prodotta da Teddy Riley, grazie al suo rapping. I produttori di \"Reasonable Doubt\" come DJ Premier (elogiato dai critici) e Ski Beatz sono accantonati, ma anche per via del loro timbro (oltre a loro, spiccano Buckwild e i Trackmasters), musicalmente il disco resta a New York.\nLe rime e il rapping dell'artista sono elogiati, mentre la produzione di Combs \u00e8 accolta negativamente dai critici musicali.\nJay-Z unisce abilmente gangsta rap e pop, abbandonando il tema mafioso rap che aveva caratterizzato il suo primo album per argomenti pi\u00f9 \u00abjiggy\u00bb e pi\u00f9 personali, bilanciandosi tra il poeta del ghetto di \"Reasonable Doubt\" e il rapper emergente nel gioco. Eletto come \u00abmiglior MC vivo\u00bb dalla rivista specializzata \"XXL\", e proclamatosi \u00abmiglior rapper della East Coast\u00bb, il disco ne mostra le qualit\u00e0 elevandolo a possibile erede di Notorious B.I.G. e 2Pac.\nAll'inizio di marzo 1997, Jay-Z prevede di far uscire un EP in seguito al successo critico del suo primo album. Colpito dalla morte di Notorious B.I.G., abbandona l'idea dell'EP e inizia a lavorare sul suo secondo album in studio. Uno dei primi argomenti trattati dall'artista nel corso dell'album \u00e8 il successo commerciale, tema di moda nell'hip hop di met\u00e0 anni novanta: \"Reasonable Doubt\", infatti, non era riuscito ad arrivare alla certificazione d'oro nonostante il singolo \"Ain't No Nigga\" avesse raggiunto il mezzo milione di copie negli Stati Uniti. Secondo Steve Juon di \"RapReviews\", la causa dell'insuccesso di vendite dell'album d'esordio \u00e8 da attribuirsi ai dirigenti della Priority Records, incapaci di gestire l'artista con profitto.\nIl rapper chiama Hype Williams per dirigere i suoi video musicali ed estrae tre singoli, che per\u00f2 non fanno breccia nelle classifiche di \"Billboard\". Nella sua prima settimana l'album debutta al terzo posto nella \"Billboard 200\" vendendo 138.000 copie fisiche, cifra sotto gli standard previsti da Carter. Il disco \u00e8 stroncato dalla maggior parte dei critici contemporanei, raggiungendo la certificazione di platino nel febbraio 1999. Inoltre, sancisce l'unione permanente tra la Roc-A-Fella di Jay-Z e la Def Jam Recordings."}
{"id": "1987418", "revid": "306581", "url": "https://it.wikipedia.org/wiki?curid=1987418", "title": "Paperon de' Paperoni novello Ulisse", "text": ""}
{"id": "1987420", "revid": "287204", "url": "https://it.wikipedia.org/wiki?curid=1987420", "title": "Buddhismo Tiantai", "text": ""}
{"id": "1987423", "revid": "1305772", "url": "https://it.wikipedia.org/wiki?curid=1987423", "title": "Vol. 2... Hard Knock Life", "text": "Vol. 2... Hard Knock Life \u00e8 il terzo album del rapper statunitense Jay-Z, pubblicato nel 1998 da Roc-A-Fella e Def Jam. Il successo dei singoli estratti, spinge l'album a vendere oltre 5 milioni di copie negli Stati Uniti e oltre 8 milioni in tutto il mondo: \u00e8 il primo successo commerciale significativo per Jay-Z e ne consolida la posizione all'interno del mainstream.\nDescrizione e ricezione.\nGli ospiti del terzo disco di Jay-Z sono Foxy Brown, Amil, Memphis Bleek, Beanie Sigel, The LOX, DMX, Ja Rule, Jermaine Dupri, Kid Capri e Too $hort. \u00c8 l'ultimo album con il suo ex mentore Big Jaz.\nIn seguito all'uscita di \"In My Lifetime, Vol. 1\" e alla morte di Biggie Smalls, Jay-Z dichiara alla stampa che ha intenzione di ritirarsi dalle scene musicali.\nJay-Z decide di mantenere il suono dell'album orientato verso il pop, ma accantona la squadra di produzione The Hitmen della Bad Boy chiamando Timbaland, Jermaine Dupri, Irv Gotti, Kid Capri e Swizz Beatz per realizzare il tema sonoro richiesto.\nStephen Thomas Erlewine di AllMusic afferma che il rapper con questo sforzo tenta di avvicinarsi al mainstream cercando di impararne le regole, dividendo l'album tra brani post-gangsta e altri pi\u00f9 vicini all'R&amp;B: per questo terzo disco, Jay-Z si attira le critiche degli appassionati per \u00abessersi venduto\u00bb e quelle degli autori musicali a causa di diverse tracce gi\u00e0 presenti in altri album o gi\u00e0 pubblicate precedentemente.\nDiviene il primo album di Jay-Z a raggiungere il primo posto nella \"Billboard 200\", vendendo oltre 350.000 copie fisiche nella prima settimana. Nel 2000 \u00e8 certificato disco di platino dalla RIAA per la quinta volta e al 2013 totalizza 5,4 milioni di copie vendute negli Stati Uniti. Il disco vince il Grammy nel 1999 come miglior album rap \u2013 Jay-Z \u00e8 candidato anche per la title track come miglior interpretazione rap solista e per \"Money Ain't a Thang\" come miglior performance rap di un duo o un gruppo \u2013 in una serata in cui boicotta la cerimonia. Il disco resta al vertice della \"Billboard 200\" per cinque settimane, riuscendo ad aumentare le vendite tra la terza e la quarta settimana dall'uscita, fatto raro per un disco hip hop.\n\"Rolling Stone\" l'ha inserito nella sua lista dei cento migliori album degli anni novanta."}
{"id": "1987425", "revid": "1318658", "url": "https://it.wikipedia.org/wiki?curid=1987425", "title": "H\u012bnay\u0101na", "text": "Il termine sanscrito H\u012bnay\u0101na (\u0939\u0940\u0928\u092f\u093e\u0928, anche p\u0101li,), (cinese \u5c0f\u4e58 \"xi\u01ceosh\u00e8ng\", giapponese \"sh\u014d j\u014d\", coreano \uc18c\uc2b9 \"so seung\" o \"so s\u016dng\", vietnamita \"ti\u1ec3u th\u1eeba\", tibetano \"theg pa chung pa\") significa \"Piccolo veicolo\" o \"Veicolo stretto\".\nOrigini.\nH\u012bnay\u0101na fu un termine proprio del Buddhismo Mah\u0101y\u0101na per indicare quei buddhisti, insieme alle loro dottrine e scritture, che non riconoscevano come canonici gli insegnamenti contenuti nei \"Praj\u00f1\u0101p\u0101ramit\u0101 S\u016btra\" e nel \"Sutra del Loto\". Queste scritture, meglio conosciute come \"S\"utra Mah\u0101y\u0101na\"\", sono oggi accolte nei Canoni buddhisti cinese e tibetano ma non nel Canone p\u0101li, quest'ultimo canone di riferimento della scuola buddhista therav\u0101da.\nSuddivisione.\nSecondo il buddhismo indo-cinese, la scuola H\u012bnay\u0101na indica due veicoli:\nSravacay\u0101na.\n\u015ar\u0101vakay\u0101na, Sanscrito; S\u0101vakay\u0101na, Pali; Nyan-thos-kyi theg-pa, Tibetano; Shengwensheng, Cinese; Sh\u014dmonj\u014d, Giapponese. Disciplina che prevede l'adozione degli otto livelli di liberazione individuale o Pratimok\u0219a, generando la motivazione per il mantenimento puro e intatto lo sforzo. L'enfasi \u00e8 sulla vacuit\u00e0 dei cinque aggregati, mantenendo tuttavia la visione di una esistenza reale dei fenomeni sul piano sottile. I mezzi abili per la meditazione \u00e8 la \u015bamatha, la calma mentale, e la visione profonda o vipa\u015byan\u0101. Durante la meditazione l'oggetto sono l'analisi delle Quattro nobili verit\u00e0 nei loro sedici aspetti. Il Frutto della disciplina \u00e8 il conseguimento del dimorare nei quattro stadi di Liberazione degli \u0101rya: \nPratiekabuddhay\u0101na.\nBasata sulla tradizione Sarv\u00e0stiv\u00e0din la disciplina \u00e8 simile a quella dello \u015ar\u0101vakay\u0101na, i voti sono gli stessi. La pratica consiste l'assenza di un s\u00e9 individuale oltre alla concezione dell'assenza di un'esistenza intrinseca degli oggetti colti dalla mente. La meditazione \u00e8 identica alla tradizione \u015ar\u0101vakay\u0101na ma non \u00e8 legata alle istruzioni di un maestro. Il Frutto \u00e8 lo stato di \"Buddha da s\u00e9\":\nControversia.\nIl termine \"Piccolo veicolo\", contrapposto al \"Grande veicolo\" rappresentato dal Mah\u0101y\u0101na, era indirizzato nei confronti di quei buddhisti che, non riconoscendo gli insegnamenti del Mah\u0101y\u0101na, erano divenuti gli evidenti bersagli della loro ingiuria. Questi ultimi arrivarono addirittura, in una loro importante opera, il \"Mah\u0101y\u0101na Mah\u0101parinirv\u0101\u1e47a-s\u016btra\", a invocare anche la pena di morte per chiunque diffamasse gli insegnamenti del \"Mah\u0101y\u0101na\".\nVa notato, tuttavia, che in tutte le lingue proprie dei canoni mah\u0101y\u0101na in cui questo termine \u00e8 stato tradotto esso \u00e8 stato reso non come \"veicolo inferiore\", che pure \u00e8 il significato etimologico del termine sia in sanscrito che in p\u0101li, ma come \"piccolo veicolo\". Infatti il carattere cinese (e giapponese) \u5c0f come quello coreano \uc18c e i termini tibetani \"theg chung\" e vietnamita \"ti\u1ec3u\" non indicano il termine \"inferiore\" ma il termine \"piccolo\" o \"ristretto\".\nIl termine \"Hin\u0101y\u0101na\" in ambito storiografico.\nPer lungo tempo il termine \"Hin\u0101y\u0101na\" ha indicato, nella classificazione storiografica e perdendo qualsivoglia significato spregiativo, il Buddhismo non-Mah\u0101y\u0101na. Successivamente tale termine \u00e8 stato sostituito con altre indicazioni, come Buddhismo dei Nik\u0101ya, in quanto il termine \"Buddhismo Hin\u0101y\u0101na\" risultava offensivo per alcuni buddhisti therav\u0101da.\nDibattito.\nL'utilizzo in ambito storiografico del termine \"H\u012bnay\u0101na\" \u00e8 stato ed \u00e8 fonte, tuttavia, di dibattito tra gli studiosi. Cos\u00ec Richard H. Robinson e Williard L. Johnson, in un testo rivisto dal monaco therav\u0101da Thanissaro Bhikkhu, sostengono che: \u00abI Therav\u0101da non amano essere chiamati 'H\u012bnay\u0101na' ma non c'\u00e8 altro termine corrente per designare l'intero gruppo di scuole che sorsero tra il I e il IV secolo dopo il \"parinirv\u0101\u1e47a\" e che continuano dopo la nascita del \"Mah\u0101y\u0101na\"\u00bb. \nDefinizioni alternative.\nLa definizione di Buddhismo del \"nik\u0101ya\", ad esempio, si pu\u00f2 applicare correttamente alle scuole precedenti la nascita del Mah\u0101y\u0101na, ma non a quelle che seguirono, poich\u00e9 il Mah\u0101y\u0101na formava un sottogruppo all'interno di ciascuno di loro\u00bb. \nCos\u00ec anche Philippe Cornu: \u00abNon \u00e8 tuttavia possibile eliminare questo termine \"H\u012bnay\u0101na\", che ha una sua ragione d'essere storica e dottrinale, in nome di qualche ecumenismo: in effetti lo H\u012bnay\u0101na \u00e8 caratterizzato dal rifiuto di accettare i sutra Mah\u0101y\u0101na come autentica parola del Buddha e dalla confutazione della teoria dei tre corpi di un Buddha (sans. \"Trikaya\"): questo punto di vista \u00e8 attualmente condiviso dal Therav\u0101da, il che lo affilia allo H\u012bnay\u0101na e lo mantiene nettamente distinto dal Mah\u0101y\u0101na. Ci\u00f2 detto, il Therav\u0101da si \u00e8 sempre opposto, come il Mah\u0101y\u0101na alle teorie panrealiste dei Sarv\u0101stiv\u0101da, tipiche invece dello H\u012bnay\u0101na antico, e ha assorbito dal Mah\u0101y\u0101na la teoria del trasferimento dei meriti, estranea all'H\u012bnay\u0101na originario\u00bb.\nOccorre poi precisare che l'attuale scuola Therav\u0101da non pu\u00f2 essere considerata a pieno titolo una scuola del Buddhismo dei Nik\u0101ya, o \"H\u012bnay\u0101na\", avendo essa stessa sub\u00ecto, nel corso dei secoli, degli sviluppi dottrinali che l'hanno portata ad accogliere alcuni insegnamenti Mah\u0101y\u0101na anche se ha sempre rifiutato la canonicit\u00e0 delle relative scritture.\nAlbero delle scuole originali.\nLe prime scuole.\nQuesto \u00e8 l'elenco delle scuole che furono denominate H\u012bnay\u0101na:\nLe Venti sette.\nElenco delle Venti sette denominate H\u012bnay\u0101na, cos\u00ec come \u00e8 riportato da alcune fonti bibliografiche Mah\u0101y\u0101na:\nSthavirav\u0101da suddiviso a sua volta in undici sette\n Sthavirav\u0101da\u2500\u252c\u2500 Haimavata\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\n \u2514\u2500 Sarv\u0101stiv\u0101din\u2500\u252c\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\n \u251c Vats\u012bputr\u012bya \u2500\u252c\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\n \u2502 \u251c Dharmottara\u2500\u2500\u2500\u2500\u2500\u2500\u2500\n \u2502 \u251c Bhadray\u0101n\u012bya\u2500\u2500\n \u2502 \u251c Sammitiya\u2500\u2500\u2500\u2500\u2500\u2500\u2500\u2500\n \u2502 \u2514 Channagirika\u2500\u2500\u2500\u2500\u2500\n \u251c Mah\u012b\u015b\u0101saka\u2500\u252c\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\n \u2502 \u2514 Dharmaguptaka\u2500\u2500\u2500\u2500\u2500\u2500\n \u251c K\u0101\u015byap\u012bya\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\n \u2514 Sautr\u0101ntika\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\nMah\u0101s\u0101\u1e43ghika suddiviso in nove sette:\n Mahasanghika\u2500\u252c\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u252c\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\u2500\n \u251c Ekavyah\u0101rika \u251c Caitika\n \u251c Lokottarav\u0101din \u251c Apara\u015baila\n \u251c Kaukkutika \u2514 Uttara\u015baila\n \u251c Bahu\u015brut\u012bya\n \u2514 Praj\u00f1aptiv\u0101da\nInfluenze sulle scuole dell'Asia orientale.\nLe scuole adottarono il \"vinaya\" di Dharmaguptaka:\nLe seguenti scuole per influenza filosofica:"}
{"id": "1987430", "revid": "1543377", "url": "https://it.wikipedia.org/wiki?curid=1987430", "title": "Aerico", "text": "Un aerico (in greco: ) \u00e8 un demone infettivo, ereditato dalle tradizioni folkloristiche macedoni.\nNel folklore.\nDi solito si crede che gli aerici siano abitanti invisibili nell'aria, sebbene talvolta assumano le sembianze di un umano; inoltre, sono ritenuti diffusori di gravi malattie, come peste e malaria."}
{"id": "1987432", "revid": "1653437", "url": "https://it.wikipedia.org/wiki?curid=1987432", "title": "Picolit", "text": "Il Picolit (pronuncia corretta picol\u00ect, dall'omonima voce in lingua friulana, che indica le ridotte dimensioni del peduncolo, pecol o picol) \u00e8 un vitigno a bacca bianca autoctono del Friuli conosciuto ed apprezzato in tutto il mondo. \nLa particolarit\u00e0 di questo vitigno sta nel fatto che a causa di un difetto di impollinazione, sui grappoli si sviluppano pochi acini. La scarsa quantit\u00e0 di chicchi su ogni grappolo fa s\u00ec che a maturazione raggiunta diventino particolarmente dolci.\nLa successiva vinificazione d\u00e0 luogo ad un vino dalla spiccata dolcezza che pu\u00f2 essere anche affinato in barrique."}
{"id": "1987442", "revid": "1568601", "url": "https://it.wikipedia.org/wiki?curid=1987442", "title": "Promontorio di Piombino", "text": "Il promontorio di Piombino \u00e8 un promontorio che si eleva a nord dell'omonima citt\u00e0, all'estremit\u00e0 meridionale della provincia di Livorno. \nSituato nel tratto meridionale della Maremma livornese e della Costa degli Etruschi, costituisce il punto di passaggio tra il mar Ligure a nord e il mar Tirreno a sud, mentre il tratto di mare che lo separa dalla costa orientale dell'isola d'Elba \u00e8 denominato canale di Piombino.\nOrigini.\nOriginariamente il promontorio di Piombino era un'antica isola, annoverabile tra quelle dell'Arcipelago Toscano.\nCon il passare del tempo, seguendo lo stesso destino del monte Argentario, si \u00e8 ritrovato collegato alla terraferma per l'azione del vicino fiume Cornia, la cui foce si trovava originariamente pi\u00f9 vicina alla citt\u00e0 di Piombino rispetto all'ubicazione attuale: il progressivo accumularsi di materiali da riporto del fiume ha determinato gradualmente il completo riempimento dello specchio di mare che lo separava dalla costa continentale della Toscana.\nCaratteristiche.\nIl promontorio si sviluppa per circa 7\u00a0km ed \u00e8 caratterizzato da coste alte e rocciose, con strapiombi che digradano in alcuni punti anche fino a 50 metri di profondit\u00e0 gi\u00e0 in prossimit\u00e0 della linea di costa. Le vette che caratterizzano il promontorio sono, da nord a sud, il Poggio Guardiola, il Monte Massoncello, il Monte Gigante, il Monte Santa Maria e il Monte Vento; il punto pi\u00f9 elevato \u00e8 il Monte Massoncello (286 metri s.l.m.).\nIl promontorio si eleva con le sue pendici settentrionali dietro il porto di Baratti, costituendo il limite meridionale dell'omonimo golfo. Proprio sulla vetta della parte settentrionale del promontorio sorge il centro di Populonia, che si \u00e8 sviluppato in epoca medievale nei pressi delle vicine necropoli etrusche; i limiti settentrionali del promontorio coincidono con Punta delle Pianacce e con Punta Saltacavallo, a sud delle quali si apre la suggestiva Cala Buia in prossimit\u00e0 delle Buche delle Fate.\nProcedendo verso sud si aprono Cala San Quirico e Cala del Termine, quest'ultima delimitata a nord da Punta della Galera e a sud da Punta Rio Fanale, oltre la quale si sviluppa la cosiddetta Spiaggia Lunga, il cui limite meridionale \u00e8 chiuso da Punta dei Tufi.\nIl promontorio termina poco a nord della citt\u00e0 di Piombino, a ovest dell'abitato di Salivoli, ove digrada verso il mare con la piccola penisola di Punta Falcone, sede di un osservatorio astronomico. La suddetta punta chiude a sud la caratteristica Cala Moresca, molto frequentata dai bagnanti.\nIn corrispondenza della linea che congiunge il promontorio di Piombino e quello di Ancona c'\u00e8 la massima estensione in larghezza degli Appennini e della Penisola italiana: 254\u00a0km..\nSito di interesse comunitario.\nIl promontorio \u00e8 stato indicato per le sue particolari condizioni di flora e fauna come sito di interesse comunitario."}
{"id": "1987444", "revid": "1305772", "url": "https://it.wikipedia.org/wiki?curid=1987444", "title": "Vol. 3... Life and Times of S. Carter", "text": "Vol. 3... Life and Times of S. Carter \u00e8 il quarto album del rapper statunitense Jay-Z, pubblicato nel 1999 da Roc-A-Fella Records e Def Jam. L'album ha venduto un milione di copie nella sua prima settimana di pubblicazione e oltre tre milioni in tutto il mondo.\nAntefatti.\nPochi giorni prima dell'uscita dell'album, avvenuta l'ultima settimana del 1999, Jay-Z \u00e8 accusato d'aver pugnalato il produttore Lance \"UN\" Rivera, reo di aver bootleggato gran parte di \"Vol. 3\", in data primo dicembre 1999 alla festa per l'album d'esordio di Q-Tip \"Amplified\". Inizialmente Carter nega il suo coinvolgimento nell'incidente ed \u00e8 arrestato il 3 dicembre seguente, uscendo su cauzione fissata a $ 50.000. Il rapper cresciuto nelle case popolari di Marcy (Brooklyn) si accorda con Rivera in via stragiudiziale \u2013 per una cifra tra il mezzo milione e il milione di dollari \u2013 ma il produttore non interrompe la causa civile contro di lui iniziata in precedenza. Alla fine del 2001, Shawn Carter si dichiara colpevole dell'aggressione ed \u00e8 condannato a scontare tre anni in libert\u00e0 vigilata.\nDescrizione.\nGli ospiti sono Mariah Carey, Amil, Memphis Bleek, Beanie Sigel, Juvenile, Dr. Dre, Underground Kingz, Twista e Missy Elliott.\nNel suo quarto disco in studio, il rapper di Brooklyn ripropone un tema musicale pi\u00f9 vicino alla strada di \"Reasonable Doubt\". I testi sono meno introspettivi rispetto all'esordio e virano nuovamente su temi materialistici, misogini e paranoici. La produzione realizzata da DJ Premier, Rockwilder, Timbaland, Swizz Beatz e Irv Gotti \u00e8 pi\u00f9 cupa rispetto ai precedenti dischi.\nJay-Z arriva al suo picco di carriera con \"Vol. 3\", dove si presenta ancora competitivo (presto le sue attenzioni si sarebbero dirette verso la famiglia e il matrimonio), ma l'album, non coeso e composto da pochi acuti, non rispecchia il suo miglior lavoro e non ottiene lo stesso successo commerciale di \"Vol. 2\". Con una mossa commercialmente ritenuta sbagliata, Jay-Z inserisce due dei suoi singoli di maggior successo commerciale come tracce nascoste. Uno dei suoi migliori singoli di sempre e ultimo estratto dall'album, \"Big Pimpin\"', esce nell'aprile del 2000 tra diverse complicazioni, perch\u00e9 gli UGK non volevano parteciparvi \u2013 avrebbe minato la loro reputazione agli occhi dei fan \u2013 e Pimp C si rifiut\u00f2 di comparire nel video del singolo."}
{"id": "1987446", "revid": "709565", "url": "https://it.wikipedia.org/wiki?curid=1987446", "title": "Figlie sagge", "text": "Figlie sagge \u00e8 l'ultimo romanzo scritto da Angela Carter. Racconta le peripezie di due ballerine di fila gemelle, Dora e Nora Chance, e della loro bizzarra famiglia teatrale. Esplora la natura sovversiva della paternit\u00e0, la cui negazione porta le due donne alla frivola lascivia \"illegittima\". Il romanzo rivela l'ammirazione della Carter per Shakespeare e il suo amore per le fiabe e il surreale, incorporando una gran quantit\u00e0 di realismo magico ed elementi del carnevalesco che esplora e distorce le nostre aspettative della realt\u00e0 e della societ\u00e0.\nTrama.\nLa storia inizia il giorno del settantacinquesimo compleanno delle gemelle, Dora e Nora Chance. Secondo quello che Dora, che \u00e8 anche il narratore del romanzo, descrive come una bizzarra coincidenza, quel \u00e8 anche il centesimo compleanno del loro padre naturale, Melchior Hazard, e del suo fratello gemello, Peregrine Hazard, che si crede sia morto. La data coincide con il compleanno dello stesso Shakespeare, ossia il 23 aprile.\nQuesto giorno di festa si fa drammatico quando il fratellastro delle signore, Tristram Hazard, il quale crede di essere il nipote delle gemelle, si presenta alla porta e annuncia che Tiffany, sua compagna e figlioccia delle due, \u00e8 scomparsa. Ben presto Dora e Nora scoprono che Tiffany \u00e8 incinta di Tristram, il quale non ha intenzione di prendersi le sue responsabilit\u00e0. Subito dopo tale rivelazione avviene il ritrovamento di un corpo, che tutti credono sia proprio di Tiffany. Ci\u00f2 accade un momento prima della famosa battuta di Dora: \"Jessica \u00e8 la migliore\".\nLa maggior parte del romanzo \u00e8 costituito dai ricordi di Dora. Oltre a fornire uno scenario per le storie del padre naturale (Melchior Hazard), del padre legittimo (Peregrine Hazard) e della tutrice (Grandma Chance), Dora descrive gli eventi chiave della propria vita: le sue prime esperienze teatrali, il modo in cui lei e la sorella affrontarono la scelta del padre di non riconoscerle come figlie, il periodo trascorso a Hollywood per produrre una versione cinematografica del \"Sogno di una notte di mezza estate\". Inoltre, pur non chiarendo mai il mistero, la Carter allude, in qualche modo, a una relazione sessuale e incestuosa tra Peregrine e Dora durante il viaggio a Brighton.\nDora e Nora partecipano alla festa del centesimo compleanno di Melchiorre e in questa occasione l'uomo riconosce per la prima volta di essere il loro padre. Le gemelle scoprono poi che Peregrine e Tiffany sono entrambi vivi e la natura dei loro inveterati nemici, Saskia e Imogen, viene finalmente rivelata.\nAlla fine del romanzo Dora e Nora si ritrovano con due gemellini neonati a cui badare - un gentile pensiero di Peregrine - e realizzano di non potersi \"permettere\" di morire per almeno altri vent'anni per vederli crescere. L'ultima frase dell'opera \u00e8 un messaggio costantemente trasmesso dalla Carter lungo l'intero romanzo: \"Che gioia danzare e cantare!\".\nDramatis personae.\n\"Figlie sagge\" \u00e8 noto per il gran numero di gemelli identici e di fratelli gemelli che figurano tra i personaggi. Le complesse relazioni, in alcuni casi anche incestuose, esistenti tra loro vanno a unirsi al senso di incredulit\u00e0 creato dalla Carter attraverso l'uso del realismo magico. La scrittrice forza i limiti di ci\u00f2 che \u00e8 accettabile e possibile in modo che il lettore sospenda il proprio scetticismo a favore dell'evolversi della storia.\nSimboli fondamentali.\nMolti sono i simboli utilizzati nel romanzo per illustrarne i temi. La Carter impiega spesso oggetti e luoghi che assumono dei significati che vanno oltre quello letterale per sviluppare particolari concetti sulla societ\u00e0. Ecco alcuni esempi:\nAllusioni/riferimenti ad altre opere.\nI termini \"figlie sagge\" appaiono in altri due lavori di Angela Carter: \"La camera di sangue\" e \"Notti al circo\".\nIn tutto il romanzo vi sono numerosi riferimenti alle opere e all'impatto dei William Shakespeare. All'inizio del romanzo ci sono tre citazioni, due delle quali alludono a Shakespeare: \"Ripassa Shakespeare\" (\"Brush Up on Your Shakespeare\"), il titolo di una canzone tratta dal musical \"Kiss Me, Kate\" basato su \"La bisbetica domata\", e \"Quante volte Shakespeare tira fuori padri e figlie, e mai madri e figli\", citazione di Ellen Terry, attrice di teatro britannica. In un'intervista sul soggetto di \"Figlie sagge\" Angela Carter afferm\u00f2:\nVi sono anche altre citazioni teatrali, per esempio il motivo della \"luna di carta\", che simboleggia la luce di proscenio, la ribalta, e indica un senso di illusione. Vi sono inoltre elementi di realismo magico, come quando una scena viene esagerata a tal punto che il lettore potrebbe non ritenerla possibile, ma poi si lascia coinvolgere dal realismo dell'intero romanzo e finisce per crederci. Questo meccanismo \u00e8 noto come \"volontaria sospensione dell'incredulit\u00e0\"."}
{"id": "1987463", "revid": "486946", "url": "https://it.wikipedia.org/wiki?curid=1987463", "title": "Paperon de' Paperoni e la caverna di Al\u00ec Bab\u00e0", "text": ""}
{"id": "1987464", "revid": "97126", "url": "https://it.wikipedia.org/wiki?curid=1987464", "title": "Cattedrale di San Giacomo di Compostela", "text": ""}
{"id": "1987468", "revid": "486946", "url": "https://it.wikipedia.org/wiki?curid=1987468", "title": "Zio Paperone - La caverna di Al\u00ec Bab\u00e0", "text": ""}
{"id": "1987471", "revid": "599013", "url": "https://it.wikipedia.org/wiki?curid=1987471", "title": "Norberto Scoponi", "text": "Carriera.\nClub.\nInizia nelle giovanili del Newell's Old Boys, squadra della sua citt\u00e0 natale, Rosario, debuttando in Primera Divisi\u00f3n Argentina nel 1982. Nel 1987 la squadra vince il titolo nazionale, replicandolo nel 1990/'91 e nel Clausura 1992 sempre con Scoponi in porta. Nel 1994 il portiere si trasferisce in Messico, al Cruz Azul, dove rimane fino al 1997 totalizzando 66 presenze. Nel 1998 passa all'Independiente, che sar\u00e0 l'ultimo club della sua carriera, terminata nel 2000.\nNazionale.\nNella nazionale di calcio argentina Scoponi ha vinto la Copa Am\u00e9rica 1993 e ha partecipato ai mondiali di , prendendo parte a entrambe le competizioni senza mai scendere in campo, in quanto portiere di riserva di Goycochea in Copa Am\u00e9rica e di Islas al mondiale statunitense."}
{"id": "1987476", "revid": "306581", "url": "https://it.wikipedia.org/wiki?curid=1987476", "title": "Paperon de' Paperoni e la cassaforte di cristallo", "text": ""}
{"id": "1987478", "revid": "306581", "url": "https://it.wikipedia.org/wiki?curid=1987478", "title": "Zio Paperone - Una cassaforte non tanto forte", "text": ""}
{"id": "1987479", "revid": "4175", "url": "https://it.wikipedia.org/wiki?curid=1987479", "title": "Livia Azzariti", "text": "Biografia.\nNipote del giurista Gaetano Azzariti, dopo la laurea in medicina alla \"Sapienza\" di Roma si specializz\u00f2 in anestesiologia.\nNel 1984 inizi\u00f2 la sua collaborazione con la Rai quando Luciano Rispoli la volle come autrice di testi nella redazione del programma medico \"Colloqui sulla prevenzione\"; da l\u00ec pass\u00f2 a collaborare con l'allora Dipartimento Scuola Educazione della Rai.\nTra il 1985 e il 1987 fu nella redazione del programma di Enrica Bonaccorti \"Pronto, chi gioca?\" come autrice delle interviste agli ospiti provenienti dal mondo scientifico.\nL'esordio alla conduzione di Livia Azzariti avvenne il 29 ottobre 1986 quando, assente Enrica Bonaccorti a causa di un malore occorsole in gravidanza, quel giorno fu mandata davanti alle telecamere per sostituirla.\nNella stagione televisiva 1987-88 divenne conduttrice fissa, affiancando Piero Badaloni alla guida di \"Unomattina\" su Rai 1; in coppia a vari conduttori che si avvicendarono al suo fianco (tra cui Puccio Corona, Luca Giurato e Melba Ruffo) fu per nove stagioni consecutive, fino al 1996, la conduttrice di tale rotocalco giornaliero e, per un'ulteriore stagione nel 1997 come conduttrice \"a staffetta\" per tre mesi.\nIn tale periodo fu anche conduttrice di cinque edizioni consecutive, dal 1991 al 1995, della maratona televisiva di beneficenza \"Telethon\".\nTerminato ogni impegno con \"Unomattina\", dalla stagione televisiva 1997-98 assunse la conduzione del programma medico \"Check-up\", in onda il sabato.\nNel 2002-03 ebbe un breve ritorno a \"Unomattina\" con la conduzione del suo spin-off in onda nei fine settimana, \"Unomattina sabato e domenica\" mentre due anni dopo pass\u00f2 a condurre \"Mattina in famiglia\", in onda il sabato e la domenica mattina su Rai Due, con Adriana Volpe.\nNel 2006 riassunse la conduzione di \"Check-up\", della quale era diventata anche autrice, riproposta nella nuova veste di rubrica di \"Unomattina\".\nNel 2010 fu alla guida di un'ulteriore rubrica medica, \"Pianeta Salute\", presente in \"Unomattina Estate\", che successivamente fu rinominata \"Doctor Livia\" e inglobata in \"Unomattina\" nel 2013.\nIn occasione delle elezioni regionali del 2013 Livia Azzariti fu capolista di una formazione civica in appoggio del candidato presidente alla Regione Lazio Nicola Zingaretti: con preferenze, tuttavia, pur risultando nella coalizione vincente, non fu eletta.\nParallelamente alle sue attivit\u00e0 televisive ha sempre lavorato come medico di medicina generale all'Azienda sanitaria locale RM 1.\nLivia Azzariti vanta anche un'estemporanea frequentazione con il mondo del cinema: nel film del 2004 \"Christmas in Love\" di Neri Parenti interpret\u00f2 s\u00e9 stessa come conduttrice di una fittizia rubrica medica televisiva."}
{"id": "1987482", "revid": "404338", "url": "https://it.wikipedia.org/wiki?curid=1987482", "title": "Fra' Giacomo Da San Vito", "text": ""}
{"id": "1987489", "revid": "1305772", "url": "https://it.wikipedia.org/wiki?curid=1987489", "title": "Conception", "text": ""}
{"id": "1987498", "revid": "287204", "url": "https://it.wikipedia.org/wiki?curid=1987498", "title": "Notazione di Kr\u00f6ger-Vink", "text": "La notazione di Kr\u00f6ger-Vink \u00e8 un insieme di convenzioni usate per descrivere carica elettrica e posizione dei difetti reticolari nelle strutture cristalline, proposta da Ferdinand Anne Kr\u00f6ger e Hendrik Jan Vink.\nNotazione.\nLa notazione segue lo schema:"}
{"id": "1987501", "revid": "1776051", "url": "https://it.wikipedia.org/wiki?curid=1987501", "title": "Pietro Martire Ponzone", "text": "Biografia.\nNacque a Cremona in data sconosciuta, e qui inizi\u00f2 i propri studi e intraprese la carriera ecclesiastica.\nVenne eletto alla sede episcopale di Novara l'8 febbraio 1591, divenne in seguito consigliere del Ducato di Milano e senatore sotto il governo di Filippo II.\nMor\u00ec a Novara il 19 novembre 1592."}
{"id": "1987504", "revid": "767487", "url": "https://it.wikipedia.org/wiki?curid=1987504", "title": "Dipsa", "text": "La dipsa \u00e8 un minuscolo serpente estremamente velenoso diffuso nei bestiari medievali. Si diceva fosse cos\u00ec velenoso che le sue vittime sarebbero morte prima di diventare consapevoli di essere state morse."}
{"id": "1987506", "revid": "80339", "url": "https://it.wikipedia.org/wiki?curid=1987506", "title": "Mikhail Vladimirsky", "text": ""}
{"id": "1987510", "revid": "767487", "url": "https://it.wikipedia.org/wiki?curid=1987510", "title": "Pomponio Cotta", "text": "Biografia.\nNato dalla nobile famiglia dei Cotta di Milano, Pomponio Cotta intraprese la carriera ecclesiastica in quanto figlio secondogenito, laureandosi in giurisprudenza all'Universit\u00e0 di Pavia e divenendo nel 1557 lettore delle scuole Canobiane di Milano. Nel 1560 divenne uditore del tribunale della Sacra Rota presso la Curia romana.\nVenne proposto per la sede episcopale di Novara il 19 luglio 1577.\nMor\u00ec a Novara nel dicembre del 1579 e venne sepolto nella cattedrale cittadina."}
{"id": "1987512", "revid": "729019", "url": "https://it.wikipedia.org/wiki?curid=1987512", "title": "V3 (cannone)", "text": "Il V3 Hochdruckpumpe - HDP (ovvero la \"pompa ad alta pressione\") fu un prototipo di super-cannone realizzato dalla Germania durante le ultime fasi della seconda guerra mondiale. La sigla V3 sta per \"Vergeltungswaffe 3\" (\"arma di rappresaglia 3\" dal tedesco), data l'idea di Joseph Goebbels di cambiare nome ad alcune armi per fini propagandistici.\nL'arma era stata progettata per poter sparare granate da 60 chilogrammi, dalla fortezza di Mimoyecques nei pressi di Calais, dove si stava progettando il V3, sulle coste francesi, fino a Londra.\nProgetto.\nL'idea era di utilizzare la polvere da sparo per fornire la spinta necessaria affinch\u00e9 il proiettile riuscisse ad uscire dalla canna del cannone con la velocit\u00e0 necessaria per raggiungere l'obiettivo. La spinta avveniva gradualmente, facendo esplodere le granate al fianco della canna. Si trattava quindi di una soluzione abbastanza economica.\nIl programma originale prevedeva venticinque di queste armi, a Marquise-Mimoyecques tra Calais e Boulogne, che, una volta ultimata la fase di progettazione, dovevano lanciare 200 granate all'ora (ma dopo aver effettuato dei test a Hillersleben nell'autunno 1943 e a Miedzyzdroje nel gennaio 1944, si decise che si poteva aumentare la cadenza di fuoco del 50%).\nFu quindi scavata nel terreno calcareo di tipo chalk (tipico della zona) una serie di tunnel inclinati a circa 45\u00b0 collegati da una scacchiera di tunnel orizzontali, quelli superiori sfocianti nel tunnel ferroviario di quasi 2\u00a0km e quelli inferiore alla base dei tunnel inclinati, ad una profondit\u00e0 di circa 60 metri, posizionati sotto la falda acquifera con i relativi problemi di impermeabilizzazione. Fin dall'inizio i tedeschi si accorsero che il meccanismo aveva degli svantaggi, come il cedimento in alcuni punti della canna, e l'instabilit\u00e0 del proiettile quando superava la velocit\u00e0 di 1100\u00a0m/s. Il ministro degli armamenti Albert Speer si era tuttavia convinto che una migliore sagoma del proiettile potesse ovviare a ci\u00f2. In realt\u00e0 secondo il museo di Lussemburgo, andando a modificare l'angolo tra i giunti, il volume delle camere secondarie, la distanza che intercorreva tra esse, la quantit\u00e0 di polvere da sparo e la velocit\u00e0 iniziale del proiettile, si poteva arrivare a cedimenti molto pi\u00f9 dilatati nel tempo, ovvero da un valore di dopo 10 lanci a 10\u00a0000 circa.\nL'arma fu progettata dalla ditta \"R\u00f6chling Eisen - und Stahlwerke\" di Lipsia, che presentarono l'idea a Speer che, incuriosito, ne ordin\u00f2 uno studio di fattibilit\u00e0 alla ditta Saar Roechling. Il cannone aveva una lunghezza della canna di 130 metri, e una capacit\u00e0 di sparare granate di 140\u00a0kg anche a 165\u00a0km di distanza (in realt\u00e0 nei test non si raggiunse mai una tale distanza). L'idea del tipo di cannone pu\u00f2 essere fatta risalire al barone Guido Von Pirquet, che studi\u00f2 il sistema di alloggiamenti laterali che se attivati in giusta sequenza riescono a dare al proiettile la giusta velocit\u00e0, oltre i 1500\u00a0m/s. La velocit\u00e0 massima di uscita teorica doveva raggiungere i 1.700\u00a0m/s con angolazione del cannone a 39\u00b0, durante i test per\u00f2 non super\u00f2 mai i 1.170\u00a0m/s (con la bocca da fuoco del 15\u00a0cm F.H.18 non si and\u00f2 oltre i 935\u00a0m/s). Inizialmente i proietti dovevano essere dotati di tre pinne direzionali le quali si dovevano aprire non appena il colpo fosse fuoriuscito dalla canna; poi si pens\u00f2 invece di costruirli privi di questa alette. A queste velocit\u00e0 i proietti erano poco stabili, per cui si decise di dotarli di piccole alette di 2,5\u00a0cm a raggiera sull'affusto per la stabilit\u00e0 (solo vent'anni dopo i canadesi ripresero l'idea nella serie di Martlet). Si progett\u00f2 di dare ai questi proietti un peso di 120\u00a0kg; poi si pass\u00f2 a 85\u00a0kg ed infine a 130\u00a0kg. Quindi un'infinit\u00e0 di lavori per modificare la canna. Questi erano per\u00f2 \"disobbedienti\": o esplodevano prima, frantumando le canne del cannone, o subito dopo, oppure non esplodevano affatto.\nFu inizialmente sviluppato un piccolo prototipo nell'isola polacca Wolin nei pressi di Miedzyzdroje, dimostrandone le capacit\u00e0 nell'aprile-maggio 1943. Subito si iniziarono quindi gli scavi delle gallerie, necessarie per la costruzione dell'imponente cannone nel litorale nord della Francia, andando a costituire quindi la terza arma di terrore dopo la V-1 e la V-2.\nIl sito francese in costruzione prevedeva delle camere di combustione laterali inclinate di un certo angolo e poste ad una distanza di 3,65 metri l'una dall'altra. Alla sua costruzione si dedicarono molti operai slavi, ma la resistenza francese, visti gli iniziali sforzi della costruzione, avvis\u00f2 subito gli alleati, che puntualmente (solo due mesi dopo) iniziarono i bombardamenti; Il 6 luglio 1944, tre bombe Tallboy penetrarono il poco cemento superficiale e la marna fino ad entrare nei tunnel inclinati, percorrendoli fino in fondo. Il disastro fu totale: la parte inferiore della base, dove erano tenuti prigionieri i circa 800 lavoratori forzati durante il bombardamento, si riemp\u00ec d'acqua uccidendoli tutti.\nNonostante il successo alleato, gli americani con il progetto Aphrodite continuarono fino al mese di agosto '44 a bombardare i bunker costieri utilizzando dei B-17 radioguidati, ma poi sospesero l'operazione per i pochi risultati ottenuti e per i molti incidenti avvenuti, oltre che al dover mobilitare il principale sforzo dei bombardieri sulle regioni della Germania. In uno di questi incidenti, il 12 agosto 1944, in Inghilterra mentre stava volando verso Mimoyecques, mor\u00ec Joseph Kennedy Jr., fratello maggiore del futuro presidente.\nDavanti all'avanzata alleata la base fu abbandonata. Nel 1945 fu fatta esplodere dal genio inglese per evitare un possibile uso anti-inglese (la demolizione riguard\u00f2 tutte le basi tedesche situate nel nord della Francia). La base \u00e8 attualmente visitabile nella parte superiore. Non ci sono fondi per recuperare i corpi dei prigionieri sepolti nella parte inferiore del complesso.\nNon si conoscono, quindi, le effettive potenzialit\u00e0 di quest'arma, considerando anche che furono sparati ben pochi colpi.\nBombardamento del Lussemburgo.\nUna versione ridotta del cannone fu utilizzata contro la citt\u00e0 di Lussemburgo (che era stata liberata nel settembre del '44). I primi colpi furono sparati il 30 dicembre 1944 per un totale di 183 colpi, fino al 22 febbraio 1945, con 44 centri confermati nell'area urbana. L'arma non si dimostr\u00f2 molto efficace: i colpi giunti a segno causarono 10 morti e 35 feriti.\nCritiche.\nTra coloro che non apprezzavano il super-cannone vi era Martin Bormann e il professor Osenberg, capo dell'ufficio programmazione del consiglio delle ricerche del Reich. Entrambi pensavano che tale arma fosse un fallimento: la costruzione della canna, il tipo di proiettili e il consumo di carburante era troppo alto. Inoltre il numero di operai che lavoravano per questo progetto era pari a circa 5000 persone che dovevano scavare il complesso di tunnel anche fino a 30 metri di profondit\u00e0. Inoltre servivano 1000 \"serventi\" per i 25 pezzi che si stavano costruendo.\nIl professor Osenberg disse: \"gli inventori del cannone hanno trascurato le pi\u00f9 elementari norme e leggi della fisica!\"\nMusei.\nEsistono due musei sul V3: uno sull'isola polacca Usedom dove fu costruito il prototipo e l'altro presso la fortezza di Mimoyecques in Francia."}
{"id": "1987514", "revid": "287204", "url": "https://it.wikipedia.org/wiki?curid=1987514", "title": "Daosheng", "text": ""}
{"id": "1987520", "revid": "262457", "url": "https://it.wikipedia.org/wiki?curid=1987520", "title": "Faxiang", "text": ""}
{"id": "1987524", "revid": "123624582", "url": "https://it.wikipedia.org/wiki?curid=1987524", "title": "Tielman Susato", "text": "Biografia.\nOriginario probabilmente di Soest in Germania (\"Susato\" significherebbe propriamente \"di Soest\"), poco si conosce della sua giovent\u00f9. Comincia ad apparire negli archivi della citt\u00e0 di Anversa a partire dal 1530, quando lavorava in qualit\u00e0 di calligrafo e musicista: possedeva all'epoca una tromba e un flauto. Dal 1543 alla morte fu editore di musica, primo fra gli olandesi. Poco dopo la sua attivit\u00e0, affiancata a quella di Pierre Phal\u00e8se (a Lovanio) e a quella di Christophe Plantin, sempre ad Anversa, cre\u00f2 un vero e proprio centro tipografico in terra fiamminga. La sua attivit\u00e0 fu rilevata dal figlio, che mor\u00ec per\u00f2 poco dopo, nel 1564.\nLa sua attivit\u00e0 di compositore fu molto prolifica: scrisse (e pubblic\u00f2) messe e mottetti nel tipico stile polifonico-imitativo del suo tempo; scrisse inoltre due libri di canzoni dedicate a cantanti giovani o inesperti, comprendenti brani a due o tre voci. Scrisse anche musica strumentale in forma di danza. Pubblicato nel 1551 \u00e8 il suo \"Het derde musyck boexken ... alderhande danserye\" che contiene ogni sorta di danze strumentali (allemande, gagliarde, gighe ecc.), basate su canti popolari della sua epoca.\nDedic\u00f2 molti suoi brani a compositori suoi contemporanei (ad esempio Manchicourt o Crecquillon) e stimol\u00f2 molto la circolazione di musica, essendo, fra l'altro, il primo editore di un grande musicista come Orlando di Lasso e pubblicando i 159 \"Souterliedekens\" di Jacob Clemens non Papa (1556-1557).\nEsecuzioni.\nAlcune composizioni sono state eseguite, in epoca contemporanea, dai Madrigalisti di Genova e, riarrangiate, dai Blackmore's Night nell'album Shadow of the Moon."}
{"id": "1987528", "revid": "6923", "url": "https://it.wikipedia.org/wiki?curid=1987528", "title": "Fawzi al-Qawuqji", "text": "Le sue tattiche nel corso del conflitto furono assai aggressive, ma del tutto inefficaci, ed egli non riusc\u00ec a vincere alcuna battaglia d'un certo rilievo contro le forze ebraiche, malgrado queste fossero spesso assai sottodimensionate rispetto alle sue. Le sue formazioni furono costrette ad abbandonare la Palestina per rifugiarsi in Libano a seguito del disastroso esito dalla Battaglia di Sa'sa', il 30 ottobre 1948.\nNazionalista arabo convinto, al-Qawuqji aveva servito come ufficiale nell'esercito ottomano durante il primo conflitto mondiale. Al-Qawuqji combatt\u00e9 anche i Francesi in Siria durante la Grande Rivoluzione Siriana del 1925\u20131927. Aiut\u00f2 quindi nel 1928 il re saudita \u02bfAbd al-\u02bfAz\u012bz \u0100l Sa\u02bf\u016bd a creare l'esercito saudita per poi andare a combattere i britannici nel periodo mandatario in Palestina, nella cosiddetta Grande Rivolta Araba del 1936-1939.\nPrese ancora una volta le armi in Iraq allorch\u00e9 il Primo Ministro Rashid Ali al-Kaylani - forte del sostegno del cosiddetto \"Quadrato d'oro\" - aveva condotto a buon fine nel 1941 un colpo di Stato contro il governo filo-britannico di N\u016br\u012b al-Sa\u02bf\u012bd per dichiarare subito dopo guerra al Regno Unito, che di fatto ne seguitava pesantemente a condizionare la politica, l'economia e l'assetto militare. Si auto-esili\u00f2 quindi nella Germania nazista per tutto il periodo del secondo conflitto mondiale, servendo come agente della Wehrmacht in Palestina e guadagnandosi in tal modo i gradi di ufficiale della Wehrmacht stessa."}
{"id": "1987534", "revid": "1543377", "url": "https://it.wikipedia.org/wiki?curid=1987534", "title": "Gaither Vocal Band", "text": "La Gaither Vocal Band \u00e8 un gruppo musicale statunitense di genere gospel.\nFormazione.\nLista completa di tutti i membri della Gaither Vocal Band:"}
{"id": "1987535", "revid": "75435", "url": "https://it.wikipedia.org/wiki?curid=1987535", "title": "Feste ebraiche", "text": ""}
{"id": "1987538", "revid": "237025", "url": "https://it.wikipedia.org/wiki?curid=1987538", "title": "Permanent Resident Card", "text": ""}
{"id": "1987541", "revid": "287204", "url": "https://it.wikipedia.org/wiki?curid=1987541", "title": "Carta verde", "text": "La Carta internazionale di assicurazione dei veicoli a motore, conosciuta anche come Carta Verde per il fatto di essere stampata comunemente su carta verde, \u00e8 un documento assicurativo, rilasciato da tutte le assicurazioni, che attesta che un veicolo di un determinato Paese viene considerato assicurato anche all'estero.\nDescrizione.\nA seguito di una serie di accordi fra gli uffici di riferimento di ognuno dei paesi interessati e degli accordi internazionali fra i paesi stessi, la carta verde non \u00e8 pi\u00f9 necessaria nel caso in cui la circolazione avvenga nei paesi del seguente elenco: Andorra, Austria, Belgio, Bulgaria, Cipro, Croazia, Danimarca, Estonia, Finlandia, Francia, Germania, Grecia, Italia, Irlanda, Islanda, Lettonia, Lituania, Lussemburgo, Malta, Norvegia, Paesi Bassi, Polonia, Portogallo, Repubblica Ceca, Regno Unito, Repubblica Slovacca, Romania, Serbia, Slovenia, Spagna, Svezia, Svizzera, Ungheria.\n\u00c8 invece necessaria la carta verde per circolare nei seguenti paesi: Albania, Bielorussia, Bosnia Erzegovina, Iran, Israele, Macedonia del Nord, Marocco, Moldavia, Russia, Montenegro, Tunisia, Turchia, Ucraina. Occorre anche tenere in considerazione che la compagnia di assicurazione che rilascia il documento spesso non riconosce l'operativit\u00e0 della copertura assicurativa in qualcuno dei sopraindicati paesi; tale indicazione \u00e8 manifestata attraverso la barratura della sigla del paese presente sul documento.\nIl veicolo \u00e8 trattato secondo la normativa assicurativa del paese estero del caso, senza costi aggiuntivi. Il proprietario del veicolo pu\u00f2, quindi, regolare qualsiasi impegno conseguente alla sua responsabilit\u00e0 civile verso terzi, per la quale \u00e8 prevista l'assicurazione obbligatoria dallo stato estero stesso."}
{"id": "1987547", "revid": "1305772", "url": "https://it.wikipedia.org/wiki?curid=1987547", "title": "Milestones", "text": "Milestones (\"pietre miliari\" in lingua inglese) pu\u00f2 riferirsi a:"}
{"id": "1987549", "revid": "22475", "url": "https://it.wikipedia.org/wiki?curid=1987549", "title": "Se li conosci li eviti", "text": "Se li conosci li eviti \u00e8 un libro-inchiesta di Peter Gomez e Marco Travaglio scritto prima delle elezioni politiche del 2008 il cui argomento \u00e8 (testualmente):\nContenuto.\nIl libro contiene un grande numero di informazioni su molti dei candidati alle elezioni politiche del 2008. Dei parlamentari \u00e8 riportata la carriera politica, citazioni (spesso in contrasto tra di loro), la fedina penale e la percentuale di assenze alle votazioni per quelli che gi\u00e0 erano stati eletti in Parlamento nella legislatura precedente.\nLo scopo di questo libro, secondo gli autori stessi, \u00e8 quello di aiutare i cittadini ad orientarsi tra le liste elettorali e conoscere meglio i candidati, in modo da fare una scelta pi\u00f9 ragionata. Il libro \u00e8 composto da due parti principali.\nLe nostre liste.\nNella prima, piuttosto breve in verit\u00e0, intitolata \"Le nostre liste\", i due autori cercano innanzitutto di elencare un certo numero di parlamentari uscenti che, a loro avviso, si sono comportati bene e sarebbero da riconfermare nella nuova legislatura. Alcuni di questi, fanno notare gli autori, non sono stati ricandidati dai partiti.\nVengono poi elencati anche i parlamentari, considerati \"buoni\", che hanno votato no alla legge Mastella sulle intercettazioni e s\u00ec al cosiddetto emendamento Licandro. Quest'ultimo si proponeva di rendere incompatibile la carica di componente della commissione parlamentare antimafia per i condannati in via definitiva per reati contro la pubblica amministrazione e per coloro che prestano assistenza legale a tali imputati. L'emendamento fu respinto a larghissima maggioranza alla Camera il 6 luglio 2006.\nInfine, sono presenti una serie di liste di \"cattivi\" secondo gli autori. Sono elencati:\nLe loro liste.\nNella seconda parte del libro, chiamata \"Le loro liste\", sono invece presenti le schede di 157 candidati, di tutti gli schieramenti politici, cos\u00ec suddivisi:\nSono presenti anche schede riferite ai maggiori leader politici italiani, come Silvio Berlusconi, Walter Veltroni, Gianfranco Fini, Pier Ferdinando Casini, Massimo D'Alema, Umberto Bossi e Piero Fassino solo per citare i pi\u00f9 noti.\nLe schede sono composte da:\nAppendice.\nIl libro si conclude con un'appendice nella quale \u00e8 presente un confronto per sommi capi tra i programmi elettorali delle due principali coalizioni politiche, cio\u00e8 quella composta da Popolo della Libert\u00e0 e Lega Nord e quella composta da Partito Democratico e Italia dei Valori. \u00c8 presente inoltre un capitolo in cui vengono elencate e analizzate le cosiddette \"leggi vergogna\" approvate dai due precedenti governi, cio\u00e8 quello di Silvio Berlusconi nel periodo 2001-2006 e quello di Romano Prodi del 2006-2008."}
{"id": "1987556", "revid": "34392", "url": "https://it.wikipedia.org/wiki?curid=1987556", "title": "Forbice malthusiana", "text": ""}
{"id": "1987560", "revid": "767487", "url": "https://it.wikipedia.org/wiki?curid=1987560", "title": "Andrija\u0161evci", "text": "Andrija\u0161evci \u00e8 un comune della Croazia di 4.249 abitanti della Regione di Vukovar e della Sirmia."}
{"id": "1987565", "revid": "767487", "url": "https://it.wikipedia.org/wiki?curid=1987565", "title": "Babina Greda", "text": "Babina Greda \u00e8 un comune della Croazia di 4.262 abitanti della Regione di Vukovar e della Sirmia."}
{"id": "1987569", "revid": "767487", "url": "https://it.wikipedia.org/wiki?curid=1987569", "title": "Bogdanovci", "text": "Bogdanovci \u00e8 un comune della Croazia di 2.366 abitanti della Regione di Vukovar e della Sirmia."}
{"id": "1987575", "revid": "116361401", "url": "https://it.wikipedia.org/wiki?curid=1987575", "title": "Cutter (imbarcazione)", "text": "Il cutter \u00e8 una barca a vela che ha solitamente una randa e almeno due fiocchi.\nStoria.\nLe origini del cutter rimangono incerte. Tra i paesi pi\u00f9 accreditati come inventori di tale imbarcazione figurano l'Inghilterra, i Paesi Bassi, la Nuova Inghilterra ed i Caraibi, ma \u00e8 probabile che ognuna di queste terre a cavallo tra il XVII ed il XVIII secolo vide varate imbarcazioni simili al cutter canonico.\nAl principio del Settecento i Cutter erano utilizzati come pescherecci, barche per il contrabbando, naviglio da guerra di corsa, navi postali e guardiacoste, oltre che come avvisi, cio\u00e8 imbarcazioni usate per facilitare la comunicazione tra le navi maggiori delle flotte militari.\nTutti compiti per i quali erano richieste velocit\u00e0 e sicurezza nella navigazione, anche con tempo avverso.\nI cutter militari (e corsari) erano armati con cannoni leggeri, sia da fuoco di bordata che in affusti girevoli, e trovarono rapidamente impiego anche in flotte mediterranee, baltiche e scandinave. I cutter nella Royal Navy erano naviglio non classificato, comandato da tenenti di vascello o guardiamarina ed usato come avviso o nave pattuglia.\nIn USA e Gran Bretagna il cutter \u00e8 attualmente una nave pattuglia della dogana o Guardia Costiera; infatti i mezzi della USCG sono classificati come United States Coast Guard Cutter, e quelli britannici dapprima \"HMRC\" (Her Majesty's Revenue Cutter), poi \"HMCC\" (Her Majesty's Customs Cutter) fino al trasferimento alla UK Border Agency che li ha riclassificati HMC (Her Majesty's Cutter).\nL'imbarcazione.\nQuesto tipo di armo \u00e8 utilizzato per barche medio-grandi poich\u00e9 l'uso generale di un fiocco e di una trinchetta permette una migliore manovrabilit\u00e0 e una migliore stabilit\u00e0 alla barca.\nIl fiocco di questo tipo di barche solitamente \u00e8 di grandi dimensioni e ha il punto di scotta a poppavia dell'albero.\nPu\u00f2 capitare di avere un terzo fiocco che prende il nome di fiocco volante o uccellina."}
{"id": "1987577", "revid": "547992", "url": "https://it.wikipedia.org/wiki?curid=1987577", "title": "Beatrice Bocci", "text": "Carriera.\nDiviene nota al grande pubblico nel 1994 quando, gi\u00e0 sposata e madre di una bambina, prima vince il titolo di \"Miss Toscana\" e poi, alla finale di Miss Italia 1994 a Salsomaggiore, arriva al secondo posto, alle spalle di Alessandra Meloni.\nNei mesi successivi lavora nella moda come indossatrice (partecipa alla sfilata romana di piazza di Spagna) e poi debutta nella danza e nel teatro sotto la guida di Tonino Viviani.\nIn seguito diviene conduttrice televisiva prima su Rai 1 con \"La Rai che vedrai\" e poi con \"Granfesta\" e \"Stadium\" sull'emittente toscana Canale 10, con la regia di Franco Boldrini. Negli anni successivi partecipa a due programmi dell'estate di Rai 1: \"Su le mani\" (nel 1996) e \"Va ora in onda\" (nel 1997), entrambi di Carlo Conti.\nIl 1997 \u00e8 per lei un anno importante sia sul piano professionale, poich\u00e9 presenta le anteprime estive di Miss Italia 1997 su Rai 1 ed \u00e8 la protagonista di uno spot televisivo della compagnia telefonica Omnitel, sia sul piano affettivo, in quanto incontra il conduttore Alessandro Greco (curiosamente omonimo dell'ex marito), da cui in seguito avr\u00e0 un figlio, Lorenzo.\nRecita inoltre in alcune produzioni Rai Fiction, come \"Linda e il brigadiere 2\" (con Nino Manfredi e Claudia Koll) e \"Un medico in famiglia\" (in cui interpreta poche ma importanti scene nel ruolo di Elena Solari, la defunta moglie di Lele Martini).\nNella stagione televisiva 2003-2004 conduce insieme ad Alessandro Greco il programma culinario \"Sale e pepe...q.b.\", in onda per settantacinque puntate sul canale satellitare Alice (nel circuito Sky). Nell'autunno del 2005 prende parte come concorrente alla seconda edizione del reality show \"La talpa\", condotta da Paola Perego su Italia 1, arrivando in finale e classificandosi al terzo posto. Nel 2006 entra a far parte del cast di \"Verissimo\" come opinionista fissa nello spazio denominato \"Processo al Grande Fratello\", dedicate all'analisi delle puntate della sesta edizione del \"Grande Fratello\". Dal 2007 torna sul canale Alice dove conduce il programma \"Dolci &amp; Delizie\", insieme alla chef pasticcera Valentina Gigli.\nNel 2011 presenta una puntata del programma \"Una giornata particolare a spasso con le Miss\", anteprima di Miss Italia 2011. Il 26 dicembre 2018 conduce in seconda serata su Rai 1 la quattordicesima edizione del premio \"Nella memoria di Giovanni Paolo II\". Nel 2019 pubblica il suo primo libro, intitolato \"Ho scelto Ges\u00f9. Un'infinita storia d'amore\", scritto assieme ad Alessandro Greco."}
{"id": "1987579", "revid": "729019", "url": "https://it.wikipedia.org/wiki?curid=1987579", "title": "Battaglia del fiume Nedao", "text": "La battaglia del fiume Nedao (o Nedavo), che prende il nome dalla Nedava, un affluente del Sava, fu una battaglia combattuta in Pannonia nel 454 dall'esercito degli Unni, appoggiati dagli Ostrogoti, rimasti fedeli agli Unni, contro una coalizione di insorti barbari di stirpe germanica, aiutati da barbari di stirpe iranica fino ad allora sottomessi agli Unni medesimi. Nonostante gli Unni disponessero di una cavalleria eccezionale e di arcieri superiori a quelli nemici, la tattica di combattimento di costoro era nota (ed anche i punti deboli di essa) agli insorti, che finirono per sterminare gran parte dei loro antichi padroni, facendo crollare per sempre il cosiddetto Impero delle Steppe.\nLa collocazione del campo di battaglia.\nTuttora non \u00e8 identificato il luogo in cui effettivamente si svolse la battaglia, in quanto non \u00e8 noto a quale corso d'acqua odierno corrisponda il fiume Nedao. Alcuni lo identificano col Tibisco (\"Tisza\") o con il Danubio medesimo (\"Nedao\" come anagramma di \"Donau\", il toponimo germanico del fiume). La confusione \u00e8 ingenerata dal fatto che, a differenza della storiografia romana, assai curata e particolareggiata, la fonte storiografica principale per le vicende che concernono i regni romano-barbarici sono storici barbari \"latinizzati\", come il goto Giordane che visse alla corte di Costantinopoli un secolo dopo lo svolgimento della battaglia, che si limita a citare il \"Neda(v)us Flumen\" nella parte meridionale del regno unno, quindi non lungi dal Danubio, fiume che, a sua volta, segnava il confine con gli imperi romani.\nLa Nedava appare come il fiume pi\u00f9 probabilmente interessato alla vicenda bellica, in quanto etimologicamente e geograficamente riconosciuto da un maggior numero di storici. Solo una fonte riporta la Leita, un fiume della moderna Austria, quasi al confine con l'Ungheria, al tempo compresa nella provincia di Pannonia, ma tale corso d'acqua appare esser molto distante dal territorio in cui erano stanziati i popoli che parteciparono allo scontro.\nAlternativamente, l'enciclopedia Britannica riporta l'attuale fiume Nedad quale luogo effettivo dello scontro.\nLe cause che portarono allo scontro.\nLo storico Giordane accenna alle cause che indussero la ribellione delle trib\u00f9 germaniche, turcofone e protoslave al dominio degli Unni. \nAttila (406 \u2013 453) mor\u00ec del tutto inaspettatamente al culmine del suo potere, il 16 marzo 453 a causa d'una probabile emorragia, stando ai dettagli riportati da Giordane medesimo. Lo storico goto Giordane (500 - 570) \u00e8 la principale fonte a nostra disposizione per poter delineare un quadro, seppur lacunoso, di quanto accadde tra l'anno della morte di Attila e l'anno della caduta dell'Impero romano d'Occidente (convenzionalmente, nel 476). Ma Giordane visse un secolo dopo gli eventi narrati, Inoltre, la sua visione era partigiana (era un goto ed era al servizio dell'impero romano d'Oriente). Infine, la sua opera, la \"Getica\", \u00e8 ampiamente tratta da una precedente e purtroppo perduta opera storica, la \"Historia Gothorum\", di Flavio Aurelio Magno Cassiodoro (483 \u2013 581), certamente anch'essa di parte, essendo stato il nonno dell'autore uno dei membri della delegazione diplomatica bizantina alla corte di Attila nel 448 (tale delegazione era in realt\u00e0 composta da agenti segreti della corte di Bisanzio, e portava con s\u00e9 un ingente quantitativo d'oro per assoldare sicari al fine di assassinare Attila in persona; la congiura venne scoperta e le relazioni diplomatiche tra Unni e Bizantini si guastarono definitivamente).\nBisanzio aveva certamente un notevole interesse a che la minaccia unna venisse spazzata via definitivamente dai suoi confini. Non \u00e8 esagerato affermare che si trattava d'una questione di vitale importanza.\nA ci\u00f2 si aggiunse l'offensiva dei Gepidi di re Ardarico, che mirava a creare una patria indipendente nell'ex provincia romana di Dacia, (l'attuale Romania, che effettivamente divenne nota col nome di \"Gepidia\"), e degli Ostrogoti, i primi germani a cadere sotto il giogo unno gi\u00e0 dal 375, dopo la battaglia del fiume Erac (odierno Tiligul, in Ucraina), che sconfisse definitivamente gli Unni. Il grande impero unno si sfasci\u00f2 in pochi anni, e gli Unni si ritirarono rapidamente verso il cuore dell'Asia, oltre gli Urali, a parte un contingente esiguo che si pose al servizio dei bizantini. Restarono indietro solo i Bulgari e gli Avari, che si stanziarono nella Russia meridionale. I Gepidi si sostituirono agli Unni e fondarono un forte regno tra il Tibisco e il Dnestr.\nLa battaglia.\nLa battaglia venne con ogni probabilit\u00e0 combattuta nell'autunno del 454, oppure, secondo altri, nei primi mesi del 455. Non sono noti i particolari della strategia, n\u00e9 quelli della tattica. Per\u00f2, a grandi linee, essi possono esser desunti dalla ricostruzione storica delle battaglie che gli Unni sostennero coi Romani, a cominciare dalla Battaglia dei Campi Catalaunici di due anni precedente (451) a quella del Nedao.\nI barbari coalizzati, da ex alleati degli Unni, sapevano bene che dovevano impegnarsi in un tipo di combattimento molto diverso da quelli fin qui attuati contro l'Impero. I barbari costituivano la fanteria, leggera e pesante, dell'orda unna, dal momento che Attila possedeva soltanto un'efficientissima cavalleria (\"Dove passa il suo cavallo non cresce pi\u00f9 un filo d'erba\" \u00e8 la frase attribuita agli osservatori bizantini). Gli scontri tipici della cavalleria unna consistevano in fulminei attacchi a sorpresa, fingendo la ritirata per poi rilanciare l'attacco con piccoli gruppi di esperti arcieri a cavallo. Il momento critico sfruttato dagli Unni era quando, al momento della finta ritirata, la fanteria nemica si scompaginava e si lanciava all'inseguimento credendo di aver vinto lo scontro. In quell'attimo, la cavalleria unna tornava indietro ed annientava il nemico colto letteralmente di sorpresa. \nPresso il fiume Nedao, questa volta, i figli di Attila dovevano invece dedicare la stessa attenzione sia all'attacco che alla difesa. Erano pressoch\u00e9 privi di fanteria (i cui componenti erano, per l'appunto, costituiti dai barbari insorti contro di loro, oltretutto al corrente della stessa strategia unna). Per questo motivo, sicuramente, gli Unni volevano battersi in campo aperto e far cos\u00ec in modo di avvantaggiare la loro cavalleria. Difficilmente, questo vantaggio tattico si sarebbe concretizzato presso le rive di un fiume, che nel tardo autunno poteva anche aver allagato il territorio limitrofo per le esondazioni stagionali.\nLa politica bizantina, poi, finalizzata all'istigazione dei Germani alla rivolta sort\u00ec come effetto il tramonto definitivo della potenza unna: con ogni probabilit\u00e0 una sorta di \"consiglieri militari\" erano presenti al fianco degli insorti nei mesi precedenti la battaglia, se non sul campo di battaglia stesso. Questo \u00e8 evidente dalla lettura attenta del testo di Giordane. La coalizione germanica costituiva la fanteria pesante armata di spade lunghe e corte, asce, mazze, pugnali. Era composta da Turcilingi, Sciri, Rugi, Ermunduri, Franchi, Suebi, Sassoni, Alamanni ed Eruli. La cavalleria leggera, armata di arco e dardi, era invece data da alcuni contingenti di Visigoti, mentre quella pesante, assai pi\u00f9 numerosa, faceva perno sugli Alani e sui Sarmati armati di giavellotto. Infine, la fanteria leggera era incentrata sui Gepidi. In tutto, gli effettivi dei coalizzati non superavano i 35.000 uomini.\nGli Unni, coi pochi contingenti barbari rimasti fedeli, assommavano a non pi\u00f9 di 50.000 - 55.000 uomini.\nCon ogni probabilit\u00e0, gli Unni tentarono l'usuale tattica della cavalleria, ma la fanteria nemica non casc\u00f2 nella trappola e non si scompose, nella lettura del testo di Giordane. Ne segu\u00ec, facilmente, un urto tra la fanteria germanica e la cavalleria unna, con la cavalleria germanica che agilmente avrebbe aggirato il nemico. Gli Unni, presi in mezzo tra la fanteria e la cavalleria germanica, furono letteralmente sterminati.\nStoria e conseguenze posteriori.\nDopo la morte di Attila, avvenuta, secondo la tradizione tramandata da Prisco di Panion, la notte successiva il banchetto che celebrava il suo ultimo matrimonio (con una gota di nome Krimhilda, poi abbreviato con Ildiko), i suoi tre figli Ellac, Ermak e Dengizico si combatterono per la successione, reclamando ciascuno ben pi\u00f9 della terza parte del regno (noto come l'\"Impero delle steppe\"). Il caos e l'anarchia che ne conseguirono permisero agli imperi romani occidentale ed orientale di progettare l'eliminazione del pericolo rappresentato dagli Unni, ed ai barbari - soggiogati dagli Unni durante le loro campagne belliche - di ribellarsi e di riguadagnare definitivamente la libert\u00e0. Le forze germaniche alleate guidate da Ardarico, re dei Gepidi, sconfissero le forze unne di Ellac, il figlio di Attila, che aveva lottato con i fratellastri Irnik e Dengizico per la conquista del trono (non \u00e8 certo che Ellac avesse ucciso i suoi fratelli, anche se, tra pretendenti al trono, gli Unni non ammettevano rivali nell'ascesa al potere; Attila stesso aveva ucciso il fratello dopo una breve coreggenza). Ellac venne ucciso alla fine del combattimento. Secondo Giordane la battaglia sarebbe stata estremamente cinematografica:\nGli Unni finirono con insediarsi nelle fortezze di confine dell'Impero bizantino, o furono annientati dalle armate imperiali (alcuni attaccarono le fortezze danubiane nel 457) o si arruolarono negli eserciti d'Occidente, o furono assoggettati dai nomadi Uguri e Onoguri, Sabiri ed Avari. Il popolo unno ripiomb\u00f2 quindi nel caos e nell'anarchia e la steppa torn\u00f2 a ripullularsi di signori arroganti, litigiosi tra loro, a volte in lotta, a volte al servizio dell'Impero. Dal 459, gli Unni sparirono del tutto dalle cronache storiche. Il dominio unno dell'Europa Centrale ed orientale era distrutto. I pochi guerrieri Unni sopravvissuti vennero espulsi da Ardarico dopo un lungo assedio alla loro capitale (in realt\u00e0 un campo trincerato posto in una localit\u00e0 non ancora identificata della Puszta, la pianura che va dal lago Balaton ad Est alla catena dei Carpazi Boscosi ad Ovest, dalla Rutenia a Nord alla citt\u00e0 di Belgrado a Sud) ungherese, non lungi dall'odierna citt\u00e0 di Debrecen (in base alle descrizioni degli ambasciatori bizantini), che venne data alle fiamme.\nAnche tra i vincitori iniziarono subito le lotte intestine, a tutto vantaggio dell'Impero d'Oriente. I Franchi vennero espulsi verso gli attuali Paesi Bassi ed i Sassoni verso l'attuale Danimarca, da dove passarono in Britannia nel 458 con una seconda ondata. Gli Ostrogoti si stanziarono nell'attuale Repubblica Ceca e nell'attuale Slovacchia. Gli altri finirono arruolati dall'Impero romano d'Occidente e stanziati nelle attuali Savoia, Svizzera, Alto Adige ed Austria. I Gepidi risultarono i veri vincitori e si appropriarono di tutta la regione dei Carpazi e del Danubio. Anche il fatiscente Impero Romano d'Occidente riusc\u00ec a trarre vantaggio dalla sconfitta degli Unni, in quanto l'imperatore Avito, l'ultimo imperatore degno di questo nome secondo Giordane, riusc\u00ec a recuperare la provincia di Pannonia seppur affidata a Sciri, Eruli e Turcilingi.\nI capi barbari iniziarono una lunga serie di litigi e guerre. Tra questi vanno ricordati almeno due ex-\"logades\" di Attila: il romano di Pannonia Flavio Oreste (il padre dell'ultimo imperatore d'Occidente, Romolo Augusto) e l'unno Edicone (il padre di Odoacre) che si segnal\u00f2 per la sua ferocia nella lotta contro gli Ostrogoti. La funesta inimicizia tra Oreste, Odoacre ed il re ostrogoto Teodorico il Grande aveva dunque radici lontane, e questi furono i protagonisti della caduta finale dell'Impero d'Occidente tra il 28 agosto 475 ed il 4 settembre 476."}
{"id": "1987582", "revid": "1494169", "url": "https://it.wikipedia.org/wiki?curid=1987582", "title": "Porgy and Bess (disambigua)", "text": "Porgy and Bess \u00e8 un'opera musicata da George Gershwin, per il libretto di DuBose Heyward, e testi di Ira Gershwin e Heyward."}
{"id": "1987593", "revid": "1305772", "url": "https://it.wikipedia.org/wiki?curid=1987593", "title": "Someday My Prince Will Come", "text": "Someday My Prince Will Come (\"un giorno il mio principe verr\u00e0\", in lingua inglese) pu\u00f2 riferirsi a:"}
{"id": "1987597", "revid": "1573940", "url": "https://it.wikipedia.org/wiki?curid=1987597", "title": "Nazionale di pallavolo femminile dell'Uruguay", "text": "La nazionale di pallavolo femminile dell'Uruguay \u00e8 una squadra sudamericana composta dalle migliori giocatrici di pallavolo dell'Uruguay ed \u00e8 posta sotto l'egida della Federazione pallavolistica dell'Uruguay."}
{"id": "1987601", "revid": "19041967", "url": "https://it.wikipedia.org/wiki?curid=1987601", "title": "Annunciazione di Maria", "text": ""}
{"id": "1987602", "revid": "1305772", "url": "https://it.wikipedia.org/wiki?curid=1987602", "title": "Sorcerer", "text": ""}
{"id": "1987605", "revid": "149727", "url": "https://it.wikipedia.org/wiki?curid=1987605", "title": "Bl\u00fcthen", "text": ""}
{"id": "1987606", "revid": "599013", "url": "https://it.wikipedia.org/wiki?curid=1987606", "title": "Klockow", "text": ""}
{"id": "1987613", "revid": "149727", "url": "https://it.wikipedia.org/wiki?curid=1987613", "title": "Boberow", "text": ""}
{"id": "1987614", "revid": "149727", "url": "https://it.wikipedia.org/wiki?curid=1987614", "title": "Dallmin", "text": ""}
{"id": "1987616", "revid": "149727", "url": "https://it.wikipedia.org/wiki?curid=1987616", "title": "Bootz", "text": ""}
{"id": "1987619", "revid": "149727", "url": "https://it.wikipedia.org/wiki?curid=1987619", "title": "Dargardt", "text": ""}
{"id": "1987624", "revid": "294649", "url": "https://it.wikipedia.org/wiki?curid=1987624", "title": "Massimo Giacon", "text": "Il suo lavoro spazia in vari media, dal fumetto al design, fino alla illustrazione digitale, l'arte contemporanea e la musica. Collaboratore di alcune storiche testate italiane di fumetto intellettuale e underground. Fra i suoi personaggi, \"Zom-Boy\" per la testata \"Baribal\" e \"Bogie\" per \"XL\", rivista di Repubblica.\nBiografia.\nNel 1980, Giacon esordisce nel fumetto disegnando sul mensile \"Il Mago\" di Mondadori, proseguendo poi con Frigidaire, \"Tempi Supplementari\", \"Frizzer\", Linus, ALTERLINUS (Milano Libri/Rizzoli), \"Dolce Vita\", \"Tic\", Nova Express (Granata Press), \"Cyborg\" (Telemaco), \"Mondo Mongo\" (Phoenix), Blue (Coniglio), \"The Artist\" e \"\u010capek\". Collabora, in qualit\u00e0 di illustratore, a \"La Gola\", Alfabeta, Elle, \"Per Lui\", Glamour, Rockerilla, Rumore.\nNel 1981 fonda Trax assieme a Piermario Ciani e Vittore Baroni, che prosegu\u00ec fino al 1987. Trax era un progetto aperto ad interconnessioni che coinvolse oltre 500 artisti e musicisti di diversi paesi in produzioni di dischi, cassette, audiomagazine, serigrafie, fumetti, T-shirt e performance.\nNel 1984 insegna alla scuola di fumetto Zio Feininger.\nPubblica la raccolta di storie brevi, \"Mecanostorie\", che contengono lavori realizzati su testi di Mim\u00ec Colucci (Primo Carnera, 1985).\nTra le numerose esposizioni della sua produzione fumettistica, Nuovo Fumetto Italiano (1991) Festival Internazionale della Bande Dessine\u00e9e di Sierre (1993), Treviso Comics (1997), Lucca Comics &amp; Games (1998).\nIllustra varie campagne pubblicitarie, quali \"Eminence\", Videomusic, la vodka Absolut e disegna oggetti e tessuti per Rainbow, Memphis, Interflex, Artemide, Ritzenhoff, Octopus, Design Gallery, Fine Factory, Super Ego design e orologi per Swatch.\nDal 1985, inizia a lavorare per lo Studio di Ettore Sottsass di Milano, lavoro in parte documentato all'interno della rivista \"Terrazzo\" (1990), edita da Sottsass e Barbara Radice.\nNel 1991 e 1992, crea 6 diversi orologi per il marchio Swatch.\nNel 1995 pubblica la raccolta di storie brevi \"Rattletown\" (Granata Press).\nNel 1996, progetta la grafica della rivista \"Italia On Line Magazine\" e del web design di \"Italia On Line\", rete informatica legata (all'epoca) a Omnitel e a Il Sole 24 Ore.\nDal 1997 insegna all'Istituto Europeo di Design di Milano.\nDal 2000 al 2009, disegna molti oggetti prodotti da Alessi: \"Mr. Cold\", (soap dispenser), \"Mr. Suicide\" (tappo per vasca da bagno), \"Gionni\" (portachiavi), \"Anubis\" (contenitore per sali da bagno), \"Pig Pencil\" (temperamatite), \"Sebastiano\" (portapenne),\"Agli ordini!\"(posate per bambini) \"Pummaroriella\" (set pizza), \"Portable Xmas\" (presepe), \"Natalino\" (portacandela), \"Christmas cowboy\" e \"Hal Freddo\" (ceramiche natalizie), oltre al progetto \"Figure\".\nNel 2007, Piccola biblioteca Oscar Mondadori pubblica il suo libro illustrato \"Amami\" su testi dello scrittore Tiziano Scarpa.\nNell'aprile del 2009 \u00e8 uscito \"Boy Rocket\", edito da Black Velvet, insieme allo sceneggiatore Mim\u00ec Colucci.\nNel 2010 partecipa alla manifestazione Sweet Sheets.\nNel 2011 a Lucca Comics &amp; Games 2011 presenta \"La quarta necessit\u00e0\", su sceneggiatura di Daniele Luttazzi, edizioni Rizzoli Lizard . Giacon ne realizza anche il book trailer .\nHa collaborato con la Cononino Press, per la rivista \"Blue\" e per l'editore Black Velvet. Attualmente continua la sua collaborazione con l'azienda di design Alessi e l'editore Lizard/RCS e con l'attivit\u00e0 di insegnamento per il corso di Illustrazione presso lo IED di Milano."}
{"id": "1987625", "revid": "228587", "url": "https://it.wikipedia.org/wiki?curid=1987625", "title": "Impresa pubblica", "text": "Un'impresa pubblica \u00e8 un'impresa il cui capitale o patrimonio \u00e8 conferito in tutto o in parte da uno o pi\u00f9 soggetti pubblici, ossia dallo Stato o altri enti pubblici. Quando solo una parte del capitale \u00e8 conferita da soggetti pubblici, si parla d'impresa pubblica in senso stretto se tale quota \u00e8 maggioritaria o, quantomeno, consente il controllo dell'impresa, altrimenti si parla d\"'impresa mista\".\nIl concetto di impresa pubblica presuppone un sistema economico in cui la propriet\u00e0 dei mezzi di produzione \u00e8 consentita ai privati: nei sistemi comunisti tutte le imprese sono pubbliche (salvo qualche marginale eccezione) sicch\u00e9 non ha senso parlare di impresa pubblica come categoria a s\u00e9. La presenza di imprese pubbliche \u00e8 una delle caratteristiche dei sistemi ad economia mista.\nEvoluzione storica.\nL'uso dell'impresa pubblica come strumento di intervento nell'economia ha conosciuto una notevole fortuna nel corso del XX secolo, anche se non ha avuto in tutti i paesi la stessa estensione: minore negli Stati Uniti, assai pi\u00f9 rilevante in Europa specie in Italia e in Francia. Il culmine dell'espansione del sistema delle imprese pubbliche \u00e8 stato toccato negli anni settanta mentre a partire dal decennio successivo si \u00e8 ovunque verificato un processo di ridimensionamento conseguente, da un lato, all'affermarsi di concezioni politico-economiche di stampo neoliberista e, dall'altro, alla constatazione degli aspetti negativi di questo tipo d'intervento pubblico nell'economia: costi elevati, dovuti anche alla scarsa efficienza delle imprese pubbliche (per la carenza d'incentivi a minimizzare i costi e a migliorare la qualit\u00e0), sempre meno sostenibili di fronte all'esigenza di porre rimedio al crescente debito pubblico; commistioni tra scelte manageriali dell'impresa e scelte politiche, al punto di piegare talvolta le prime a logiche di tipo clientelare; distorsione della concorrenza, essendo le imprese pubbliche avvantaggiate nei confronti di quelle private, poich\u00e9 per loro \u00e8 meno stringente l'esigenza di chiudere in attivo il bilancio.\nTale ridimensionamento \u00e8 avvenuto con un processo che va sotto il nome di \"privatizzazione\" e comporta:\nAnche le privatizzazioni non si sono mostrate esenti da problemi: da un lato, il rischio che la vendita delle partecipazioni avvenga in modo non trasparente, senza una genuina competizione tra i potenziali acquirenti; dall'altro, il rischio che il monopolio pubblico si trasformi in un monopolio privato o che, pi\u00f9 in generale, la conduzione dell'impresa privatizzata entri in conflitto con l'interesse pubblico. Quest'ultimo \u00e8 un aspetto del pi\u00f9 ampio problema di far collimare le scelte delle imprese private con l'interesse pubblico una volta che si escluda il ricorso all'impresa pubblica: l'alterativa solitamente utilizzata \u00e8 la regolazione (si suol dire che si \u00e8 passati dallo \"stato-imprenditore\" allo \"stato-regolatore\") spesso affidando ad autorit\u00e0 amministrative indipendenti la funzione di fissare le regole e controllarne l'osservanza, ma anche questa soluzione non sempre si \u00e8 dimostrata del tutto efficace. In certi casi lo stato si riserva, di solito per un periodo di tempo limitato, la cosiddetta \"golden share\" (letteralmente, in inglese, 'azione d'oro'), una speciale azione della societ\u00e0 privatizzata, che gli conferisce particolari poteri riguardo alla decisioni societarie (ad esempio, quello di bloccare determinate decisioni).\nUna parziale inversione della tendenza verso la privatizzazione si \u00e8 avuta con la grande recessione: alcuni stati, infatti, hanno nazionalizzato le imprese bancarie e finanziarie pi\u00f9 compromesse, onde evitarne il fallimento.\nCaratteristiche.\nDal punto di vista economico-aziendale le imprese pubbliche rientrano nella pi\u00f9 ampia categoria delle \"aziende pubbliche\"; pi\u00f9 precisamente sono \"aziende pubbliche di produzione\" in quanto vendono sul mercato i beni e servizi prodotti, finanziandosi con i proventi della vendita; questo le distingue dalle \"aziende pubbliche di erogazione\" che, invece, erogano servizi (si pensi alla legislazione, alla difesa, alla tutela dell'ordine pubblico ecc.) finanziandosi con le entrate fiscali (direttamente o attraverso trasferimenti da altre amministrazioni pubbliche).\nNella pratica la distinzione tra i due tipi di azienda pubblica non \u00e8 sempre netta poich\u00e9 possono presentarsi casi intermedi, come le istituzioni che operano in parte come aziende di produzione e in parte come aziende di erogazione (nel qual caso si parla di \"aziende pubbliche composte\") o che vendono i loro prodotti ad un prezzo inferiore a quello di mercato, finanziando la differenza con entrate di origine fiscale.\nFinalit\u00e0.\nL'impresa pubblica \u00e8 uno degli strumenti d'intervento pubblico nell'economia; ad essa si ricorre generalmente per:\nDa quanto si \u00e8 detto emerge che le imprese pubbliche, a differenza di quelle private, non hanno come fine principale il profitto: per esse il profitto non costituisce un obiettivo ma, semmai, un vincolo, nel senso che, nel perseguire i loro obiettivi, devono comunque operare in condizioni di economicit\u00e0. Ci\u00f2 non toglie che possano esistere anche imprese pubbliche finalizzate a generare entrate per l'ente proprietario, ad esempio sfruttando monopoli imposti dalla legge allo scopo di assicurare al soggetto pubblico i conseguenti maggiori profitti (sono i cosiddetti \"monopoli fiscali\", di cui sono esempi, in Italia, la lavorazione dei prodotti a base di tabacco, il gioco del lotto e le lotterie nazionali).\nIl vincolo di \"economicit\u00e0\", cui si \u00e8 accennato, impone che l'impresa pubblica chiuda i bilanci con utili idonei ad assicurare l'adeguata remunerazione del capitale investito; in realt\u00e0 questo non sempre avviene, sovente a causa della scelta politica di vendere i beni o servizi prodotti ad un prezzo inferiore ai costi di produzione (il cosiddetto \"prezzo politico\") addossando le conseguenti perdite al bilancio dell'ente pubblico proprietario: si tratta di un modo indiretto, e poco trasparente, di sovvenzionare la produzione. Il prezzo politico di cui si \u00e8 detto va tenuto distinto dal \"prezzo pubblico\" che \u00e8 quello praticato dall'impresa pubblica monopolista (o dal monopolista privato soggetto a regolazione pubblica) in misura tale da coprire i costi di produzione, riununciando cos\u00ec all'extraprofitto che avrebbe potuto trarre dalla posizione di monopolio.\nCreazione ed esercizio.\nLe imprese pubbliche possono essere create direttamente dallo stato o altri enti pubblici oppure possono nascere come imprese private successivamente acquistate dal soggetto pubblico o trasferite allo stesso a seguito di un provvedimento unilaterale, in virt\u00f9 del potere ablatorio (si parla, in quest'ultimo caso, di \"nazionalizzazione\", che \u00e8 una forma particolare di espropriazione per pubblica utilit\u00e0).\nL'impresa pubblica pu\u00f2 essere esercitata:\nIn alcuni paesi si sono formati gruppi d'imprese, anche molto estesi, con al vertice imprese pubbliche nel ruolo di \"holding\": \u00e8 il caso dell'Italia fino agli anni novanta del secolo scorso, quando tre enti pubblici economici (\"enti di gestione\"), IRI, ENI ed EFIM, controllavano direttamente o indirettamente numerose societ\u00e0."}
{"id": "1987627", "revid": "1851848", "url": "https://it.wikipedia.org/wiki?curid=1987627", "title": "Emile Daems", "text": "Professionista dal 1959 al 1966, vinse una Parigi-Roubaix, una Milano-Sanremo e un Giro di Lombardia, oltre a quattro tappe al Tour de France.\nCarriera.\nDaems disput\u00f2 solo sette stagioni da professionista, prima di un forzato ritiro nel 1966 per i postumi di una violenta caduta nella Sei Giorni di Bruxelles del 1965, ma ebbe lo stesso un ricco palmar\u00e8s: prima varie affermazioni in classiche belghe e poi nel 1960 due tappe al Giro d'Italia, il Giro dell'Appennino e il Lombardia, che per la prima volta prevedeva il temutissimo Muro di Sormano.\nL'anno seguente fu suo il Giro di Sardegna, ma sub\u00ec una sconfitta alla Parigi-Roubaix ad opera di Rik Van Looy: gi\u00e0 poco dopo il traguardo promise vendetta, che arriv\u00f2 due anni dopo, sempre alla Roubaix, questa volta con Daems primo e Van Looy secondo. Nel 1962 ci furono inoltre la conquista della Milano-Sanremo e tre tappe del Tour de France tra cui la frazione di Brian\u00e7on che prevedeva le salite del Col di Restefond, del Vars e l'Izoard.\nMolti anni dopo il suo ritiro, il figlio Corneille Daems entr\u00f2 nel mondo professionistico."}
{"id": "1987628", "revid": "149727", "url": "https://it.wikipedia.org/wiki?curid=1987628", "title": "Sargleben", "text": ""}
{"id": "1987629", "revid": "599013", "url": "https://it.wikipedia.org/wiki?curid=1987629", "title": "Informazione (quotidiano)", "text": "L'Informazione \u00e8 stato un quotidiano fondato a Reggio Emilia nel 2005 da Giovanni Mazzoni e Pierluigi Ghiggini. Il proprietario del giornale era il gruppo Spallanzani, proprietario di vari media tra cui la televisione multi-regionale \u00c8 TV.\nStoria.\n\u00abL'Informazione\u00bb \u00e8 uscito nelle edizioni di Bologna (dal 2009, ex Il Domani di Bologna), Modena, Reggio Emilia e Parma con una diffusione totale di oltre 15.000 copie quotidiane. L'edizione di Modena \u00e8 uscita a partire dal 20 settembre 2007.\nIl giornale \u00e8 uscito in edicola in abbinamento con il quotidiano torinese \u00abLa Stampa\u00bb al prezzo di 1,20 euro (dati 09/2009).\nIl 20 luglio 2011 il quotidiano ha lanciato la nuova versione on line curata da Andrea Nelson Mauro.\nNel febbraio 2012 \u00abL'Informazione\u00bb ha cessato le pubblicazioni."}
{"id": "1987634", "revid": "149727", "url": "https://it.wikipedia.org/wiki?curid=1987634", "title": "Seetz", "text": ""}
{"id": "1987635", "revid": "767487", "url": "https://it.wikipedia.org/wiki?curid=1987635", "title": "Operation Phoenix", "text": "Operation Phoenix \u00e8 il quarto album di studio del gruppo hardcore punk statunitense Good Riddance, pubblicato nel 1999 dalla Fat Wreck Chords.\nTracce.\nTutte le tracce di Rankin tranne dove indicato"}
{"id": "1987636", "revid": "287204", "url": "https://it.wikipedia.org/wiki?curid=1987636", "title": "Nuoto sincronizzato ai Giochi della XXIX Olimpiade - Squadre", "text": "Qualificazioni.\n22 agosto, ore: 15:00,\nFree Routine.\n23 agosto, ore: 15:00,"}
{"id": "1987639", "revid": "125616466", "url": "https://it.wikipedia.org/wiki?curid=1987639", "title": "Personaggi di Keroro", "text": "La seguente voce \u00e8 la lista dei personaggi del manga ed anime \"Keroro\".\nKeroniani.\nPlotone di Keroro.\nIl plotone \"Grandi manovre - divisione invasioni spaziali\", meglio conosciuto come Plotone Keroro, \u00e8 composto da:\nKeroro.\nIl \u00e8 il protagonista della serie e leader del plotone. Il colore del suo corpo \u00e8 verde. Il suo compito dovrebbe essere quello di conquistare Pekopon (la Terra), ma ha un carattere pigro e svogliato, tanto che nemmeno la famiglia Hinata lo vede come una minaccia per la Terra, e viene spesso usato come colf. Keroro inoltre \u00e8 amico di infanzia di Giroro, Dororo (che ha sempre sfruttato per trarne vantaggi personali) e di Kogoro. Spesso il suo plotone rimane deluso dalle sue aspettative e il suo comportamento domandandosi come sia stato possibile che Keroro sia diventato capo del plotone. \u00c8 un grande appassionato di manga, anime e Gunpla. Vive a casa di Hinata dove viene costretto a fare le pulizie. \u00c8 il miglior amico di Fuyuki Hinata. Il nome di Keroro proviene dal suono onomatopeico delle rane che gracidano: . Porta un copricapo militare giallo con un distintivo rosso chiamato Keron Badge: girandolo si pu\u00f2 diventare invisibili ai pekoponiani (tranne gli animali e persone speciali nel manga). Questo accade con ogni distintivo militare presente nei copricapi del plotone e la capacit\u00e0 viene definita \"Antibarriera\". Porta un'altra stella (la Keron Star, chiamata Stella di Keron nell'edizione italiana dell'anime) ma sulla pancia. Essa \u00e8 il simbolo riportato sulla bandiera keroniana, e viene affidata solo al capo del plotone per le invasioni spaziali. La Keron Star ha il potere di dare pi\u00f9 dignit\u00e0 e carisma a chi la indossa. Tuttavia, a causa dello scarso carisma della rana, l'effetto della Keron Star scompare ogni qual volta Keroro la indossi. Nel volume 17 e 20 del manga viene mostrato da Keroro \"L'Ordine Supremo del Comandante\" il massimo potere assoluto della razza dei Keroniani. Quando Keroro sente in pericolo le cose importanti che vuole proteggere, la Keron Star sul suo petto si illumina, lasciandolo avvolto nell'ombra nascondendone il volto, eccetto gli occhi. Pi\u00f9 avanti, tale cambiamento, si riveler\u00e0 essere un'altra personalit\u00e0 di Keroro che risiede in un luogo profondo della sua mente. La sua voce cambia diventando autoritaria e potente. \u00c8 doppiato in originale da Kumiko Watanabe e in italiano da Patrizio Prata.\nTamama.\nIl \u00e8 la truppa d'assalto e la mascotte del plotone. \u00c8 stato il secondo keroniano ad apparire nella serie. \u00c8 di colore blu scuro (nero nel manga) ed il suo grado \u00e8 \"Soldato semplice\". Vive a casa di Momoka Nishizawa, dove gode di un'area tutta per s\u00e9, anche se la maggior parte del tempo lo passa nella base di Keroro. Il suo comportamento \u00e8 all'apparenza gentile ed innocente, ma una volta arrabbiato non riesce a frenarsi. Questo accade quando qualcuno si avvicina al suo amato Keroro, e di conseguenza odia Angol Mois e tutte le altre persone che si avvicinano al sergente. Come lui, anche la sua partner Momoka ha questa doppia personalit\u00e0. Adora mangiare snack e dolci e gli piace leggere manga. Tra i membri del plotone \u00e8 quello che ha pi\u00f9 stima di Keroro, provando per lui una grande ammirazione. Il suo attacco pi\u00f9 potente \u00e8 il \"Tamama Impact\" (nell'edizione italiana dell'anime chiamato \"Impatto Tamama\"), che consiste in una raggio energetico lanciato dalla bocca. Le sue tecniche sono per lo pi\u00f9 parodie di quelle viste in \"Dragon Ball\", come la Shittodama (parodia della Genkidama), fatta con l'unione di tutta la gelosia della Terra. \u00c8 un maestro nelle arti marziali. Il suo simbolo \u00e8 il marchio , chiamato anche , che in Giappone indica i principianti al volante (analogo all'italiana \"P\"), coi colori invertiti. Il suo nome deriva dalla parola giapponese , difatti \u00e8 l'unico membro del plotone Keroro ad avere la coda, che gli altri membri hanno perso con il loro passaggio all'et\u00e0 adulta. \u00c8 doppiato in originale da Etsuko Kozakura e in italiano da Giorgio Bonino.\nGiroro.\nIl \u00e8 la fanteria mobile del plotone. \u00c8 stato il terzo keroniano ad apparire nella serie. \u00c8 di colore rosso. \u00c8 un abile guerriero, esperto nell'uso di moltissime armi e dotato di una mira infallibile, ed \u00e8 lui, infatti, che coordina gli attacchi all'interno del plotone Keroro. Ha una cicatrice sulla faccia, inflittagli da Keroro quando era un soldato spietato, che per lui rappresenta il simbolo del guerriero. Indossa sempre una cintura per commemorare i compagni caduti in guerra. \u00c8 segretamente innamorato di Natsumi Hinata, amore non corrisposto in quanto lei sembra innamorata di Saburo. Vive in casa Hinata in una tenda nel giardino, dove passa il tempo lucidando le sue armi e immaginando scenari romantici che lo vedono protagonista insieme a Natsumi. Adora le patate dolci cotte al fuoco. \u00c8 l'unico keroniano che pensa seriamente all'invasione della Terra. Spesso si ricorda di quando era in guerra. \u00c8 sempre in contrasto con Keroro, (di cui \u00e8 amico di infanzia insieme a Dororo), per il suo comportamento pigro e svogliato. Possiede molte armi, che spesso usa per punire Keroro. Inoltre, spesso Giroro viene usato da Kururu come cavia per le sue invenzioni e ha un gran terrore delle storie di fantasmi e dei cetrioli di mare. Inoltre, quando era piccolo, era a capo del fanclub delle ferrovie, che gli interessano ancora oggi. Giroro ha anche stregato il cuore di una gattina di cui si \u00e8 preso cura e che vive con lui nella sua tenda. \u00c8 doppiato in originale da J\u014dji Nakata (adulto) e Akiko Hiramatsu (bambino) e in italiano da Diego Sabre.\nKururu.\nIl \u00e8 l'esperto di strategie e comunicazioni del plotone ed ha sempre stampato in faccia un ghigno. \u00c8 stato il quarto keroniano a fare la sua comparsa nella serie. Il suo colore \u00e8 giallo, dovuto ad un bagno in un grande piatto pieno di curry che gli ha fatto il giovane Keroro (infatti da piccolo era color celeste) ed il suo grado \u00e8 sergente maggiore, il pi\u00f9 alto del plotone. Si considera personalmente un genio, e ci\u00f2 che lo rende davvero tale \u00e8 la sua conoscenza informatica e tecnologica, che a quanto pare possiede fin da bambino. Presenta inoltre i tratti maniacali del nerd e dell'hikikomori: passa la maggior parte della sua giornata nella sua camera, addobbata di tecnologie avanzate e munita di un computer da lui stesso creato, e prova grande interesse per il corpo femminile terrestre. Principalmente quello di Aki Hinata per cui prova un certo interesse. Riesce a fabbricare delle invenzioni straordinarie e sta sempre davanti al monitor di un computer da lui costruito. \u00c8 dotato di un particolare sadismo che lo spinge a fare scherzi degradanti e sgradevoli, ed \u00e8 inoltre capace di emettere un suono assordante dalle cuffie che indossa sempre e che usa contro i nemici o anche contro i membri del plotone che lo infastidiscono. Pu\u00f2 anche emettere onde elettriche. \u00c8 miope e porta degli occhiali spessi. Ha una vera e propria passione per il curry e spesso utilizza Giroro come cavia per i suoi esperimenti. Le sue invenzioni sono molto importanti per l'attuazione dell'invasione della Terra da parte del plotone Keroro. \u00c8 inoltre un abilissimo hacker e ha creato parecchi programmi per la difesa della base del plotone di Keroro. Kururu apprezza stare sotto il comando di Keroro, perch\u00e9 gli d\u00e0 carta bianca per ogni cosa che vuole fare. Vive nella base segreta del plotone situata sotto la casa Hinata, precisamente nel suo laboratorio che ha la forma della sua testa, da dove spia le azioni del plotone e della famiglia Hinata. Nel manga assiste per un breve istante al potere dell'\"ordine supremo del comandante\" emesso da Keroro, ammettendo per la prima volta di avere provato terrore nei suoi confronti. Il partner umano di Kururu \u00e8 Saburo Mutsumi, con il quale viveva prima di ricongiungersi al resto del plotone e venire ad abitare a casa Hinata. A questo Kururu ha donato la penna capace di dare vita a qualsiasi cosa disegni. \u00c8 doppiato in originale da Takehito Koyasu e in italiano da Daniele Demma.\nDororo.\nIl \u00c8 stato l'ultimo membro del plotone ad apparire nella serie. In origine il suo vero nome \u00e8 e proviene da una famiglia benestante, ma al suo arrivo sulla Terra l'ha cambiato in Dororo. \u00c8 di colore tra l'azzurro e l'indaco. Nonostante sia arrivato sulla Terra per invaderla, preferisce fare un'invasione pacifica con il suo plotone, Dororo vuole prendersi cura del pianeta, grazie alla sua partner Koyuki Azumaya. Porta sempre con s\u00e9 una corta wakizashi, ha la parte inferiore del volto coperto da una maschera bianca e indossa un copricapo da shinobi. Vive con Koyuki Azumaya in una casa fuori Tokyo priva di corrente elettrica ed entrambi sono ninja molto bravi. Dororo ha conosciuto Koyuki in seguito al suo arrivo sulla Terra, quando rimase impigliato in una tagliola e fu salvato dalla ragazza ninja e lo port\u00f2 con s\u00e9 al villaggio di Shinobino, dove apprese le arti ninja. Ha un grande amore per la natura, difatti spesso collabora ad iniziative come raccolte di rifiuti o simili. \u00c8 il membro del plotone Keroro che viene pi\u00f9 emarginato (gag ricorrente \u00e8 vederlo malinconico in un angolo mentre dice \"Mi hanno lasciato solo!\", il cosiddetto \"Trauma Switch\"), per questo ha un carattere molto solitario, dovuto anche alla sua infanzia traumatica (di cui Keroro \u00e8 responsabile, visto che spesso s'approfittava dell'amico). Il suo simbolo \u00e8 uno shuriken, che per lui rappresenta la pace, che porta sul copricapo e sulla pancia. Ha molti hobby, tra i quali leggere, meditare, bere il t\u00e8, allenarsi o spiare le azioni del plotone. Il volto di Zeroro non \u00e8 mai stato mostrato: nei flashback della sua infanzia su Keron (dove andava a scuola con Keroro e Giroro) lo si pu\u00f2 vedere con addosso una mascherina chirurgica(indossata anche da sua madre), mentre prima d'incontrare Koyuki indossava una maschera antigas, e poi da un velo ninja. \u00c8 doppiato in originale da Takeshi Kusao e in italiano da Lorenzo Scattorin.\nPlotone di Garuru.\nGaruru.\nil \u00e8 il leader del plotone, fratello maggiore di Giroro e abile cecchino. Mostra una certa simpatia per la capo infermiera Pururu, alla fine si scopre che \u00e8 innamorato di lei fin da giovane, ma non lo ammetter\u00e0 mai nel corso della serie. A differenza di Keroro, nonostante anch'egli sia un comandante di un plotone Keroniano, non gli \u00e8 stato concesso di possedere una Keron Star. \u00c8 doppiato in originale da Akio \u014ctsuka e in italiano da Raffaele Fallica.\nTaruru.\nIl \u00e8 la truppa d'assalto del plotone, Apprendista di Tamama, e un tempo suo grande fan, ma dopo averlo superato di grado lo tratta solo come un collega pi\u00f9 anziano. Dopo un primo scontro in cui riesce a battere Tamama, quest'ultimo ricompare e, grazie alla forza di un insetto millenario riesce a sconfiggere Taruru. Da quel momento Taruru ritorner\u00e0 a considerare Tamama suo maestro. \u00c8 doppiato in originale da Akeno Watanabe e in italiano da Luca Bottale (1\u00aa voce) e Claudio Beccari (2\u00aa voce).\nZoruru.\nIl \u00e8 l'assassino del plotone, si reputa il nemico di Dororo. Met\u00e0 del suo corpo coperta da metallo. Ancora pi\u00f9 dimenticato di Dororo, come si vede nel combattimento, nemmeno il keroniano ninja si ricorda di Zoruru. \u00c8 il primo che assiste all'altra personalit\u00e0 di Keroro; \"L'Ordine Supremo del Comandante\" e ne rimane terrorizzato. \u00c8 doppiato in originale da Kazuki Yao e in italiano da Guido Rutta.\nTororo.\nLa pur non essendo graduato \u00e8 l'esperto di strategie e comunicazioni del plotone. Ama mangiare di tutto mentre \u00e8 al computer, in particolare ha una debolezza per tutti i cibi da fast food. Tororo \u00e8 ancora un girino, \u00e8 di colore bianco-amaranto e come stemma ha una sfera con tre vertici rettangolari. Caratterialmente \u00e8 molto simile a Kururu, infatti anche lui presenta comportamenti tipici dei nerd. \u00c8 un hacker bravissimo, infatti riesce a introdursi nel sistema difensivo di Kururu senza troppi problemi, ma venendo poi sconfitto da quest'ultimo.\u00c8 doppiato in originale da Kappei Yamaguchi e in italiano da Davide Garbolino.\nPururu.\nIl \u00e8 l'unica ragazza del plotone; \u00e8 di colore viola e come stemma ha un cuore colorato per met\u00e0 di giallo e per l'altra met\u00e0 di rosso. Pururu, Keroro, Giroro e Dororo erano compagni di classe a scuola su Keron. Dopo la sua prima comparsa, sar\u00e0 sempre pi\u00f9 frequente la sua partecipazione alle avventure di Keroro e compagni. Dopo un breve periodo nella base segreta del sergente, si stabilisce a casa di Chiruyo Tsukigami, la compagna di classe di Fuyuki che lo ama di nascosto. Segretamente innamorata del Tenente Garuru, per\u00f2 non ha il coraggio di rivelaglielo, continuando a stuzzicarlo con continui regalini anonimi. \u00c8 doppiata in originale da Satsuki Yukino.\nNuovo sergente Keroro.\nDel plotone di Garuru fa anche parte il cosiddetto \"Nuovo Sergente Keroro\", ossia una versione ringiovanita del Keroro normale. Nel manga si tratta di un clone, mentre il Keroro originale \u00e8 in una vasca che lo sta facendo regredire a livello di uovo, per poi cancellargli la memoria. Nell'anime \u00e8 lo stesso Keroro ringiovanito e dalla memoria modificata, che torner\u00e0 normale grazie all'aiuto di Natsumi e Fuyuki.\nPlotone di Shurara.\nShurara/Shirara.\n \u00e8 la nemesi di Keroro, il capo della squadra; il suo vero nome \u00e8 Shirara. Vuole ottenere la stella di Keron di Keroro per un aneddoto personale. Innamorato cotto di Pururu fin da girino. \u00c8 doppiato in originale Norio Wakamoto e H\u014dko Kuwashima\nPutata.\n \u00e8 l'artista dell'armata, con il suo pennello pu\u00f2 rendere reali i suoi disegni. Appare per la prima volta nell'episodio 161 insieme a Mekeke. Insieme riescono quasi a sopraffare il plotone ma con l'intervento di Saburo il loro piano va in fumo. Il pennello che porta con s\u00e9 \u00e8 in realt\u00e0 un Nyororo, predatore naturale dei keroniani, che aizza contro Keroro, ma grazie a Saburo, che su suggerimento di Kururu fa comparire del riso al curry, il Nyororo scompare e Putata viene sconfitto. \u00c8 doppiato in originale da Kentaro Tone. Nel doppiaggio spagnolo viene chiamato Pumama, in italiano Titata.\nMekeke.\n ha la capacit\u00e0 di manovrare la gente come marionette, ma i suoi fili sono molto sottili. Appare insieme a Putata nell'episodio 161 dove controlla Kururu, la prima immagine che mostra di s\u00e9 \u00e8 quella di un Keroniano sospeso a testa in gi\u00f9 a qualche palmo da terra, alla fine dell'episodio si scopre che il vero Mekeke era sul soffitto, dove manovrava la marionetta con le sue sembianze. Con l'intervento di Dororo, perde la marionetta e si dichiara sconfitto. \u00c8 doppiato in originale da Ch\u014d.\nGiruru.\n \u00e8 un keroniano liquido, ha la capacit\u00e0 di prendere varie forme e di trasformare chiunque in esseri liquidi. \u00c8 il fratello maggiore di Dokuku. \u00c8 doppiato in originale da Kunihiko Yasui.\nDokuku.\n \u00e8 il Keroniano gassoso, detto anche \"Keroniano gassoso Numero 1\", ha la propriet\u00e0 di entrare nei corpi delle persone. \u00c8 il fratello minore di Giruru. In un racconto di Kururu si vede un keroniano all'interno di una macchina, legato ad un lettino da laboratorio che indossa uno smoking che, successivamente, si sgonfia e facendo fuoriuscire del gas. Da qui si capisce come \u00e8 stato creato Dokuku. \u00c8 doppiato in originale da Takeshi Kusao.\nKagege.\n \u00e8 l'assassino del gruppo, pu\u00f2 animare le ombre dei suoi avversari. \u00c8 doppiato in originale da Toshio Furukawa.\nNuii.\n \u00e8 un peluche keroniano trasformato in arma da Shurara. \u00c8 comandato da Gyororo; ha la capacit\u00e0 di trasformare le persone in pupazzetti. Compare la prima volta nell'episodio 188, dove prende le sembianze di un peluche posseduto da Natsumi quando era bambina chiamato Kuu-chan. \u00c8 doppiato in originale da Kurumi Mamiya.\nGyororo.\n \u00e8 la spia dell'armata, con denti affilati e dotato di occhi sparsi su tutto il corpo. \u00c8 un girino, quindi ha ancora la coda (molto grossa rispetto allo standard). \u00c8 doppiato in originale da Hiromi Hirata.\nRobobo.\n \u00e8 il robot della squadra, completamente composto da ingranaggi. Ha due calamite al posto delle mani, e la capacit\u00e0 di trasformare le persone in oggetti metallici. \u00c8 doppiato in originale da Keiichi Sonobe.\nYukiki.\n \u00e8 il signore della neve, ha il potere di ghiacciare qualunque cosa si trovi sul suo cammino. Somiglia ad un pupazzo di neve con una carota al posto del naso. \u00c8 doppiato in originale da Eiji Maruyama.\nAssassini.\nJirara.\nIl capo degli assassini ricercato su Keron per i suoi furti. Jirara combatte contro Dororo e Giroro e prende il controllo di Koyuki per battere Dororo. Nella situazione terribile in cui Dororo \u00e8 praticamente morto stranamente ritorna in vita e uccide Jirara.\nAssassino Dororo.\nUn tempo Dororo era un assassino. Dororo era pure l'obiettivo principale di Jirara e Zoruru.\nAssassino Zoruru.\nUn tempo Zoruru era un assassino. L'obbiettivo di Zoruru era ed \u00e8 battere Dororo perch\u00e9 Jirara li teneva sempre d'occhio e diceva che erano forti tutti e due allora per sapere chi era pi\u00f9 forte ogni giorno si allenavano e si sfidavano, anche se nessuno di loro due era pi\u00f9 forte.\nAssassino Kerere.\nIl fratello minore di Jirara ed era il pi\u00f9 scarso degli assassini. Kerere combatte contro Jirara e Zoruru perch\u00e9 aveva cercato di assassinare Dororo perch\u00e9 voleva diventare al suo grado ma Jirara e Zoruru lo vedono e lo uccidono. Mentre Kerere era morto l'assassino Gerere dal potere di rianimare le persone lo rianima. Grazie a Gerere lui\nsi rianima e si batte contro Dororo che lo disintegra in modo che non pu\u00f2 pi\u00f9 rianimarsi.\nAssassino Gerere.\nL'assassino di 2\u00aa classe della banda degli assassini, ha il potere di rianimare le persone pu\u00f2 leggere il pensiero dei Keroniani e dei Pekoponiani. Gerere era il pi\u00f9 buono degli assassini, infatti si batte contro Jirara per far smettere di esistere la banda degli assassini ma viene battuto da Jirara con un pugno.\nAssassino Gaia.\nClone di Dororo che era stato creato da Tororo per puro sbaglio. Gaia combatte contro Keroro, Giroro e Tamama per avere la base segreta di Keroro su Keron. Jirara lo vede combattere contro Giroro allora decide di aggiungerlo agli assassini.\nSuper Kiro.\nKiro era l'intenditore degli assassini. Kiro \u00e8 il fratello maggiore di Taruru che si batte contro Kiro perch\u00e9 faceva parte degli assassini, Taruru lo batte e allora Kiro decide di lasciare gli assassini ma Jirara si batte contro di lui nonostante Kiro non si faceva niente. Alla fine per\u00f2 Jirara lo batte. Jirara da quel giorno lo chiam\u00f2 Super Kiro e non pi\u00f9 assassino Kiro.\nGirino.\nGirino era soltanto una leggenda ma Jirara diceva che l'aveva avuto nella banda degli assassini prima che venissero gli altri. Garuru invece diceva che si era scontrato con lui nell'universo Yokai su Keropon. Giroro si batte contro di lui in un sogno di cui non si vede la scena in un episodio speciale trasmesso una volta su TOKYO TV. Tutto questo accadde su Keron.\nPlotone Di Zurara.\nZurara.\nUn bullo che prese la base segreta di Keroro, Giroro e Dororo su Keron picchiandoli nell'episodio 162. Poi fa la sua ricomparsa nell'Episodio 285 per vendicarsi di Keroro. Zurara era il capo di 2 bulli che compaiono nell'episodio 162 poi quando fa la sua ricomparsa torna con un suo assistente, Gururu che viene spesso picchiato da Zurara.\nGururu.\nL'assistente di Zurara che compare da bambino nell'episodio 162 e da adulto nell'episodio 285.\nGururu viene spesso picchiato da Zurara, il capo dei bulli su Keron. Gururu non combatte molto infatti ha il titolo di \"Assistente Gururu\". Zurara e Gururu vengono cacciati dall'accademia militare di Keron proprio quando stavano per partire sulla loro astronave perch\u00e9 Zurara aveva picchiato Gururu e Gururu aveva picchiato Tororo.\nAltri keroniani.\nPadre di Keroro.\nIl padre di Keroro, conosciuto come \"Il re dei sergenti\" o \"Il sergente terrore\" per il suo terribile comportamento. Non si conosce il suo nome ed \u00e8 amico del padre di Giroro. Viene descritto da Giroro come uno dei pi\u00f9 spietati soldati dell'esercito di Keron; durante il corso dell'anime arriva su Pekopon un po' di volte, per trovare il figlio, senza incutere il timore di un tempo. \u00c8 doppiato in originale da Ken'ichi Ogata e in italiano \u00e8 doppiato da Guido Rutta.\nKarara.\nKarara \u00e8 la figlia del direttore delle industrie Doboba, e innamorata perdutamente di Tamama anche se nelle sue successive comparse si innamora degli altri componenti del plotone. \u00c8 doppiato in originale da Junko Noda e in italiano \u00e8 doppiata da Patrizia Scianca (1\u00aa voce); Tosawi Piovani (2\u00aa voce)\nChiroro.\nChiroro \u00e8 un'amica di Karara, la sua esclamazione tipica \u00e8 \"Aloha!\". La storia di Chiroro e Karara \u00e8 un po' differente tra anime e manga, poich\u00e9 nella versione a fumetti, apparsa sul volume 11, sono presentati come due bambini provenienti dall'asilo di Keron. \u00c8 doppiata in originale da Natsuko Kuwatani.\nMadre di Dororo.\nLa madre di Dororo ha una mascherina di carta sul volto come il figlio. Appare nell'episodio 109 e in alcuni flashback.\nAmici del plotone di Keroro.\nFamiglia Hinata.\nFuyuki Hinata.\n \u00e8 un ragazzo amante dell'occulto e del sovrannaturale, grande amico di Keroro. Fuyuki \u00e8 di norma un tipo tranquillo e molto paziente, ma quando s'arrabbia diventa completamente un'altra persona e tutti hanno paura di lui, compreso Keroro. In queste situazioni la sua faccia non viene mai mostrata, ma un'espressione di terrore invade tutti i presenti, inoltre in questa situazione neanche sua sorella Natsumi riesce a fermarlo. Altra caratteristica di Fuyuki \u00e8 quella di essere un ragazzo generoso, che sarebbe disposto a fare qualsiasi cosa per i suoi amici. Ha fondato il club dell'occulto nella sua scuola, la cui unica iscritta per\u00f2 \u00e8 Momoka, non tanto per interesse verso l'occulto, ma per il suo interesse verso lo stesso Fuyuki, per cui ha una cotta. Nella sua camera Fuyuki ha un sacco di libri riguardanti ufo e fantasmi, e la sua conoscenza dell'occultismo lo rende imbattibile quando si tratta di raccontare le storie del terrore. Fisicamente non \u00e8 molto forte, difatti preferisce le gare d'intelligenza. Ha una paura smodata dell'acqua e non sa nuotare. Il suo rendimento scolastico \u00e8 nella norma, ma comunque inferiore a quello della sorella in quanto non gli piace studiare.In originale \u00e8 doppiato da Tomoko Kawakami (dall'episodio 1 al 231) ed in seguito da H\u014dko Kuwashima. Nella versione italiana \u00e8 doppiato da Simone D'Andrea.\nNatsumi Hinata.\n \u00e8 la sorella maggiore di Fuyuki. Costringe ogni giorno il sergente Keroro a pulire la casa. Come suo fratello Fuyuki e sua madre Aki (i cui nomi contengono rispettivamente gli ideogrammi inverno (\u51ac in giapponese) ed autunno (\u79cb)) anche il suo nome \u00e8 legato alle stagioni. L'ideogramma natsu (\u590f) significa infatti, estate. Ha i capelli rosa, ama lo sport, in cui riesce alla perfezione, \u00e8 molto intelligente ed ostacola i piani di invasione di Keroro e il suo plotone, con il suo cervello, ma soprattutto con la sua forza ed il suo fisico, infatti nessun alieno del plotone le riesce a tenere testa. Il suoi punti deboli sono: l'imbarazzo e le lumache. Ha ereditato dalla madre Aki Hinata il fisico prosperoso, mostrato soprattutto con un'arma di Kururu che la fa diventare temporaneamente adulta acquisendo una bellezza tale da non passare inosservata, venendo corteggiata da tutti gli uomini che incontra. Ha poca pazienza e quando si arrabbia viene trattenuta solo da suo fratello minore Fuyuki. Anche se non lo mostra apertamente \u00e8 molto affezionata a Keroro e a Giroro. La sua migliore amica \u00e8 Koyuki Azumaya ed \u00e8 interessata a Saburo Mutsumi, suo compagno di scuola. Giroro \u00e8 perdutamente innamorato di lei dall'episodio 4 \"Il caporale Giroro\" e lei, continua sempre di pi\u00f9 ad essere interessata a lui, fino ad arrivare ad alcuni episodi interamente dedicati a loro. Inoltre, si preoccupa molto spesso per Giroro; e si sdebita con lui, quando, ad esempio la salva da qualcosa di paranormale o alieno preparandogli dolci e biscotti, fasciandolo e curandolo, o semplicemente ringraziandolo e facendogli compagnia la sera quando di solito se ne sta da solo davanti al fuoco. Nel volume 23 del manga avverte indirettamente \"l'ordine del comandante supremo\" emesso da Keroro e ne rimane impaurita. Dall'episodio 38, a Natsumi \u00e8 stato donato un collare rosso e verde, se lo indossa, si trasforma in \"Super Lady Natsumi\": intorno a lei appare un'armatura, e diventa invincibile, con vari attacchi che, variano di volta in volta. Se si arrabbia mentre ha indosso quel collare, si trasforma, e solo se si calma ritorna ad essere una normalissima ragazza di Tokyo; per toglierlo, ci vuole una password vocale, che \u00e8 stata detta poi, dal caporale Giroro: \"Natsumi, amore mio, baciami dolcemente e tienimi tra le tue braccia per sempre\". Peccato solo che quando ci\u00f2 \u00e8 accaduto, la ragazza era ipnotizzata, perdendosi cos\u00ec la confessione d'amore. Problemi come questi, sono stati risolti in seguito, ora l'armatura protettiva funziona perfettamente, e qualche volta \u00e8 stata molto importante per salvare il mondo. \u00c8 doppiata in originale da Chiwa Sait\u014d e in italiano da Alessandra Karpoff.\nAki Hinata.\n \u00e8 la madre di Fuyuki e Natsumi, redattrice di un manga, ha deciso di ospitare Keroro e i suoi amici sia perch\u00e9 sono carini, sia per osservare dal vivo come vive un alieno e produrre un nuovo fumetto ispirato a loro (difatti nel manga la redazione dove lavora Aki \u00e8 quella dell'editore giapponese di Keroro, la \"Kadokawa Shoten\" e spesso la stessa Aki cita Yoshizaki, ossia l'autore del suo fumetto, come suo collaboratore). Sia Keroro e i suoi figli hanno con lei un rapporto di obbedienza assoluta, difatti Keroro si rivolge a lei come \"Reale madre\" (nel manga \"Comandate mamma\", in originale \"mama-dono\"), anche se il lavoro la tiene il pi\u00f9 delle volte lontano da casa. \u00c8 solita rivolgersi a Keroro (in originale) chiamandolo Kero-chan. Da lei Natsumi ha ereditato il fisico sensuale e prosperoso, mentre Fuyuki il colore dei capelli e il carattere buono (difatti quando ritorna giovane col fucile realizzatore di sogni assomiglia molto al figlio). Il suo bel fisico (ha infatti un enorme numero di seno) la rende come Angol Mois, una dei soggetti che Kururu osserva pi\u00f9 da vicino, vista la sua passione per i corpi umani femminili. Per lei lo scienziato costruir\u00e0 un robot personale, da lei ribattezzato \"Aki-H\" (vero nome \"AK966\"). Viene ritenuta dai keroniani la donna pi\u00f9 forte della Terra e non possiede nessun partner alieno. Infatti la sua bellezza \u00e8 anche compensata da una grande forza e agilit\u00e0. Spesso quando esce di casa per andare al lavoro, Aki Hinata per il suo corpo sexy diventa oggetto di attenzione degli uomini che la vedono per strada, bench\u00e9 lei non vi faccia caso. Tutte le studentesse della scuola di Natsumi e Fuyuki la conoscono e la considerano il proprio idolo, invidiando profondamente per il suo corpo sexy, e che desidererebbero tanto diventare come lei. Del marito, non si sa nulla se non del fatto che nel manga: Aki Hinata rovista tra delle sue vecchie foto di liceo dove viene mostrata una foto di lei a fianco ad uno studente liceale che per\u00f2 tuttavia non viene mostrato il volto. Indicando forse il suo futuro marito, anche se non si sa nulla di dove sia finito. \u00c8 doppiata in originale da Akiko Hiramatsu e in italiano da Dania Cericola.\nPersonaggi ricorrenti.\nMomoka Nishizawa.\n \u00e8 la partner di Tamama. Momoka \u00e8 la figlia di un miliardario giapponese, Baio Nishiziwaka, l'uomo che possiede da solo il 51% della ricchezza della Terra. La ragazza \u00e8 innamorata del suo compagno di scuola Fuyuki Hinata che, a dire il vero, non \u00e8 del tutto indifferente nei suoi confronti. Abita in una villa a Tokyo con il suo partner Tamama ed \u00e8 l'unico membro che fa parte del \"Club dell'Occultismo\" fondato da Fuyuki. Spesso escogita con l'aiuto del suo maggiordomo, Paul Moriyama, piani per conquistare il suo amato Fuyuki. Dopo parecchie puntate, si intuisce che effettivamente Fuyuki cominci a provare qualcosa per lei. Spesso Momoka perde la pazienza; in questi momenti si rivela la sua doppia personalit\u00e0 ereditata dalla madre Ouka: una personalit\u00e0 \"buona\" e una personalit\u00e0 \"aggressiva\" (quest'ultima ha i capelli a punta).\u00c8 doppiata in originale da Haruna Ikezawa e in italiano da Debora Magnaghi.\nHojo/Saburo Mutsumi.\n Saburo \u00e8 il compagno di Kururu e suo grande amico. Natsumi Hinata \u00e8 innamorata di lui, ma lui non se ne accorge. Alla radio \u00e8 conosciuto come DJ Mutsumi, conosciuto per le sue poesie romantiche alla radio, che fanno impazzire Natsumi. Ha una penna speciale, regalatagli da Kururu dopo il loro incontro, con la quale ha la capacit\u00e0 di materializzare tutto ci\u00f2 che disegna. Marina molto la scuola e adora stare sui tetti e sugli alberi a guardare il cielo. \u00c8 doppiato in originale da Akira Ishida e in italiano da Renato Novara.\nKoyuki Azumaya.\n \u00e8 la partner di Dororo e sua grande amica. Nutre una grande devozione verso la sua amica e compagna di classe Natsumi Hinata, che nel manga viene dimostrato come proprio amore. Fin da piccola viene addestrata ad essere un'esperta ninja. Cos\u00ec, insieme al suo compagno Dororo, difende la natura e gli esseri umani dalle minacce che incombono su di essi. Vive insieme a Dororo in una capanna fuori citt\u00e0, in mezzo ad una foresta verdeggiante. \u00c8 doppiata in originale da Ry\u014d Hirohashi e in italiano da Marcella Silvestri.\nAngol Mois.\n \u00e8 una giovane aliena umanoide, dalle somiglianze di una ragazza terrestre, innamorata di Keroro, con il quale giocava sempre quand'era piccola. Figlia del Re del Terrore e di Angol Tia, secondo quando profetizzato da Nostradamus, Mois sarebbe dovuta arrivare sulla Terra nel luglio del 1999 per distruggerla su ordine di suo padre. Nell'anime (ambientato nel 2004, a differenza del manga che si svolge nel 1999), Mois arriva con un ritardo di cinque anni, perch\u00e9 si \u00e8 addormentata durante il viaggio. Una volta arrivata sulla Terra ed aver preso le sembianze della ragazza terrestre Asami, Mois viene colpita alla testa e cade nel giardino di casa Hinata. Il colpo le procura la cosiddetta \"Sindrome di Kakaroth\" (riferimento a Son Goku di Dragon Ball, il cui nome saiyan \u00e8 \"Kakaroth\"), cambiando il suo carattere freddo e spietato in uno pi\u00f9 buono e ingenuo. Tuttavia Mois non dimentica la sua missione e comincia comunque a distruggere la Terra con la sua \"Lancia di Lucifero\" (\"Lancia dell'energia\" nel doppiaggio italiano), ma viene fermata da Keroro, il quale si rende conto che con la Terra sarebbero state distrutte anche le fabbriche dei suoi amati Gunpla. Mois comincia quindi a vivere in casa Hinata, cercando di aiutare Keroro e il suo plotone con la conquista della Terra, attirandosi per\u00f2 la gelosia di Tamama. Come tutti i membri della sua specie, l'unica debolezza di Mois \u00e8 la Angol Stone, una pietra in grado di bloccare i suoi poteri, prima indebolendola e poi sigillandola al suo interno. \u00c8 doppiata in originale da Mamiko Noto e in italiano da Elisabetta Spinelli.\nPaul Moriyama.\n \u00e8 il maggiordomo di Momoka, sempre attento a non deludere la sua padrona. Aiuta Momoka nei suoi piani strategici per conquistare il cuore di Fuyuki Hinata. Spesso, viene visto intento al comandare le guardie del corpo di Momoka. Vive nella villa di Tokyo di Momoka insieme a Tamama. Nell'episodio 6 \"Il grande piano strategico\" ingaggia un combattimento con Giroro, pensando che volesse far del male a Momoka, e si rivela essere un ottimo combattente. \u00c8 doppiato in originale da Keiji Fujiwara e in italiano da Marco Balbi.\nKogoro.\n \u00e8 un detective privato ed \u00e8 ispirato al personaggio Retsu Ichijouji del telefilm Uchuu Keiji Gavan; per la maggior parte dell'anime risulta essere disoccupato e senza soldi (si nota bene la situazione non rosea che vive, in quanto si fionda su monete anche di poco valore); in un solo episodio viene reclutato per svolgere il suo lavoro: \u00e8 un bambino che gli chiede aiuto per ritrovare il suo gattino disperso. \u00c9 un grande amico, sin dall'infanzia, del sergente Keroro: in un flashback, quando erano ancora dei piccoli su Keron, si vedono i 2 giocare e Kogoro aggiunge che da grande catturer\u00e0 tutti i cattivi dello spazio (compreso l'amico Keroro, se diverr\u00e0 un soldato dell'esercito di Keron malvagio). Vive in un vecchio stabile abbandonato, insieme a sua sorella Lovey. Ride molto, sia se felice, sia se molto arrabbiato. Appare per la prima volta durante l'episodio 24. \u00c8 doppiato in originale Nobuyuki Hiyama e in italiano da Alberto Sette.\nLovey.\n \u00e8 la sorellina di Kogoro. Per poter guadagnare qualche soldo, fa numerosi lavori (come ad esempio vendere dolci o dare ai passanti dei d\u00e9pliant di centri commerciali). \u00c8 l'unica a capire quando il fratello \u00e8 imbarazzato o arrabbiato grazie alle sue capacit\u00e0 di empatia con lui. Per un po' \u00e8 stata una famosa star TV. Si scusa sempre per i comportamenti di Kogoro. \u00c8 doppiata in originale da Tomoko Kaneda e in italiano da Serena Clerici.\nGattina.\nGattina \u00e8 una gattina rosa molto affezionata a Giroro che vive nella tenda con lui. .\nNuovo Keroro/Keroro 2.\n, o \u00e8 un personaggio che compare solo nel manga e nella nuova serie flash. Anch'egli si chiama come il protagonista: Keroro. Spiegando che Keroro \u00e8 un nome piuttosto comune nel loro pianeta. Viene inviato sulla terra dalle alte forze dei keroniani come nuova generazione di soldati scelti keroniani dotato di tutte le abilit\u00e0 di un plotone. Anch'egli come Keroro far\u00e0 amicizia con un ragazzo terrestre. Possiede anche lui la Keron star come Keroro, tuttavia Kururu scopre in base a certe analisi che alla sua Keron star mancano gran parte dei dati.\nTomosu Hinohara.\n \u00e8 il partner terrestre di Nuovo Keroro. Frequenta la V elementare. Amico di Fuyuki, ha fondato alla sua scuola il \"Junior Occult Club\".\nMyou Kaneami.\n \u00e8 una ragazzina innamorata di Tomosu. Ha orecchie da gatto e un occhio d'oro con poteri speciali, che tiene sempre chiuso.\nAltri personaggi.\nAlieni.\nPoyon.\nPoyon \u00e8 una poliziotta spaziale, dotata di una speciale pistola; ripete spesso la parola \"poyo\". \u00c8 doppiata in originale da Mayuko Omimura e in italiano da Federica Valenti.\nPoyan.\nPoyan \u00e8 un'altra poliziotta spaziale, simile a Poyon; ripete spesso la parola \"poya\".\nSumomo.\nSumomo \u00e8 una Axolotliana. Nell'anime \u00e8 una popstar, mentre nel manga \u00e8 una studentessa. Non conosce bene i costumi della Terra. \u00c8 doppiata in originale da Juri Ihata e in italiano da Emanuela Pacotto.\nAngol Goa.\nIl Grande Re del Terrore Angol Goa \u00e8 il gigantesco padre di Angol Mois; ha inviato la figlia a distruggere la Terra per tenere alto il nome della famiglia. Di per s\u00e9 non vorrebbe distruggerla, ma ha una paura folle di sua moglie. \u00c8 doppiato in originale da Nobuaki Kakuda e in italiano da .\nAngol Tia.\nAngol Tia \u00e8 la terribile madre di Angol Mois. A differenza del marito ha una corporatura normale, come la figlia.\nDance Man.\nCantante funky alieno, molto popolare anche sulla Terra. Ha aiutato Keroro e i suoi amici a salvare il pianeta dall'invasione dei cloni di Damanu Masu. Da notare che Dance Man altri non \u00e8 che il nome d'arte del cantante giapponese Hideki Fujisawa, doppiatore originale del personaggio. Dance Man \u00e8 l'artista della canzone \"Afro Gunso\", la prima canzone finale di Keroro. In italiano \u00e8 doppiato da .\nDason Maso.\nCantante funky alieno amico di Kururu. \u00c8 un imitatore del pi\u00f9 popolare Dance Man, cosa di cui va molto fiero. Con il suo raggio \u00e8 in grado di trasformare tutti in cantanti afro. In Italiano viene chiamato \"Tonto Man\" nelle sue prime apparizioni e \"Damanumasu\" in seguito in virt\u00f9 di un cambiamento degli addetti all'adattamento e alla traduzione. \u00c8 doppiato in originale da Yuuichi Nagashima e in italiano da .\nNagomi.\nSacerdote spaziale, se lo si fa arrabbiare rischia di distruggere un pianeta.\nNevula.\nPadre di Alisa Southerncross, che aiuta affinch\u00e9 torni umana. Nevula \u00e8 l'ultimo esponente nonch\u00e9 coscienza collettiva della sua specie.\nAlisa Southerncross.\nMisteriosa ragazza che d\u00e0 la caccia agli alieni per diventare umana essendo in realt\u00e0 una bambola. Prova un interesse per Fuyuki. \u00c8 molto temuta dalla comunit\u00e0 aliena e il suo padre adottivo \u00e8 l'ultimo esponente della razza aliena del pianeta pi\u00f9 remoto dell'universo. \u00c8 doppiata in originale da Akiko Yajima e in italiano da .\nTerrestri.\nBaio Nishizawa.\nAutoritario padre di Momoka, in realt\u00e0 gli vuole molto bene; vive in Scozia. \u00c8 doppiato in originale da Sh\u016bichi Ikeda e in italiano da .\nOuka Nishizawa.\nMadre di Momoka, combattente imbattibile; anche lei, come la figlia, ha una doppia personalit\u00e0. \u00c8 doppiata in originale da Yoshiko Sakakibara.\nAkina Hinata.\nMadre di Aki e nonna di Natsumi e Fuyuki. Vive in campagna e conosce Keroro e i suoi amici; successivamente, si affezioner\u00e0 molto a Koyuki. \u00c8 doppiata in italiano da Hisako Kyouda e in italiano da Caterina Rochira.\nChiruyo Tsukigami.\nMembro del giornale della scuola media frequentata da Natsumi e Fuyuki (KGS); \u00e8 innamorata perdutamente di quest'ultimo. Nella versione italiana dell'anime il suo nome \u00e8 pronunciato \"Kiruyo\" anzich\u00e9 \"Ciruyo\".\nMukuro.\nNinja compagna d'addestramento di Koyuki, all'epoca in cui lei viveva al villaggio di Shinobino. \u00c8 doppiata in originale da Sayaka \u014chara.\nRagazza fantasma.\nIl fantasma della ragazza che vive in casa Hinata, \u00e8 spesso dimenticata da tutti. \u00c8 doppiata in italiano da Chie Matsuura e in italiano da .\nAsami.\nAsami \u00e8 la ragazza di cui Mois ha preso l'aspetto una volta giunta sulla Terra. La sua storia varia molto da anime e manga. Nel primo \u00e8 infatti una ragazza vista come una teppista solo perch\u00e9 \u00e8 stata coinvolta in una rissa per salvare un'amica, nel manga \u00e8 invece una teppista vera e propria, compagna di scuola di Mutsumi. \u00c8 doppiata in originale da Mamiko Noto e in italiano da Elisabetta Spinelli.\nMelody Honey.\nCantante americana apparsa nell'episodio 18 durante la gara in bikini. \u00c8 doppiata in originale da Megumi Toyoguchi e in italiano da .\nPersonaggi dei film.\n\"Ch\u014d gekij\u014dban Keroro guns\u014d\".\nKilulu.\n. \u00c8 doppiato in originale da Ogi Yahagi.\nMirara.\n. \u00c8 doppiato in originale da Yui Aragaki\nZorori.\n. \u00c8 doppiato in originale da K\u014dichi Yamadera\nMangaka.\n. \u00c8 doppiato in originale da T\u014dru Furuya.\n\"Ch\u014d gekij\u014dban Keroro guns\u014d 2: Shinkai no princess de arimasu!\".\nMerl.\n. \u00c8 doppiato in originale da H\u014dko Kuwashima.\nMarl.\n. \u00c8 doppiato in originale da Nozomi Tsuji.\nKilulu (Pacifico del Sud).\n. \u00c8 doppiato in originale da Yoshinori Fujita.\n\"Ch\u014d gekij\u014dban Keroro guns\u014d 3: Keroro tai Keroro - Tenk\u016b dai kessen de arimasu!\".\nX-Keroro.\nParte oscura di Keroro. Cerca di conquistare la Terra con il suo plotone composto da 2 keroniani: Shivava e Doruru. Keroro e Fuyuki lo convincono a non distruggere la terra ma salvarla e quindi decide di sacrificarsi per salvare il pianeta.\nShivava.\nIl pi\u00f9 scarso del plotone di X-Keroro. Viene battuto dall'impatto Tamama di Tamama. Combatte con un bastone con cui fa i suoi attacchi, nonostante usa lo spirito e la forza per fare i suoi attacchi speciali.\nDoruru.\nDoruru \u00e8 il caporale delle forze militari di Kuwawa, il padre di Taruru. Kuwawa ha una forza militare quasi forte quanto quella del Sergente Terrore, padre di Keroro. Doruru ha delle armi attaccate al corpo. Doruru si batte contro Giroro e mentre Giroro ha la peggio si rimette in vantaggio e batte Doruru, dopo di ci\u00f2 le sue armi esplodono e feriscono Natsumi e Giroro."}
{"id": "1987640", "revid": "400694", "url": "https://it.wikipedia.org/wiki?curid=1987640", "title": "Ginnastica ritmica ai Giochi della XXIX Olimpiade - Concorso a squadre", "text": ""}
{"id": "1987641", "revid": "149727", "url": "https://it.wikipedia.org/wiki?curid=1987641", "title": "Gro\u00df Warnow", "text": ""}
{"id": "1987642", "revid": "149727", "url": "https://it.wikipedia.org/wiki?curid=1987642", "title": "Klein Warnow", "text": ""}
{"id": "1987644", "revid": "149727", "url": "https://it.wikipedia.org/wiki?curid=1987644", "title": "Postlin", "text": ""}
{"id": "1987645", "revid": "149727", "url": "https://it.wikipedia.org/wiki?curid=1987645", "title": "Stavenow", "text": ""}
{"id": "1987647", "revid": "149727", "url": "https://it.wikipedia.org/wiki?curid=1987647", "title": "Kribbe", "text": ""}
{"id": "1987648", "revid": "767487", "url": "https://it.wikipedia.org/wiki?curid=1987648", "title": "Equitazione ai Giochi della XXIX Olimpiade - Concorso completo individuale", "text": "Il concorso di Completo si \u00e8 svolto dal 9 al 12 agosto e ha visto la partecipazione di 70 cavallerizzi.\nRisultati.\nIl punteggio finale \u00e8 dato dalla somma delle penalit\u00e0 nelle varie competizioni.\nDressage.\nIl primo turno \u00e8 stato il Dressage: tutti i partecipanti hanno svolto una serie di movimenti nell'arena, valutati da 3 giudici; il punteggio totale \u00e8 dato dalla media dei punteggi; per il calcolo della penalit\u00e0 bisogna togliere a 100 il punteggio e moltiplicare il risultato ottenuto per 1,5."}
{"id": "1987650", "revid": "599013", "url": "https://it.wikipedia.org/wiki?curid=1987650", "title": "Kaniel Dickens", "text": "Carriera.\nVenne selezionato dagli Utah Jazz nel 2\u00ba giro del draft NBA 2000.\nOltre ad essere scelto al numero 50 per gli Utah Jazz \u00e8 stato selezionato come 42\u00ba dagli Idaho Stampede della CBA e al numero 21 dai Las Vegas Bandits della IBL. Nel 2000-2001 arriva in Russia agli Ural Great.\nDopo aver giocato negli Stati Uniti con Harlem Globetrotters, Fayetteville Patriots e Mobile Revelers, in Portogallo con gli Ovarense Aerosoles e nella franchigia di origine cinese (ma militante nella lega americana ABA 2000) dei Beijing Olympians, Dickens fa approdo nella NBA: infatti il 19 dicembre 2003 \u00e8 messo sotto contratto dai Portland Trail Blazers, con cui mette a referto 3 presenze.\nLa prima parte del 2004 la passa nella NBDL con i Dakota Wizards ed in Spagna con il Club Joventut de Badalona.\nIl 1\u00ba maggio del 2005 dai New Jersey Nets giocando 11 gare.\nNei mesi seguenti passa negli Idaho Stampede, Fayetteville Patriots ed in Ucraina con il \u010cerkasy.\n2007-08.\nHa iniziato la stagione 2007-08 con i Colorado 14ers della NBDL. In 29 partite, prima della chiamata NBA, Dickens ha una media di 20,4 punti e 5,2 rimbalzi. Giocher\u00e0 anche il D-League 2008 All-Star Game.\nIl 22 febbraio 2008, Dickens \u00e8 stato firmato con un contratto di dieci giorni con i Cleveland Cavaliers che, viste le buone prestazioni, viene confermato per altri dieci.\nIl 20 marzo 2008, torna nella NBDL con i Colorado 14ers.\nItalia.\nNell'agosto del 2008 approda nella serie A italiana a Napoli, squadra che per\u00f2 viene esclusa dal campionato imminente: a fine settembre si trasferisce quindi, col tedesco Misan Nikagbatse, in Legadue con la neo-retrocessa Pallacanestro Varese.\nIl 26 aprile 2009 vince il campionato con la societ\u00e0 lombarda contribuendo a riportarla nella massima serie.\nNel novembre 2010 viene ingaggiato a stagione gi\u00e0 iniziata dalla Cestistica San Severo, formazione neopromossa in Legadue che chiuder\u00e0 il campionato all'ultimo posto. Pochi giorni dopo la fine dell'esperienza pugliese vola gi\u00e0 in Nuova Zelanda giocando con i Southland Sharks."}
{"id": "1987651", "revid": "999533", "url": "https://it.wikipedia.org/wiki?curid=1987651", "title": "Gran Premio degli Stati Uniti d'America 1989", "text": "Il Gran Premio degli Stati Uniti 1989 fu la quinta gara della stagione 1989, disputata il 4 giugno sul Circuito cittadino di Phoenix. La manifestazione venne vinta dal pilota dalla McLaren Alain Prost, seguito dall'italiano Riccardo Patrese su Williams - Renault e dallo statunitense Eddie Cheever su Arrows - Ford Cosworth.\nQualifiche.\nSenna domin\u00f2 le qualifiche sull'inedito circuito cittadino, staccando il suo compagno di squadra Prost di ben un secondo e mezzo; terzo si classific\u00f2 Nannini, seguito da Mansell e dai sorprendenti Brundle, Caffi e Modena. Chiudevano la top ten Berger, Alboreto e Warwick. Questa fu la 34\u00b0 pole position per Senna, che super\u00f2 il precedente record di 33 pole appartenente a Jim Clark.\nGara.\nAl via Senna mantenne il comando, concludendo il primo giro davanti a Prost, Nannini, Mansell, Caffi e Modena; dopo tre tornate il pilota della Benetton usc\u00ec di pista, perdendo diverse posizioni e ritirandosi poco dopo. Senna guadagn\u00f2 un piccolo margine sul compagno di squadra, ma poi cominci\u00f2 ad essere rallentato da problemi tecnici e al 34\u00ba passaggio gli diede strada, rientrando ai box; il brasiliano si ritir\u00f2 definitivamente dieci passaggi pi\u00f9 tardi.\nProst guadagn\u00f2 cos\u00ec la testa della corsa davanti a Caffi, che aveva approfittato anche del ritiro di Mansell; al 40\u00ba giro il pilota italiano fu sopravanzato da Berger, rientrando poi ai box per il cambio gomme e scivolando in quinta posizione: si ritir\u00f2 al 53\u00ba giro, dopo essere venuto a contatto con il compagno di squadra nel tentativo di doppiarlo. Nel frattempo era uscito di scena anche Berger e il secondo posto era passato a Patrese.\nProst condusse fino al termine, tagliando il traguardo in prima posizione davanti a Patrese, Cheever, Danner, Herbert e Boutsen."}
{"id": "1987652", "revid": "290023", "url": "https://it.wikipedia.org/wiki?curid=1987652", "title": "Judo ai Giochi della XXIX Olimpiade - 66 kg maschile", "text": "La Categoria 66 kg \u00e8 stata la seconda categoria di peso alle Olimpiadi di Pechino 2008. Hanno partecipato 33 atleti.\nLe gare si sono svolte il 10 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1987653", "revid": "767487", "url": "https://it.wikipedia.org/wiki?curid=1987653", "title": "Symptoms of a Leveling Spirit", "text": "Symptoms of a Leveling Spirit \u00e8 il quinto album di studio del gruppo hardcore punk statunitense Good Riddance, pubblicato nel 2001 dalla Fat Wreck Chords.\nL'album \u00e8 il primo registrato con il batterista Dave Wagenschutz [ex Lifetime e Kid Dynamite] dopo l'abbandono dello storico batterista della band Sean Sellers. La sostituzione di Sellers si rivel\u00f2 molto dura e prima di Wagenschutz la band aveva trovato un sostituto temporaneo con Dave Raun dei Lagwagon con il quale aveva registrato l'EP \"The Phenomenon of Craving\" (2000)\". \"La prova di Raun dietro le pelli era stata peraltro giudicata da molti fan poco soddisfacente e non all'altezza di quella che avrebbe fornito Sellers.\nIl disco fu la loro unica uscita discografica a comparire nelle classifiche statunitensi, arrivando al #32 della classifica dei dischi indipendenti di Billboard\nRegistrazione e Accoglienza.\nCome \"The Phenomenon of Craving\" e come l'album precedente \"Operation Phoenix\", Symptoms of a Leveling Spirit \u00e8 stato registrato negli studi \"The Blasting Room,\" a Fort Collins in Colorado, da un team che comprendeva Bill Stevenson (batterista di Black Flag, Descendents, e ALL, proprietario dello studio), Stephen Egerton (chitarrista di Descendents e ALL) e Jason Livermore.\nRuss Rankin, voce della band, in seguito ha definito l'album come il migliore nella discografia dei Good Riddance:\nLe recensioni all'uscita del disco furono ottime. Chris Moran di Punknews.org diede un punteggio di 4 stelle su 5 e scrisse: \"\"senza dubbi, l'album definitivo dei GR... Questo non \u00e8 il solito album dei GR suonato a 1000 BPM che avete ascoltato negli ultimi anni\".\nJo-Ann Greene di AllMusic assegn\u00f2 un punteggio di 4.5/5 e aggiunse: \"vediamo i Good Riddance che perfezionano ancora di pi\u00f9 o stile punk melodico verso cui si sono orientati negli anni pi\u00f9 recenti. Comunque la maggiore orecchiabilit\u00e0 non toglie nulla ai loro testi affilati. E sia che vengano attaccati colpe di un singolo individuo che i grandi mali della societ\u00e0, il songwriting della band arriva sempre brutalmente a segno. La band adesso ha pubblicato un vero classico\".\"\nTracce.\nTutte le tracce di Rankin tranne dove indicato"}
{"id": "1987655", "revid": "648716", "url": "https://it.wikipedia.org/wiki?curid=1987655", "title": "Lotta libera ai Giochi della XXIX Olimpiade - 60 kg maschile", "text": "I torneo di lotta libera dei 60 chilogrammi dei Giochi olimpici estivi di si \u00e8 svolto il 19 agosto 2008 presso il Gymnasium dell'Universit\u00e0 dell'agricoltura della Cina. Hanno partecipato alle competizioni 19 atleti in rappresentanza di 19 distinti comitati olimpici nazionali.\nIl 23 settembre 2016 il CIO ha comunicato la revoca della medaglia d'argento assegnata al lottatore ucraino Vasyl Fedoryshyn, dopo che le analisi sui campioni biologici prelevati in occasione delle olimpiadi hanno riscontrato la positivit\u00e0 a sostantze vietati dal regolamento antidoping. L'argento \u00e8 quindi stato riattribuito al giapponese Kenichi Yumoto (originariamente vincitore del bronzo), ed il bronzo al kirghizo Bazar Bazarguruev.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1987656", "revid": "149727", "url": "https://it.wikipedia.org/wiki?curid=1987656", "title": "Wittmoor", "text": ""}
{"id": "1987659", "revid": "149727", "url": "https://it.wikipedia.org/wiki?curid=1987659", "title": "Laaslich", "text": ""}
{"id": "1987661", "revid": "149727", "url": "https://it.wikipedia.org/wiki?curid=1987661", "title": "Lenzersilge", "text": ""}
{"id": "1987662", "revid": "149727", "url": "https://it.wikipedia.org/wiki?curid=1987662", "title": "Mankmu\u00df", "text": ""}
{"id": "1987666", "revid": "115549", "url": "https://it.wikipedia.org/wiki?curid=1987666", "title": "A.S. Edera Trieste", "text": ""}
{"id": "1987668", "revid": "1305772", "url": "https://it.wikipedia.org/wiki?curid=1987668", "title": "Birkholz (disambigua)", "text": ""}
{"id": "1987669", "revid": "149727", "url": "https://it.wikipedia.org/wiki?curid=1987669", "title": "Mesekow", "text": ""}
{"id": "1987670", "revid": "149727", "url": "https://it.wikipedia.org/wiki?curid=1987670", "title": "Nebelin", "text": ""}
{"id": "1987671", "revid": "1318658", "url": "https://it.wikipedia.org/wiki?curid=1987671", "title": "Pericolo", "text": ""}
{"id": "1987672", "revid": "149727", "url": "https://it.wikipedia.org/wiki?curid=1987672", "title": "Premslin", "text": ""}
{"id": "1987675", "revid": "149727", "url": "https://it.wikipedia.org/wiki?curid=1987675", "title": "Gl\u00f6vzin", "text": ""}
{"id": "1987676", "revid": "149727", "url": "https://it.wikipedia.org/wiki?curid=1987676", "title": "Kaltenhof", "text": ""}
{"id": "1987677", "revid": "149727", "url": "https://it.wikipedia.org/wiki?curid=1987677", "title": "Neu Premslin", "text": ""}
{"id": "1987678", "revid": "149727", "url": "https://it.wikipedia.org/wiki?curid=1987678", "title": "Pr\u00f6ttlin", "text": ""}
{"id": "1987680", "revid": "1305772", "url": "https://it.wikipedia.org/wiki?curid=1987680", "title": "Pinnow", "text": ""}
{"id": "1987682", "revid": "198277", "url": "https://it.wikipedia.org/wiki?curid=1987682", "title": "Laura Beatrice Oliva", "text": "Biografia.\nLaura nacque a Napoli, da Domenico Simeone Oliva originario di Tursi, e da Rosa Giuliani. Suo padre, abile pittore, poeta di corte e precettore dei figli del re Gioacchino Murat, le diede i nomi delle due donne amate da Petrarca e da Dante.\nCon il ritorno di Ferdinando I, suo padre fu costretto, con la sua famiglia, all'esilio in Francia. Laura trascorse la sua infanzia a Parigi, venne educata dal padre, il quale inizi\u00f2 ad infonderle il suo amore per la patria e per le lettere.\nDopo la morte di Ferdinando I torn\u00f2 a Napoli, dove, gi\u00e0 all'et\u00e0 di quindici anni, conquist\u00f2 la fama di poetessa, entrando nell'Accademia Filarmonica. Nel 1837, Rosa Taddei le dedic\u00f2 una poesia ricca di ammirazione, pubblicata dal giornale \"Le ore Solitarie\", diretto dal marchese Pasquale Stanislao Mancini dei marchesi di Fusignano. Proprio grazie all'intervento di Rosa Taddei che Laura e Pasquale si incontrarono e si innamorarono. I due innamorati si sposano nel 1840, nonostante l'ostilit\u00e0 dei genitori del Mancini.\nDalla loro unione nacquero undici figli, tra le quali Grazia Pierantoni Mancini e Flora Piccoli Mancini, che seguirono entrambe le orme materne.\nLa poetessa, nonostante gli impegni familiari, continu\u00f2 a scrivere e pubblicare versi sull'indipendenza nazionale e sulla libert\u00e0, esaltando i martiri della patria e appellandosi alle donne italiane perch\u00e9 lottassero per la causa nazionale. I suoi versi, letti in tutta l'Italia, richiamarono su di lei l'attenzione del governo borbonico.\nIn una sua canzone indica i doveri della donna:\nNel 1844 cant\u00f2 l'eroismo dei fratelli Bandiera, nel 1846, a Firenze, molti letterati la salutarono come la \"poetessa del Risorgimento Nazionale\". Nel 1848, ricord\u00f2 la scomparsa di una sua collega dell'Accademia Pontaniana, Giuseppina Guacci Nobile, con una lirica ricca di sentimenti patriottici, che lesse indossando un abito nero ornato di nastri tricolori, dinanzi ad un'affollata assemblea a cui aveva preso parte anche un ministro borbonico. Nello stesso anno, partecip\u00f2 alla rivoluzione napoletana, dopo la quale, per sfuggire alle persecuzioni della polizia, fu costretta a trasferirsi, con il marito, a Torino, dove ebbe subito un ruolo importante nella fondazione di una scuola per allieve maestre.\nSuccessivamente, dedic\u00f2 dei versi anche ad Adelaide Ristori e compose un inno per Agesilao Milano.\nNel 1859, vedeva con grande entusiasmo la politica di Cavour, e mentre continuava ad inviare versi di incitamento a Vittorio Emanuele II e a Garibaldi, volle che uno dei suoi figli fosse il primo ad arruolarsi.\nTorn\u00f2 a Napoli solo nel 1860, dopo la fuga dei Borbone, dove compose una cantata per Vittorio Emanuele, eseguita al teatro San Carlo, alla presenza dello stesso sovrano. Nel 1861 ritorn\u00f2 a Torino, dove pubblic\u00f2 \"Patria e amore\".\nIn questa fase non si limit\u00f2 a rivestire il ruolo di poetessa nazionale, ma espresse i propri sentimenti, non sempre in linea con la politica dei Savoia. Nel 1863, in occasione dell'insurrezione polacca, scrisse un inno che denunciava l'occupazione di Roma da parte della Francia. La stampa applaud\u00ec il suo coraggio e molte accademie vollero iscriverla nel loro albo.\nCol trasferimento della capitale a Firenze, si spost\u00f2 con la famiglia in Toscana, dove ricevette, nella sua abitazione, la visita di personaggi illustri, come Giuseppe Garibaldi e Terenzio Mamiani.\nIl suo ultimo conto politico era dedicato ad Adelaide Cairoli, che nella disfatta garibaldina di Mentana, perse due dei suoi figli. Nel 1869 si ammal\u00f2 gravemente e mor\u00ec in una villa di Fiesole, circondata dal marito, dai sei figli sopravvissuti e dagli amici.\nCos\u00ec la ricordava Medoro Savini:\nIl municipio di Napoli pose una lapide sulla casa dove nacque e cambi\u00f2 il nome della via, da \"via della Concordia\" a \"via Laura Beatrice Oliva\". L'iscrizione della lapide la definisce \"Poetessa delle sventure e della libert\u00e0 d'Italia\". Nel 1888, alla morte di Pasquale Stanislao Mancini, le spoglie di Laura vennero tumulate assieme a quelle del marito nel Famedio, tempio dei cittadini insigni di Napoli."}
{"id": "1987685", "revid": "115292877", "url": "https://it.wikipedia.org/wiki?curid=1987685", "title": "Zapel", "text": "Zapel \u00e8 un comune di abitanti del Meclemburgo-Pomerania Anteriore, in Germania.\nAppartiene al circondario di Ludwigslust-Parchim ed \u00e8 amministrato dall'Amt Crivitz."}
{"id": "1987686", "revid": "1318658", "url": "https://it.wikipedia.org/wiki?curid=1987686", "title": "Sasa", "text": ""}
{"id": "1987689", "revid": "149727", "url": "https://it.wikipedia.org/wiki?curid=1987689", "title": "Reckenzin", "text": ""}
{"id": "1987690", "revid": "149727", "url": "https://it.wikipedia.org/wiki?curid=1987690", "title": "Streesow", "text": ""}
{"id": "1987700", "revid": "38120", "url": "https://it.wikipedia.org/wiki?curid=1987700", "title": "S\u00e1sa", "text": ""}
{"id": "1987704", "revid": "22453467", "url": "https://it.wikipedia.org/wiki?curid=1987704", "title": "TIMB2", "text": ""}
{"id": "1987708", "revid": "287204", "url": "https://it.wikipedia.org/wiki?curid=1987708", "title": "GEBCO", "text": ""}
{"id": "1987710", "revid": "122837585", "url": "https://it.wikipedia.org/wiki?curid=1987710", "title": "Duomo di Piacenza", "text": "La cattedrale di Santa Maria Assunta e Santa Giustina \u00e8 il principale luogo di culto cattolico di Piacenza, chiesa madre della diocesi di Piacenza-Bobbio. Ha la dignit\u00e0 di basilica minore.\nStoria.\nOriginariamente, la prima cattedrale di Piacenza fu la basilica di Sant'Antonino, situata all'esterno della cinta muraria cittadina, mentre in quella che sarebbe divenuta piazza Duomo, fu costruita alla met\u00e0 dell'VIII secolo la chiesa di San Giovanni Evangelista, che successivamente, avrebbe assunto la denominazione \"de Domo\" e che svolse un importante ruolo affiancando la cattedrale e, talvolta, sostituendola, come nel caso della sepoltura di diversi vescovi piacentini. Questa chiesa venne accorciata a seguito della costruzione del duomo e, infine, distrutta nel 1544 per permettere l'allargamento della superficie della piazza.\nLa costruzione della cattedrale di Piacenza venne avviata nel 1122 ad opera del vescovo de\u2019 Gabrielli in seguito alla distruzione della preesistente cattedrale, dedicata a Santa Giustina e costruita a partire dall'885, dopo il terremoto del 1117. L'anno di fondazione \u00e8 testimoniato da un'epigrafe collocata al di sopra del portale posto sul lato sud dell'edificio.\nI lavori di costruzione dell'edificio furono divisi, secondo gli storici, in due o tre fasi: secondo la prima ipotesi la prima fase sarebbe durata dal 1122 al 1150 (1160 secondo alcuni studi) e avrebbe visto la costruzione della zona absidale e presbiteriale, del transetto, delle prime due campate della navata meridionale, della parte bassa della facciata e, infine, di tutto il lato settentrionale dell'edificio, inclusa parte della torre fino a un'altezza superiore alle arcate. Il completamento della costruzione sarebbe, invece, ascrivibile al periodo 1202-1235 oppure 1207-1250. \nL'ipotesi delle tre fasi vede, invece, la costruzione, su progetto di Niccol\u00f2 e, forse, con la collaborazione di Wiligelmo per la facciata, di un primo edificio dotato di transetti nel periodo intercorso tra gli ultimi anni dell'XI secolo e i primi anni del XII secolo, antecedente, quindi, alla data indicata sull'epigrafe. Questo edificio avrebbe, poi, subito, tra il 1120 e il 1130, una serie di lavori di ripristino dei danni causati dal terremoto del 1117. Un'ultima fase, caratterizzata dall'aggiunta di elementi tipici dell'architettura gotica sarebbe stata, poi, completata all'inizio del XIII secolo, periodo in cui lavor\u00f2 alla costruzione un certo Rainaldo Santo da Sambuceto.\nNel 1132 l'edificio sarebbe stato consacrato da parte di papa Innocenzo II, mentre nel 1250 papa Innocenzo IV concesse delle indulgenze a chi offriva offerte per il completamento dell'edificio dopo che il capitolo lo aveva supplicato a riguardo lamentando l'impossibilit\u00e0 di portare a compimento gli ultimi lavori di costruzione.\nLa costruzione del campanile venne ultimata nel 1333. Sulla sua sommit\u00e0, poi, nel 1341 venne posta una scultura in rame dorato raffigurante un angelo e denominata \"angil dal dom\", opera del piacentino Pietro Vago. Nel 1495, su un lato della torre, venne aggiunta, su ordine di Ludovico il Moro, una gabbia in ferro con la funzione di monito per i delinquenti.\nNegli ultimi anni del XVI secolo furono avviati dal vescovo Rangoni importanti lavori di restauro durante i quali venne ampliata l'area presbiteriale e vennero aggiunti nuovi affreschi barocchi opera di Ludovico Carracci e Camillo Procaccini.\nA partire dal 1625 venne avviata, su impulso del vescovo Giovanni Linati, la decorazione con affreschi raffiguranti i profeti della cupola: i lavori furono inizialmente affidati al Morazzone, il quale, tuttavia, mor\u00ec dopo aver completato due spicchi. I restanti affreschi furono, cos\u00ec, completati dal Guercino entro il 1627.\nA differenza dell'interno, gli esterni della chiesa vennero sostanzialmente trascurati nel corso dei secoli, rimanendo in linea alla configurazione romanica lombarda originaria, ma soffrendo ampi danneggiamenti che arrivarono a pregiudicarne anche la staticit\u00e0 sul finire del XIX secolo. \nTra il 1897 e il 1902 la chiesa fu sottoposta a radicali lavori di restauro per volere del vescovo Giovanni Battista Scalabrini: i lavori, guidati dall'architetto Camillo Guidotti, con lo scopo di ripristinare l'originale aspetto del tempio: all'esterno i lavori si concentrano sull'eliminazione dell'orologio posto sulla facciata, il posizionamento della croce celtica, la parziale ricostruzione del protiro centrale, il ripristino delle gallerie esterne e l'eliminazione degli edifici abitativi addossati al tempio. All'interno, invece, si procedette alla demolizione di 15 cappelle barocche e neoclassiche, al distacco degli affreschi aggiunti alla fine del XVII secolo da Marcantonio Franceschini, all'aggiunta di nuovi affreschi neomedievali e del pulpito, progettato dallo stesso Guidotti. I lavori di restauro furono interrotti dalla morte di Scalabrini, avvenuta nel 1905.\nDescrizione.\nEsterno.\nLa facciata principale dell'edificio, monocuspiadata a capanna e posta sull'omonima piazza, \u00e8 preceduta da una scalinata in marmo composta da 7 gradini e si divide verticalmente in due parti, quella bassa realizzata in marmo rosa di Verona e quella alta realizzata in arenaria. La parte alta \u00e8 sormontata da un corridoio di loggette. Orizzontalmente, la facciata \u00e8 tripartita da due lesene verticali a semicolonna. Le due parti alta e bassa sono separate tra loro da due gallerie con archetti e colonne. Sono presenti tre portali dotati di protiri romanici caratterizzati dalla presenza di una loggia superiore e di strombature con lesene e colonne. Le colonne che sostengono i protiri laterali poggiano su delle cariatidi posizionati al di sopra di animali simbolici risalenti al XII secolo, mentre le colonne del protiro del portale principale sono sorrette da leoni stilofori.\nIl protiro sinistro, conosciuto anche come porta del paradiso, in quanto da esso passavano i defunti al termine delle celebrazioni dei funerali, \u00e8 sorretto da due telamoni. L'architrave \u00e8 decorato con una serie di scene raffiguranti l'infanzia di Cristo: l'Annunciazione, la Visitazione, la nativit\u00e0, la capanna, l'annuncio ai pastori e la visita dei re magi. L'architrave del protiro destro continua la raffigurazione di scene della vita di Cristo con la presentazione al Tempio, la fuga in Egitto, il battesimo e le tentazioni.\nIl protiro centrale \u00e8 sormontato dal rosone, al di sopra del quale si trova una croce.\nIl campanile, realizzato in laterizio e alto , presenta una pianta quadrata, \u00e8 appoggiato al primo pilone della navata e venne realizzato nella prima met\u00e0 del XIV secolo.\nLa cella campanaria presenta su tutti e 4 i lati delle quadrifore dotate di colonnette binate realizzate in marmo bianco che culminano in un coronamento di archi incrociati. Sul campanile si trova una gabbia di ferro utilizzata per l'esposizione dei malfattori, mentre sulla sommit\u00e0 della torre \u00e8 collocata la statua dell\"angil dal dom\" realizzata in rame dorato.\nInterno.\nLa struttura presenta un impianto basilicale a croce latina, in tre navate e tre campate. Le navate sono divise tra loro da venticinque massicci pilastri di forma cilindrica e terminano con absidi semicilindrici. Il transetto, il cui asse non \u00e8 perpendicolare a quello della navata si presenta anch'esso suddiviso in tre navate. All'incrocio tra la navata e il transetto si trova il tiburio ottagonale al cui interno si trova la cupola, decorata con affreschi secenteschi raffiguranti i profeti, opera del Guercino e del Morazzone.\nAlcuni dei pilastri furono costruiti a carico dei paratici, le corporazioni di mestiere, o di singoli cittadini. Sette di questi presentano, come firma, delle formelle con la rappresentazione dell'attivit\u00e0 dell'associazione. Sulla formella \u00e8 riportato anche il nome del paratico, scritto in latino, quasi ad indicarne la propriet\u00e0: \"Haec est columna furnariorum\". In alcuni casi la firma scritta riporta non solo il nome del paratico, ma anche il nome proprio del cittadino che ne sponsorizz\u00f2 la costruzione come \"Hugo pictor\" o \"magister Johannes\", costruttore, quest'ultimo, di carri.\nI dipinti pi\u00f9 antichi presenti all'interno risalgono al duecento: nel transetto sinistro si trova un \"San Cristoforo tra le figure equestri dei Santi Giorgio e Antonino\", mentre sul secondo pilastro destro della navata centrale \u00e8 presente una \"Madonna col Bambino in trono tra i Santi Giovanni Evangelista e Giovanni Battista\". Al XIV secolo sono ascrivibili la lunetta posta al di sopra dell'ingresso della sacrestia inferiore e un \"Ges\u00f9 benedicente fra due Sante\" scoperto nel 1873 da Bernardino Pollinari che provvide anche a completare la parte bassa del dipinto.\nI pennacchi della cupola furono dipinti dal pittore Marcantonio Franceschini alla fine del XVII secolo; di queste opere, eliminate dalla collocazione originale durante i restauri di inizio novecento, rimane solo un \"Sogno di San Giuseppe\" visibile nel transetto. Lo stesso Franceschini, con la collaborazione di Giacomo Antonio Boni e Luca Antonio Bistega, realizz\u00f2 anche un ciclo di dipinti destinati a decorare la cappella dedicata alla Madonna del Popolo di cui rimangono l\"Immacolata\" e il \"Padre Eterno\", posti nella volta, e le \"allegorie\" poste nei peducci.\nNella navata sinistra si trovano le \"Storie di San Corrado Confalonieri\", realizzate nei primi anni del seicento da Giambattista Galeani, mentre nel transetto sinistro si trovano i \"Dottori della Chiesa\" e gli \"Evangelisti\", opere ricollegate agli stilemi portati da Roma dal pittore piacentino Giulio Mazzoni. Tra le tele sono presenti uno \"Sposalizio mistico di Santa Caterina\" e un \"Beato Paolo Burali\" realizzate dal fiammingo Robert De Longe nel corso degli ultimi anni del XVII secolo, i \"Santi vescovi piacentini\", opera di fine settecento realizzata dal parmense Gaetano Callani, mentre sulla controfacciata sono presenti un \"San Martino dona il mantello a un povero\" realizzato nel 1614 da parte di Ludovico Carracci e il \"Martirio di Sant\u2019Agnese\", realizzato nel 1680 da Giovanni Evangelista Draghi.\nNella navatella sinistra del presbiterio sono ospitate un'edicola amadeesca dotata di candelabre, una scultura in legno risalente al 1479, un coro con stalli lignei opera di Giovanni Giacomo Genovesi risalente alla seconda met\u00e0 del quattrocento e statue di scuola lombarda risalenti al XV secolo.\nA ridosso della parete di fondo dell'abside, al di sopra di un'apposita cantoria lignea riccamente scolpita, si trova l'organo a canne Tamburini \"opus 16\", costruito nel 1905.\nLo strumento, con mostra ceciliana composta da canne del registro di principale disposte in tre piccole cuspidi centrali e due grandi cuspidi laterali ciascuna con un'ala verso l'esterno, \u00e8 stato progettato e collaudato da Marco Enrico Bossi e racchiude del materiale fonico proveniente dal precedente strumento opera dei fratelli Serassi. L'organo ha due tastiere di 58 note ciascuna ed una pedaliera di 27, con un totale di 30 registri.\nSulla destra del presbiterio, nell'intercolumnio fra la navata centrale e quella laterale destra dell'abside, \u00e8 presente un secondo organo a canne, costruito dalla ditta Pedrini nel 1982.\nLo strumento, a trasmissione mista, meccanica per i manuali e il pedale ed elettrica per i registri, ha tre tastiere di 61 note ciascuna ed una pedaliera concavo-radiale di 32 note.\nLa cripta.\nSotto al presbiterio si trova la cripta, dedicata a santa Giustina, il cui culto si era diffuso a Piacenza durante la successione episcopale fra Giovanni Filagato, di origini greco-italiche, e il vescovo Sigifredo. Nonostante sia stata sottoposta a numerose modifiche, tra cui spiccano i restauri di inizio novecento guidati dall'architetto Guidotti, \u00e8 possibile identificare la cripta come la parte pi\u00f9 antica dell'intero edificio.\nLa cripta \u00e8 caratterizzata da una pianta a croce greca ed \u00e8 diviso in varie navate da un totale di 108 colonnine, 62 delle quali isolate, mentre le restanti risultano incastrate nelle pareti. Le colonnine terminano in capitelli con decorazioni antropomorfe, zoomorfe e vegetali. L'altare maggiore \u00e8 dedicato a santa Giustina, della quale sono conservate alcune reliquie; l'altare di sinistra fu, originariamente, dedicato ai Santi Artemio, Candida e Paolina, mentre l'altare posto sul lato destro \u00e8 consacrato a San Nicola da Bari. Su una parete \u00e8 presente il dipinto \"Ges\u00f9 Crocifisso fra i Santi Giovanni Battista e Giustina\", la cui realizzazione fu voluta, nel 1576, da Filippo Schiavi. Nell'ambiente sono, infine, presenti le tombe di alcuni vescovi di Piacenza.\nNella cripta si trova il terzo organo a canne della chiesa, costruito dalla ditta Pedrini. A trasmissione meccanica, ha un'unica tastiera e pedaliera costantemente unita al manuale.\nMisure.\nPer un confronto con altre chiese romaniche della regione e la basilica di San Pietro in Vaticano si riporta una tabella con le principali misure.\nMuseo.\nA partire dal 2015, \u00e8 attivo all'interno della cattedrale, Kronos - Museo della cattedrale di Piacenza, che conserva al suo interno un trittico trecentesco opera del pittore Serafino de' Serafini, diverse sculture in legno e in cartapesta, una sezione dedicata a oggetti consacrati realizzati con materiali preziosi, una piccola pinacoteca con diverse pale d'altare, tra cui \"I diecimila martiri crocifissi\" di Giovanni Andrea Sirani, la \"Madonna dello Zitto\" di Giovanni Battista Tagliasacchi e la \"Morte di San Francesco Saverio\" di Robert De Longe. Nelle sacrestie superiori \u00e8 presente una sezione dedicata ai paramenti sacri, mentre nell'ultima sezione del museo si trova il \"Libro del Maestro\", conosciuto anche come Codice 65, un volume miniato risalente ai primi anni del XII secolo che tratta di astronomia, astrologia, cicli lunari e loro influsso sull'uomo, agricoltura e, infine, consigli e rimedi contro malattie per ogni stagione dell\u2019anno.\nLa visita al museo pu\u00f2 essere integrata con la salita alla cupola affrescata dal Morazzone e dal Guercino."}
{"id": "1987717", "revid": "712828", "url": "https://it.wikipedia.org/wiki?curid=1987717", "title": "Blaster leggero a ripetizione", "text": ""}
{"id": "1987718", "revid": "729019", "url": "https://it.wikipedia.org/wiki?curid=1987718", "title": "Bundesautobahn 117", "text": "L'autostrada tedesca A 117 \u00e8 una breve diramazione della A 113, di cui costituisce il tracciato originario."}
{"id": "1987724", "revid": "23390", "url": "https://it.wikipedia.org/wiki?curid=1987724", "title": "Gianpiero Bona", "text": ""}
{"id": "1987727", "revid": "287204", "url": "https://it.wikipedia.org/wiki?curid=1987727", "title": "Tutu", "text": ""}
{"id": "1987729", "revid": "6923", "url": "https://it.wikipedia.org/wiki?curid=1987729", "title": "Honda Civic prima generazione", "text": ""}
{"id": "1987733", "revid": "767487", "url": "https://it.wikipedia.org/wiki?curid=1987733", "title": "Musi (Indonesia)", "text": "Il Musi \u00e8 un fiume dell'Indonesia, situato nella parte meridionale dell'isola di Sumatra.\nHa una lunghezza di circa 750\u00a0km e drena la maggior parte del territorio della provincia di Sumatra Meridionale. Sorge dai monti Barisan, scorre verso sud-est e, dopo aver attraversato la citt\u00e0 di Palembang, la capitale della provincia, si unisce ad altri vari fiumi, tra cui il fiume Banyuasin, per formare un delta e sfociare nello stretto di Bangka, in prossimit\u00e0 della citt\u00e0 di Sungsang.\nIl fiume, dragato fino ad una profondit\u00e0 di 6,5 metri, \u00e8 navigabile anche da grandi navi fino a Palembang, dove sono presenti grandi impianti portuali utilizzati principalmente per l'esportazione di petrolio, gomma e carbone.\nL'incidente del volo aereo SilkAir 185.\nIl 19 dicembre 1997, il volo di linea per passeggeri 185 della compagnia aerea SilkAir, diretto da Giacarta a Singapore, \u00e8 precipitato nel fiume Musi, provocando la morte di tutti i 104 passeggeri e dell'equipaggio a bordo."}
{"id": "1987734", "revid": "110157", "url": "https://it.wikipedia.org/wiki?curid=1987734", "title": "Se\u010d (Chrudim)", "text": "Se\u010d \u00e8 una citt\u00e0 della Repubblica Ceca facente parte del distretto di Chrudim, nella regione di Pardubice. Lo status di citt\u00e0 \u00e8 stato concesso nel 2007.\nSono parti amministrative di Se\u010d i villaggi di Hoje\u0161\u00edn, Javorka, Kraskov, Po\u010d\u00e1tky, Prose\u010d, Pros\u00ed\u010dka, P\u0159emilov, \u00dastupky e \u017d\u010f\u00e1rec u Se\u010de.\nNel villaggio di Po\u010d\u00e1tky \u00e8 nato Milo\u0161 Tich\u00fd, astronomo scopritore di numerosi asteroidi."}
{"id": "1987737", "revid": "284427", "url": "https://it.wikipedia.org/wiki?curid=1987737", "title": "La Nuova Squadra", "text": ""}
{"id": "1987741", "revid": "6923", "url": "https://it.wikipedia.org/wiki?curid=1987741", "title": "Honda Civic seconda generazione", "text": ""}
{"id": "1987742", "revid": "599013", "url": "https://it.wikipedia.org/wiki?curid=1987742", "title": "Corneille Daems", "text": "Carriera.\nFiglio del ciclista belga degli anni sessanta Emile Daems, non ebbe la stessa fortuna del padre: svolse soprattutto il ruolo di gregario durante la sua militanza nel mondo professionistico, ottenendo poche vittorie e tutte in circuiti minori."}
{"id": "1987744", "revid": "6923", "url": "https://it.wikipedia.org/wiki?curid=1987744", "title": "Honda Civic ottava generazione", "text": ""}
{"id": "1987749", "revid": "287204", "url": "https://it.wikipedia.org/wiki?curid=1987749", "title": "Xuanzang", "text": ""}
{"id": "1987756", "revid": "1632387", "url": "https://it.wikipedia.org/wiki?curid=1987756", "title": "Full Circle (Drowning Pool)", "text": "Full Circle \u00e8 il terzo album studio del gruppo alternative metal Drowning Pool.\nL'album.\n\u00c8 il primo album con il cantante Ryan McCombs, prima militante nei SOiL, che si \u00e8 unito al gruppo dopo l'addio di Jason \"Gong\" Jones nel 2005. L'album \u00e8 stato pubblicato il 7 agosto 2007 dalla Eleven Seven Records .\nQuesto \u00e8 appunto il primo album con Ryan McCombs come cantante, ed \u00e8 sicuramente molto differente dagli altri, poich\u00e9 contiene molte pi\u00f9 influenze hard rock e post-grunge nonch\u00e9 uno scream a differenza di \"Sinner\" e \"Desensitized\" che presentavano anche pi\u00f9 parti cantate in Growl. Il primo singolo \"Soldiers\" \u00e8 stato dedicato a tutti gli uomini e tutte le donne nell'esercito degli Stati Uniti."}
{"id": "1987758", "revid": "767487", "url": "https://it.wikipedia.org/wiki?curid=1987758", "title": "Wil Tirion", "text": "Era originariamente un cartografo grafico solo successivamente si \u00e8 specializzato in astronomia cartografica.\nLa sua opera pi\u00f9 famosa \"Sky Atlas 2000.0\", edita dalla Cambridge University Press, \u00e8 rinomata da astronomi e astrofili per la sua precisione e bellezza. La seconda e sua pi\u00f9 completa opera \u00e8 \"Uranometria 2000.0\", pubblicata nel 2001 da Willmann-Bell.\n\u00c8 anche stato responsabile grafico astrale in molte altre pubblicazioni.\nUn piccolo asteroide \u00e8 stato nominato in suo onore, il 4648 Tirion."}
{"id": "1987760", "revid": "767487", "url": "https://it.wikipedia.org/wiki?curid=1987760", "title": "\u00c9ric Beugnot", "text": "\u00c8 il fratello di Gregor Beugnot e il figlio di Jean-Paul Beugnot."}
{"id": "1987761", "revid": "287204", "url": "https://it.wikipedia.org/wiki?curid=1987761", "title": "Eric Beugnot", "text": ""}
{"id": "1987764", "revid": "287204", "url": "https://it.wikipedia.org/wiki?curid=1987764", "title": "Valery Demory", "text": ""}
{"id": "1987765", "revid": "1776051", "url": "https://it.wikipedia.org/wiki?curid=1987765", "title": "Don't Touch the Light", "text": "Don't Touch the Light \u00e8 il primo album in studio dei Bonfire, uscito nel 1986 per l'etichetta discografica RCA Records."}
{"id": "1987767", "revid": "1543377", "url": "https://it.wikipedia.org/wiki?curid=1987767", "title": "Human (The Killers)", "text": "Human \u00e8 una canzone alternative rock del gruppo statunitense The Killers, primo singolo estratto dal loro terzo studio album \"Day &amp; Age\".\nIl 22 settembre 2008 \u00e8 entrata nelle radio e dal 25 settembre \u00e8 possibile ascoltarla sul MySpace e sul sito ufficiale della band, il 30 settembre \u00e8 stata pubblicata su iTunes. Con la canzone e il suo testo, si pone la domanda \"siamo umani o siamo ballerini?\" intendendo per umano l'individuo che ragiona e agisce con la propria testa e per ballerino colui che segue a ruota gli altri in ci\u00f2 che essi fanno.\nLa canzone \u00e8 stata usata da Mediaset come sigla per il reality show Uman - Take Control!.\nIl video.\nIl video prodotto per \"Human\" \u00e8 stato distribuito a met\u00e0 ottobre 2008 e diretto dal regista Daniel Drysdale. Nel video il gruppo esegue il brano nel Goblin Valley State Park nello Utah. I ritratti dei componenti del gruppo disegnati da Paul Normansell per la copertina del disco, compaiono nel video, quando ogni membro del gruppo copre il proprio volto con il proprio ritratto. Nel corso del video vengono anche mostrati diversi animali come una tigre bianca, un condor e un puma. Il video termina con il gruppo che guarda il sole tramontare nel deserto, e alla fine la scena si trasforma nella copertina dell'album, sempre disegnata da Paul Normansell.\nNella versione registrata live agli EMA 2008 di Liverpool il cantante Brandon Flowers nel finale accenna ad alcuni versi della canzone della band post punk Echo &amp; The Bunnymen \"Bring Home The Dancing Horses\" gi\u00e0 oggetto di una cover da parte della punk band californiana Lagwagon.\nIl successo.\nNegli Stati Uniti \"Human\" ha debuttato alla posizione numero 13 della classifica della rivista \"Billboard\"' Modern Rock Tracks, e ha in seguito raggiunto la posizione numero sei. Si tratta del sesto singolo in top ten per il gruppo. Nella \"Billboard Hot 100\" invece il singolo \"Human\" ha raggiunto al suo massimo la posizione numero 32 il 18 ottobre 2008, dando ai The Killers il loro terzo singolo in top 40. In Canada, il brano \u00e8 entrato in classifica direttamente alla posizione numero nove, in Nuova Zelanda alla posizione 34, ed alla numero 4 in Norvegia, dove per\u00f2 ha scalato la classifica fino ad arrivare alla vetta. \"Human\" \u00e8 entrato anche in top ten in Italia, in Irlanda ed in Svezia. In Australia invece la sua posizione pi\u00f9 alta \u00e8 stata la numero 28.\nInterpretazione del testo.\nDalla pubblicazione del brano, si \u00e8 creata una forte confusione relativamente alla frase del ritornello \"Are we human or are we dancer?\" (\"Siamo uomini o siamo ballerini?\"). Il dibattito scaturito principalmente su internet dava \"denser\" (cio\u00e8 \"pi\u00f9 sciocchi\") come possibile alternativa alla parola \"dancer\", un cambiamento che influiva sensibilmente sul significato dell'intera canzone. La rivista \"Entertainment Weekly\" ha definito \"Human\" come \"il testo pi\u00f9 stupido della settimana\" considerando l'ovviet\u00e0 che la maggior parte dei ballerini sono umani. \nSul sito ufficiale del gruppo, viene confermato che il testo dice esattamente \"Are we human, or are we dancer?\", spiegando che il testo era stato ispirato da un commento di Hunter S. Thompson. In una intervista rilasciata a \"Rolling Stone\", Flowers ha dichiarato di aver trovato irritante la confusione scaturita intorno al testo del brano, e anche la delusione dei fan relativamente alla piega dance di \"Human\"."}
{"id": "1987768", "revid": "767487", "url": "https://it.wikipedia.org/wiki?curid=1987768", "title": "Classe Polyus", "text": "Le unit\u00e0 appartenenti alla classe Polyus (progetto 1537.1 secondo la classificazione russa) erano navi da ricerca oceanografica utilizzate dalla marina sovietica a partire dal 1962. La loro classificazione era EHOS.\nSviluppo e servizio.\nLe Polyus furono costruite presso i cantieri Neptun di Rostock, nell'allora Germania Est. Dal punto di vista tecnico, erano basate sul progetto delle classe Andizhan. Dotate di ben 17 laboratori, erano fornite di un'autonomia di navigazione di 75 giorni.\nComplessivamente ne vennero costruite tre unit\u00e0, entrate in servizio tra il 1962 ed il 1964.\nSono state tutte radiate e demolite tra il 1993 ed il 1994.\nCollegamenti esterni.\nLe classe Polyus"}
{"id": "1987769", "revid": "306581", "url": "https://it.wikipedia.org/wiki?curid=1987769", "title": "Emofiliaco", "text": ""}
{"id": "1987777", "revid": "767487", "url": "https://it.wikipedia.org/wiki?curid=1987777", "title": "Nevel'skoy", "text": "La Nevel'skoy (progetto 514 nella classificazione sovietica) era una nave da ricerca oceanografica sovietica costruita nei primissimi anni sessanta. Unica unit\u00e0 costruita della classe omonima, era classificata in URSS come EHOS.\nTecnica e servizio.\nLa \"Nevel'skoy\" era estremamente simile alle navi della classe Nikolay Zubov, delle quali costitu\u00ec probabilmente una sorta di esemplare di pre-serie. Infatti, le dotazioni di base erano le stesse, cos\u00ec come le sovrastrutture, che per\u00f2 erano di dimensioni leggermente inferiori.\nSi tratt\u00f2 di una delle pochissime navi oceanografiche ad essere costruite direttamente in Unione Sovietica: infatti, la costruzione di gran parte delle unit\u00e0 di questo tipo di solito fu effettuata in Polonia.\nLa costruzione venne effettuata presso il cantiere navale di Nikolayev, e l'unit\u00e0 entr\u00f2 in servizio nel 1961. La nave fu posta in riserva nel 1991 e demolita l'anno successivo.\nVoci correlate.\nLista di nomi in codice NATO per navi sovietiche"}
{"id": "1987779", "revid": "729019", "url": "https://it.wikipedia.org/wiki?curid=1987779", "title": "La questua", "text": "La questua - Quanto costa la Chiesa agli italiani \u00e8 un saggio del giornalista Curzio Maltese pubblicato nel 2008 con la collaborazione di Carlo Pontesilli e Maurizio Turco.\nContenuto.\nIl libro raccoglie, ampliandole, le puntate di un'inchiesta che il giornalista ha condotto per il giornale \"La Repubblica\" nella rubrica \"I soldi del vescovo\". L'autore affronta il tema dei finanziamenti e delle agevolazioni che lo Stato italiano concede annualmente alla Chiesa cattolica quali il meccanismo delle quote non assegnate dell'otto per mille e l'esenzione dall'ICI per gli edifici di propriet\u00e0 ecclesiastica.\nControversie.\nAlle critiche mosse dal libro alla Chiesa il giornale cattolico \"Avvenire\" ha controbattuto con le proprie argomentazioni (che smentiscono quanto affermato da Curzio Maltese) prima con uno speciale on-line e poi con un libretto a cura di Umberto Folena dal titolo: \"La vera questua\", allegato al quotidiano del 26 luglio 2008."}
{"id": "1987780", "revid": "90101", "url": "https://it.wikipedia.org/wiki?curid=1987780", "title": "La questua. Quanto costa la Chiesa agli italiani.", "text": ""}
{"id": "1987783", "revid": "44008", "url": "https://it.wikipedia.org/wiki?curid=1987783", "title": "Mega tv", "text": ""}
{"id": "1987784", "revid": "757396", "url": "https://it.wikipedia.org/wiki?curid=1987784", "title": "Jacques Monclar", "text": ""}
{"id": "1987785", "revid": "1776051", "url": "https://it.wikipedia.org/wiki?curid=1987785", "title": "Fireworks (Bonfire)", "text": "Fireworks \u00e8 il secondo album in studio dei Bonfire, uscito nel 1987 per l'etichetta discografica BMG International."}
{"id": "1987786", "revid": "767487", "url": "https://it.wikipedia.org/wiki?curid=1987786", "title": "Classe Sibir'", "text": "Le unit\u00e0 appartenenti alla classe Sibir (progetto 1128 e 1129 secondo la classificazione russa) erano navi per controllo missili, costruite nei primi anni sessanta per la marina militare sovietica. La classificazione russa per tali unit\u00e0 era OS.\nTecnica.\nLe classe Sibir furono costruite modificando alcuni scafi delle navi cargo di costruzione polacca appartenenti alla classe Donbass, di cui vennero costruiti oltre 40 esemplari per la marina mercantile sovietica (pi\u00f9 altri che furono esportati a Paesi amici). Gli scafi prescelti per essere modificati furono rimorchiati dalla Polonia fino a San Pietroburgo (che allora si chiamava Leningrado), e vennero completati nel 1960.\nLe Sibir erano caratterizzate da una piazzola per elicotteri a poppa, e da una sovrastruttura al centro della nave. Imbarcavano ben tre radar: due da navigazione Don-2 ed uno da ricerca aerea di tipo Head Net-C (a parte la \"Chukota\", che invece imbarcava un radar tipo Big Net, e differiva per alcuni particolari della linea).\nServizio.\nLe Sibir' entrarono in servizio con la marina sovietica a partire dal 1960. Furono tutte radiate in seguito alla dissoluzione dell'Unione Sovietica.\nCollegamenti esterni.\nLa classe Sibir'"}
{"id": "1987788", "revid": "486946", "url": "https://it.wikipedia.org/wiki?curid=1987788", "title": "BMG International", "text": ""}
{"id": "1987789", "revid": "1573940", "url": "https://it.wikipedia.org/wiki?curid=1987789", "title": "Nazionale di pallavolo femminile dell'Egitto", "text": "La nazionale di pallavolo femminile dell'Egitto \u00e8 una squadra africana composta dalle migliori giocatrici di pallavolo dell'Egitto ed \u00e8 posta sotto l'egida della Federazione pallavolistica dell'Egitto."}
{"id": "1987791", "revid": "123326133", "url": "https://it.wikipedia.org/wiki?curid=1987791", "title": "SSV-679 Kamchatka", "text": "La SSV-679 Kamchatka \u00e8 stata l'unica nave costruita della classe Bambuk (progetto 1288.4 secondo la classificazione russa), di cui erano previsti altri esemplari.\nIn Occidente fu considerata una nave AGI e, nello specifico, una delle pi\u00f9 grandi unit\u00e0 navali sovietiche di questo tipo. Tuttavia, non \u00e8 equipaggiata con le antenne di cui sono tipicamente fornite le navi che ricoprono questo ruolo.\nLa \"Kamchatka\" entr\u00f2 in servizio nel dicembre 1987, e serv\u00ec nella Flotta del Pacifico fino al 1993, anno in ci fu posta in riserva.\nCollegamenti esterni.\nLa nave AGI Kamchatka"}
{"id": "1987796", "revid": "834", "url": "https://it.wikipedia.org/wiki?curid=1987796", "title": "It's About That Time", "text": ""}
{"id": "1987798", "revid": "599013", "url": "https://it.wikipedia.org/wiki?curid=1987798", "title": "Christian Garnier", "text": ""}
{"id": "1987801", "revid": "729019", "url": "https://it.wikipedia.org/wiki?curid=1987801", "title": "Isma'il Safwat", "text": "Biografia.\nIsm\u0101\u02bf\u012bl \u1e62afwat () cominci\u00f2 la sua carriera nelle forze armate ottomane e la concluse come Capo di Stato Maggiore delle forze armate irachene.\nDurante la guerra arabo-israeliana del 1948, gi\u00e0 in pensione, fu nominato consigliere militare della Lega Araba (fino al 3 maggio 1948) e comandante dell'Esercito Arabo di Liberazione (\"Jaysh al-Inq\u0101dh al-\u02bfArab\u012b\").\nDue giorni prima del voto che sanc\u00ec il Piano di partizione della Palestina, dichiar\u00f2 al Capo di Stato Maggiore delle forze armate irachene che \"la maggior parte degli Arabi [palestinesi] non possono allo stato presente in alcun modo resistere alle forze sioniste, anche se numericamente gli Arabi sono superiori\".\nNon smise in seguito di mettere in guardia i dirigenti arabi riguardo alle carenze della loro preparazione militare, a fronte dell'Yishuv, reclamando maggiori mezzi e un intervento pi\u00f9 rapido e pi\u00f9 possente degli eserciti arabi. Si dimise il 13 maggio, due giorni prima dell'entrata in guerra degli eserciti arabi, convinto della \"d\u00e9bacle\" che incombeva, come conseguenza della carenza pressoch\u00e9 assoluta di adeguato addestramento e di coordinamento militare."}
{"id": "1987803", "revid": "287204", "url": "https://it.wikipedia.org/wiki?curid=1987803", "title": "Bhongir", "text": "Bhongir \u00e8 una suddivisione dell'India, classificata come \"municipality\", di 47.451 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 30' 39 N e 78\u00b0 53' 20 E e ha un'altitudine di 429 .\nSociet\u00e0.\nEvoluzione demografica.\nAl censimento del 2001 la popolazione di Bhongir assommava a 47.451 persone, delle quali 24.090 maschi e 23.361 femmine. I bambini di et\u00e0 inferiore o uguale ai sei anni assommavano a 5.856, dei quali 2.995 maschi e 2.861 femmine. Infine, coloro che erano in grado di saper almeno leggere e scrivere erano 33.129, dei quali 18.889 maschi e 14.240 femmine."}
{"id": "1987811", "revid": "287204", "url": "https://it.wikipedia.org/wiki?curid=1987811", "title": "Bobbili", "text": "Bobbili \u00e8 una suddivisione dell'India, classificata come \"municipality\", di 50.140 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 34' 0 N e 83\u00b0 22' 0 E e ha un'altitudine di 102 .\nSociet\u00e0.\nEvoluzione demografica.\nAl censimento del 2001 la popolazione di Bobbili assommava a 50.140 persone, delle quali 25.044 maschi e 25.096 femmine. I bambini di et\u00e0 inferiore o uguale ai sei anni assommavano a 5.528, dei quali 2.923 maschi e 2.605 femmine. Infine, coloro che erano in grado di saper almeno leggere e scrivere erano 31.873, dei quali 17.906 maschi e 13.967 femmine."}
{"id": "1987816", "revid": "287204", "url": "https://it.wikipedia.org/wiki?curid=1987816", "title": "Musi", "text": ""}
{"id": "1987817", "revid": "125750204", "url": "https://it.wikipedia.org/wiki?curid=1987817", "title": "Hazael", "text": "Citato nel Libro dei Re dove si narra che il profeta Elia fu invitato dal Signore a portarsi nel regno di Aram per ungere Hazael come nuovo re di Damasco. A quel tempo Hazael era un alto ufficiale al servizio del sovrano Ben Hadad II, il quale era all'apice della sua potenza. Alcuni anni dopo, sempre secondo la Bibbia, quando sotto il regno di Joram Re di Giuda, Ben Hadad II si ammal\u00f2 gravemente, invi\u00f2 Hazael con ricchi doni per conferire con il profeta Eliseo e chiedere a costui se fosse mai guarito, Eliseo scoppi\u00f2 a piangere e profetizz\u00f2 all'alto ufficiale che non solo il suo re sarebbe morto, ma che egli stesso sarebbe diventato re di Damasco, e che avrebbe arrecato grandi mali al regno di Giuda e d'Israele (2Re, ). Fu cos\u00ec che secondo il racconto biblico Hazael fece ritorno a Damasco e soffoc\u00f2 il suo re con un cuscino, prendendone il trono.\nL'ascesa al potere di Hazael ed i suoi 37 anni di regno, come profetizzato da Eliseo, ebbe conseguenze disastrose sia per il regno di Giuda che per quello d'Israele. Il re di Giuda Joram, in alleanza con suo nipote, Acazia re d'Israele, unirono i loro eserciti per muovere battaglia contro Hazael ma vennero sconfitti nella battaglia di Ramoth di Galaad dove Joram venne ferito gravemente e costretto a fuggire (2Re ). Dopo che Jehu usurp\u00f2 il trono d'Israele dopo aver assassinato Joram, sub\u00ec anch'egli gli assalti di Hazael di Damasco, e perse gran parte del suo territorio \"dal Giordano verso oriente\" come dice la Bibbia. Egli si impossess\u00f2 anche il territorio di Bashan e di Galaad a lungo contesi tra Damasco e Israele (2 Re ). Oltre a questi successi contro Israele, Hazael di Damasco conquist\u00f2 parte del territorio della Palestina, conquistando l'importante citt\u00e0 di Gath che rase al suolo, e mise sotto assedio il Regno di Giuda, costringendo il suo re, Johas, a sottomettersi e a pagare un imponente riscatto per porre fine all'assedio di Gerusalemme, attingendo ai tesori del palazzo reale e del tempio (2 Re, ).\nLa potenza di questo sovrano siriano \u00e8 sottolineata nella sua capacit\u00e0 di arrestare il tentativo di invasione del suo regno da parte del re assiro Salmanassar III, il quale, pur proclamandosi vincitore in ben due battaglie, nell'842 a.C. e nell'839 a.C., non fu mai in grado di conquistare la capitale damascena. Fu quindi anche grazie all'abilit\u00e0 di questo sovrano siriaco se l'impero assiro non riusc\u00ec mai a raggiungere le coste del Mediterraneo.\nHazael mor\u00ec intorno all'800 a.C. e gli succedette suo figlio Ben-Hadad III.\nRiguardo alle testimonianze archeologiche delle campagne di Hazael, sono da annoverare i ritrovamenti nel sito archeologico di Tell Zeitah, una localit\u00e0 situata nella Shephelah d'Israele, i cui reperti suggeriscono che la comunit\u00e0 che viveva nell'insediamento subirono un pesante assedio durante il IX secolo a.C. \nTuttavia la testimonianza archeologica pi\u00f9 importante \u00e8 sicuramente la Stele di Tel Dan, la quale contiene un'iscrizione in aramaico che commemora le vittorie militari sul popolo d'Israele, commissionata probabilmente dallo stesso Hazael di Damasco."}
{"id": "1987818", "revid": "287204", "url": "https://it.wikipedia.org/wiki?curid=1987818", "title": "Bodhan", "text": "Bodhan \u00e8 una suddivisione dell'India, classificata come \"municipality\", di 71.355 abitanti, situata nel distretto di Nizamabad, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 40' 0 N e 77\u00b0 54' 0 E e ha un'altitudine di 356 .\nSociet\u00e0.\nEvoluzione demografica.\nAl censimento del 2001 la popolazione di Bodhan assommava a 71.355 persone, delle quali 36.006 maschi e 35.349 femmine. I bambini di et\u00e0 inferiore o uguale ai sei anni assommavano a 9.858, dei quali 5.096 maschi e 4.762 femmine. Infine, coloro che erano in grado di saper almeno leggere e scrivere erano 42.767, dei quali 23.901 maschi e 18.866 femmine."}
{"id": "1987819", "revid": "1632387", "url": "https://it.wikipedia.org/wiki?curid=1987819", "title": "Time Lost", "text": "Time Lost \u00e8 il terzo album in studio del gruppo musicale statunitense Enchant, pubblicato nel 1997.\nL'album \u00e8 stato ristampato nel 2002 in edizione speciale assieme al precedente \"Wounded\" dalla Inside Out Music."}
{"id": "1987821", "revid": "1442080", "url": "https://it.wikipedia.org/wiki?curid=1987821", "title": "Pedro Monz\u00f3n", "text": "Caratteristiche tecniche.\nDifensore centrale forte fisicamente, \u00e8 stato il primo calciatore ad essere espulso durante una finale di un campionato mondiale di calcio, durante .\nCarriera.\nGiocatore.\nClub.\nInizia nel Club Atl\u00e9tico Uni\u00f3n di Santa Fe, dove debutta nel 1980. Nel 1981 passa all'Independiente, squadra nella quale rimane per 10 anni contribuendo alla vittoria di due campionati nazionali. Ha vinto anche la Coppa Intercontinentale 1984, mentre nella Libertadores di quello stesso anno, vinta dal club di Avellaneda, non ha mai la possibilit\u00e0 di scendere in campo . Nel 1992 si trasferisce agli ecuadoriani del Barcelona Sporting Club di Guayaquil, giocando solo 10 partite prima di tornare in Argentina.\nTornato in patria, all'Hurac\u00e1n, vi gioca 23 partite prima di passare al Quilmes, giocandovi fino al 1994. Nel 1995 viene acquistato dall'Alianza Lima, squadra della capitale peruviana, dove gioca per\u00f2 per un breve periodo prima di passare al Club Atl\u00e9tico Tucum\u00e1n, e chiudere la carriera nei cileni del Santiago Wanderers.\nNazionale.\nCon la nazionale di calcio argentina ha giocato per 15 volte, segnando una rete, e partecipando alla Copa Am\u00e9rica 1989 e ai mondiali di .\nAllenatore.\nDopo il ritiro, Monz\u00f3n ha allenato diverse squadre, tra cui il Centro Deportivo Olmedo in Ecuador, alla guida del quale si \u00e8 reso protagonista di un'aggressione a danni di un arbitro che gli \u00e8 costata la squalifica per due mesi. Ha allenato anche sia il settore giovanile che la prima squadra del CD Veracruz in Messico.\nDal 2008 al 2009 allena il Chacarita Juniors."}
{"id": "1987823", "revid": "196390", "url": "https://it.wikipedia.org/wiki?curid=1987823", "title": "Papaccelle", "text": ""}
{"id": "1987824", "revid": "287204", "url": "https://it.wikipedia.org/wiki?curid=1987824", "title": "Papaccella napoletana", "text": "La papaccella napoletana \u00e8 un particolare tipo di peperone corto e polputo, di sapore dolce, che pu\u00f2 essere usato fresco fritto in padella in accompagnamento a piatti di carne di maiale, o conservato in salamoia o sotto aceto. Nell'Italia centrale (peperone chiochiera) viene utilizzata fresca e ripiena di carne o tonno, e poi stufata in olio.\n\u00c8 riconosciuta come prodotto agroalimentare tradizionale della regione Campania.\nDeriva il suo nome dal latino volgare: \"pipiricella(m)\" &gt; \"paparicella(m)\" &gt; \"paparcella(m)\" &gt; \"papaccella(m)\". In altre regioni, specialmente dell'Italia Centrale, questo particolare tipo d'ortaggio assume i nomi pi\u00f9 svariati da \"chiacchiera\", \"chiochiera\", a \"pupacchiella\"."}
{"id": "1987831", "revid": "1714743", "url": "https://it.wikipedia.org/wiki?curid=1987831", "title": "Sofia Augusta di Anhalt-Zerbst", "text": "Era figlia di Giovanni di Anhalt-Zerbst, duca di Anhalt-Zerbst dal 1621 al 1667, e di Sofia Augusta di Holstein-Gottorp.\nVenne data in sposa a Giovanni Ernesto III, duca di Sassonia-Weimar dal 1683; il matrimonio, che univa la dinastia Ascania con i Wettin, venne celebrato a Zerbst l'11 ottobre 1685.\nSofia Augusta, in nove anni di matrimonio, riusc\u00ec a dare al marito, e alla dinastia dei Wettin di Sassonia-Weimar, cinque figli:\nMor\u00ec il 14 settembre 1694 e suo marito si rispos\u00f2 due mesi dopo con Carlotta d'Assia-Homburg, dalla quale ebbe altri quattro figli morti ancora infanti.\nTra i figli di Sofia Augusta solo Ernesto Augusto e Giovanna Carlotta raggiunsero l'et\u00e0 adulta. Ernesto Augusto si ritrov\u00f2 ad essere, alla morte del padre nel 1707, erede del ducato col nome di Ernesto Augusto I."}
{"id": "1987832", "revid": "287204", "url": "https://it.wikipedia.org/wiki?curid=1987832", "title": "Bollaram", "text": "Bollaram \u00e8 una suddivisione dell'India, classificata come \"municipality\", di 13.305 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 30' 51 N e 78\u00b0 31' 24 E e ha un'altitudine di 581 .\nSociet\u00e0.\nEvoluzione demografica.\nAl censimento del 2001 la popolazione di Bollaram assommava a 13.305 persone, delle quali 7.783 maschi e 5.522 femmine. I bambini di et\u00e0 inferiore o uguale ai sei anni assommavano a 1.936, dei quali 994 maschi e 942 femmine. Infine, coloro che erano in grado di saper almeno leggere e scrivere erano 7.666, dei quali 5.281 maschi e 2.385 femmine."}
{"id": "1987834", "revid": "125294019", "url": "https://it.wikipedia.org/wiki?curid=1987834", "title": "Benelli Quattro", "text": "Con il nome Benelli Quattro si intendono una serie di motocicli costruiti con i marchi Benelli e Moto Guzzi tra il 1974 e il 1986.\nIl contesto.\nAgli inizi degli anni settanta il mercato motociclistico italiano si pu\u00f2 dividere in due: da un lato le moto da Regolarit\u00e0, e dall'altro le \"maxi\", con motori a 2, 3 o 4 cilindri e cilindrate sopra i 500\u00a0cm\u00b3. In questo settore \u00e8 la giapponese Honda ad aver maggior successo commerciale, con le sue \"CB\" 4 cilindri; a tenerle testa ci sono le bicilindriche italiane Ducati, Laverda e Moto Guzzi.\nNello stesso periodo, al comando della Benelli approd\u00f2 l'imprenditore di origini argentine Alejandro De Tomaso (costruttore delle auto che portano il suo nome ed ex pilota di auto). De Tomaso aveva rilevato nel 1971 la Casa pesarese (insieme alla consociata MotoBi), salvandola dalla bancarotta.\nIl progetto di rilancio della Benelli \u00e8 ambizioso: sfidare i giapponesi (specialmente la Honda) nel settore delle 4 cilindri di grossa cubatura, ambito nel quale l'industria italiana (con l'unica eccezione delle MV Agusta, con le sue 600 e 750 dal costo elevato) non si era mai addentrata, nonostante fosse molto impiegato nelle competizioni. De Tomaso (che nel 1972 rilev\u00f2 anche la Moto Guzzi, creando cos\u00ec la pi\u00f9 grande Casa motociclistica d'Italia) ha fretta: per accorciare i tempi fece acquistare una Honda CB500 Four e ordin\u00f2 ai tecnici pesaresi di \"prendere ispirazione\" dal motore nipponico. Lo styling delle nuove moto fu affidato alle carrozzerie Ghia e Vignale, entrambe di propriet\u00e0 di De Tomaso.\nNacque cos\u00ec un 4 cilindri di mezzo litro di cilindrata, da cui saranno derivati un \"350\" a quattro cilindri e un \"750\" a sei cilindri. Il programma \u00e8 di commercializzare 500 e 750 con il marchio Benelli, mentre la 350 arriver\u00e0 nei concessionari con il logo Moto Guzzi. Le vendite iniziarono dalla primavera del 1974. Entrambi i motori sono assemblati presso gli stabilimenti Moto Guzzi a Mandello del Lario, per essere poi montati sulle moto a Pesaro.\nAl Salone di Milano 1975 fu presentata un'altra quattro cilindri, che per\u00f2 non ha nulla a che spartire con le 350/500: la \"Benelli 250 Quattro\", spinta da un motore di poco meno di 250\u00a0cm\u00b3, e in produzione dal 1977 (anche marchiata Moto Guzzi, e nel caso chiamata \"254\").\n354.\nVenduta con il nome di \"GTS 350\", \u00e8 equipaggiata con un 4 cilindri monoalbero di 345,5\u00a0cm\u00b3 (alesaggio x corsa 50 \u00d7 44\u00a0mm) da 31 CV e circa 160\u00a0km/h. Inizialmente ha all'anteriore un freno a tamburo doppia camma quattro ganasce (come la sorella \"500\", da cui differiva solo per alcune modifiche estetiche), rimpiazzato dal 1975 da un pi\u00f9 moderno freno a disco. Di quell'anno \u00e8 anche la versione maggiorata a 400\u00a0cm\u00b3 (alesaggio per corsa 50 \u00d7 50,6\u00a0mm, per complessivi 397,2 cc), da 40 CV e 170\u00a0km/h, nata per combattere le Honda, Kawasaki e Suzuki di cilindrata analoga. Dallo scarsissimo successo, a causa del prezzo elevato (1.335.000 Lire nel 1975, l'11% in pi\u00f9 di quello della Honda CB350 Four e superiore anche a quello della Moto Morini 3\u00bd e della MV Agusta \"Ipotesi\"), della componentistica (non totalmente di qualit\u00e0, con una conseguente scadimento dell'affidabilit\u00e0) e al fatto di non essere considerate delle \"vere\" Guzzi, le GTS resteranno in catalogo solo sino al 1979.\nA partire dal 1977, la \"350\" viene proposta anche con marchio Benelli: nasce la \"350 RS\" (sigla che sta per \"Rapido Sport\"), che differisce visibilmente dalle GTS: l'estetica (piuttosto spoglia e misera) somiglia a quella della Benelli 250 2C due tempi. La potenza sale a 38 CV, mentre la velocit\u00e0 massima scende a circa 150\u00a0km/h (grazie all'accorciamento dei rapporti del cambio: la Honda 350 quattro cilindri, per confronto, sfiora i 160). Nel 1979 nasce la \"354 Sport\". Le finiture migliorano, cos\u00ec come le lavorazioni meccaniche, pi\u00f9 curate; viene introdotto il sistema di frenata \"integrale\" a tre dischi, di origine Moto Guzzi, cos\u00ec come di origine mandellese sono anche altri elementi, come forcella, strumentazione e cupolino (che \u00e8 quello della Le Mans prima serie). Verniciata in una intrigante livrea nera con filetti oro, la 354 Sport ha 39 CV e la velocit\u00e0 massima \u00e8 di circa 160\u00a0km/h. L'anno seguente nascono la \"354 Sport II\", che differisce dalla serie precedente per piccoli dettagli, e la \"354 Turismo\", senza cupolino, con parafanghi cromati e maniglione per il passeggero. Il successo (soprattutto per la Turismo) \u00e8 scarso: penalizzate da una scarsa affidabilit\u00e0 e da un prezzo piuttosto alto (nel 1980 costa pi\u00f9 di tre milioni di lire, quando una Morini 3 1/2 viene due milioni e la Guzzi V35 due milioni e mezzo), le 354 escono di produzione nel 1986.\n504.\nDisegnata dalla Ghia (designer Paolo Martin) all'epoca di propriet\u00e0 di De Tomaso, la \"500 Quattro\" si presentava con una linea piacevole (la rivista \"Motociclismo\" la definiva, sul numero di maggio 1974, \"grintosa e poderosa di aspetto\") e un telaio solido e rigido (\u00e8 lo stesso della \"750 Sei\").\nAll'anteriore si caratterizza per avere un freno a tamburo, decisamente fuori moda. Il motore \u00e8 molto simile (per non dire identico) a quello della Honda, ma ha prestazioni pi\u00f9 brillanti: 55 CV e 180\u00a0km/h (contro i circa 170 della quattro cilindri giapponese). Il cambio, in compenso, \u00e8 ruvido negli innesti e la folle \u00e8 difficile da trovare.\nNel 1977 viene presentata la \"500 LS\" (Leggera Sportiva), meno potente della \"Quattro\", ma pi\u00f9 elastica: il motore viene portato a 49 CV, la velocit\u00e0 scende a circa 175\u00a0km/h, e la coppia motrice aumenta. L'estetica \u00e8 la stessa delle Guzzi GTS (e con ci\u00f2 si risparmiano 10\u00a0kg, da cui il nome). Vengono mantenuti i quattro scarichi (contrariamente alla 350) e introdotto un freno anteriore a doppio disco. Il 1979 \u00e8 l'anno della \"504 Sport\", uguale alla sorella di 350\u00a0cm\u00b3 con l'eccezione del colore (rosso anzich\u00e9 nero). Scarsamente venduta, sar\u00e0 rimpiazzata dalla nuova 654.\n654.\nPresentata al Salone di Milano 1979, la \"654 T\" entr\u00f2 a catalogo all'inizio del 1980. Il motore \u00e8 derivato da quello della \"900 Sei\", di cui usa quattro dei pistoni (alesaggio per corsa 60 \u00d7 53,4, cilindrata 603,94 cc). La carrozzeria \u00e8 ripresa da quella della 354, con l'eccezione del cupolino (che \u00e8 quello della 906); buona parte dei componenti (impianto elettrico, comandi al manubrio, strumentazione, freni, ecc\u2026), sono invece di origine Guzzi. La qualit\u00e0 \u00e8 migliorata rispetto alle serie precedenti, e non si trovano grossi difetti: anche il cambio appare migliorato. La potenza \u00e8 di 54 CV alla ruota; la velocit\u00e0 massima \u00e8 di 186\u00a0km/h.\nNel 1981 viene presentata la \"654 Sport\", ovvero la versione turistica con il manubrio e la sella della \"354 Sport II\" (e le grafiche della \"125 2C Sport\"). Purtroppo tutto questo non basta a risollevare le vendite: la meccanica \u00e8 superata e con una pessima reputazione, ed in pi\u00f9 \u00e8 la moto pi\u00f9 cara del segmento: nel 1980 costa 3,9 milioni di lire, quando la Honda CB650 costa circa 3,5 milioni, e la BMW R 65 \u00e8 a 3,8 milioni circa. La produzione cessa nel 1986, insieme a quella delle altre quattro e sei cilindri Benelli.\nLa casa pesarese, entrata in una grave crisi finanziaria, dovr\u00e0 attendere fino al 2000 per ritornare nel segmento delle grosse cilindrate, con la presentazione della Tornado Tre."}
{"id": "1987835", "revid": "767487", "url": "https://it.wikipedia.org/wiki?curid=1987835", "title": "Classe Barentsevo More", "text": "La classe Barentsevo More (progetto 1332 secondo la classificazione russa) fu una classe di dragamine ausiliari della marina militare sovietica composta da una sola unit\u00e0, la \"MT-434\", entrata in servizio nel 1984 e radiata nel 1998.\nSviluppo e tecnica.\nIn origine, la \"MT-434\" era un peschereccio di grosse dimensioni, appartenente ad una classe che contava ben 65 unit\u00e0. Costruito in Estonia, era entrato in servizio nel dicembre 1973.\nLa conversione in dragamine ausiliario venne effettuata nei primi anni ottanta. La nave entr\u00f2 in servizio nel nuovo ruolo nel 1984.\nIl servizio.\nIl dragamine ausiliario \"Barentsevo More\" prest\u00f2 servizio nella Flotta del Nord, in appoggio alle esercitazioni dei sottomarini nucleari. Venne utilizzato per lo sviluppo di contromisure nei confronti delle mine navali. Fu posto in riserva nel 1998."}
{"id": "1987836", "revid": "287204", "url": "https://it.wikipedia.org/wiki?curid=1987836", "title": "Pedro Monzon", "text": ""}
{"id": "1987837", "revid": "73843", "url": "https://it.wikipedia.org/wiki?curid=1987837", "title": "Duilio Forte", "text": "Biografia.\nSi laurea in architettura nel 1994 presso il Politecnico di Milano. Nello stesso anno vince il primo premio San Carlo Borromeo presso la Permanente di Milano, giuria di Achille Castiglioni e Giancarlo De Carlo, con la sauna Ekeberg realizzata in Svezia.\nNel 1998 fonda Atelier Forte, un laboratorio di ricerca nel campo architettonico e scultoreo che si occupa della progettazione e realizzazione di opere artistiche e architettoniche.\nDal 2003 organizza un workshop di arte e architettura in Svezia denominato Stuga Project presso la citt\u00e0 di Grythyttan.\nDal 2005 \u00e8 membro della Associazione Architetti Svedesi.\nPartecipa alla XI Mostra internazionale di architettura di Venezia (2008) con l'opera Sleipnir Venexia.\nIl 12 febbraio 2009, in occasione dei 200 anni della nascita di Darwin, Duilio Forte scrive il Manifesto Arkizoic, lo stile architettonico caratterizzata dal connubio tra architettura e Anemos, il soffio vitale.\nPartecipa alla XII Mostra internazionale di architettura di Venezia (2010) con l'opera Sleipnir Convivalis.\nPartecipa alla VII edizione del Triennale Design Museum, TDM7, con l'opera Sleipnir XXXIII.\nPartecipa alla XXI Triennale internazionale di Milano (2016) con l'opera URSUS all'interno della mostra Stanze, nuove filosofie dell'abitare a cura di Beppe FInessi."}
{"id": "1987838", "revid": "104485", "url": "https://it.wikipedia.org/wiki?curid=1987838", "title": "Basilica dei Santi Pietro e Paolo (Agliate)", "text": "La basilica dei Santi Pietro e Paolo \u00e8 il principale luogo di culto cattolico di Agliate, frazione del comune di Carate Brianza.\nSi tratta di una basilica romanica di tradizione architettonica ancora ottoniana, per lungo tempo creduta carolingia (IX secolo), risalente agli inizi dell'XI secolo.\nAlla basilica di Agliate ed al suo borgo, lo storico lombardo Don Rinaldo Beretta ha dedicato una monografia con puntigliose descrizione etnico-geografiche della Pieve di Agliate.\nDescrizione.\nEsterno.\nLa basilica \u00e8 di stile romanico, a tre navate. La semplice facciata \u00e8 a salienti e ricalca la struttura interna a tre navate, con quella centrale pi\u00f9 alta delle due laterali. Ognuna delle tre navate possiede una porta di ingresso. Le decorazioni del portale centrale sono opera di ripristino, tranne i due piedritti decorati con un motivo ad intreccio, unici elementi originali. \u00c8 presente inoltre un campanile, decorato tramite contrasto cromatico tra i corsi orizzontali in mattoni e ciottoli e gli inserti angolari in pietra.\nInterno.\nL'interno \u00e8 formato da tre navate separate da due file di colonne di riuso, di origine romana cos\u00ec come i capitelli. La seconda colonna di sinistra in particolare \u00e8 ricavata da una pietra miliare romana, sulla quale sono ancora visibili le iscrizioni originarie. L'interno della basilica, in penombra per via delle ridotte dimensioni delle finestre, presenta una notevole verticalit\u00e0 dovuta alla grande superficie muraria del cleristorio, un tempo ricoperto da un ciclo di affreschi ora interamente danneggiati e quasi interamente coperti. Il presbiterio \u00e8 situato in posizione sopraelevata e per accedervi occorre salire una scalinata di 8 gradini. Sotto la zona del presbiterio \u00e8 presente una cripta ad oratorio che si apre sulla navata mediante due bifore. Le colonnine della cripta sono sormontate da interessanti capitelli che sembrano riprendere in maniera stilizzata i contenuti del capitello corinzio.\nOrgano a canne.\nSulla cantoria in controfacciata, si trova l'organo a canne della basilica, costruito nel 1883 da Giuseppe Bernasconi e restaurato nel 1986 da Alessandro Corno.\nLo strumento \u00e8 racchiuso all'interno di una cassa lignea con mostra formata da tre cuspidi di canne di principale disposte in tre campi. La consolle, a finestra, ha un'unica tastiera di 58 note con prima ottava cromatica estesa e una pedaliera di 17 note con prima ottava cromatica estesa. La trasmissione \u00e8 integralmente meccanica.\nBattistero.\nAccanto alla basilica \u00e8 presente un battistero coeso alla basilica e anch'esso in stile romanico. La pianta \u00e8 a nove lati su due dei quali si apre l'abside ed \u00e8 sormontato da una semplice copertura a volta con otto spicchi. All'interno \u00e8 visibile la vasca battesimale ad immersione a sette lati e resti molto rovinati dell'originaria decorazione ad affreschi."}
{"id": "1987842", "revid": "287204", "url": "https://it.wikipedia.org/wiki?curid=1987842", "title": "Bugganipalle", "text": " \nBugganipalle \u00e8 una suddivisione dell'India, classificata come \"census town\", di 11.470 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Bugganipalle assommava a 11.470 persone, delle quali 5.848 maschi e 5.622 femmine. I bambini di et\u00e0 inferiore o uguale ai sei anni assommavano a 1.398, dei quali 714 maschi e 684 femmine. Infine, coloro che erano in grado di saper almeno leggere e scrivere erano 6.615, dei quali 4.111 maschi e 2.504 femmine."}
{"id": "1987851", "revid": "287204", "url": "https://it.wikipedia.org/wiki?curid=1987851", "title": "Chandur (Andhra Pradesh)", "text": "Chandur \u00e8 una suddivisione dell'India, classificata come \"census town\", di 10.762 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 52' 25 N e 78\u00b0 5' 58 E e ha un'altitudine di 483 .\nSociet\u00e0.\nEvoluzione demografica.\nAl censimento del 2001 la popolazione di Chandur assommava a 10.762 persone, delle quali 5.412 maschi e 5.350 femmine. I bambini di et\u00e0 inferiore o uguale ai sei anni assommavano a 1.458, dei quali 723 maschi e 735 femmine. Infine, coloro che erano in grado di saper almeno leggere e scrivere erano 6.694, dei quali 3.972 maschi e 2.722 femmine."}
{"id": "1987853", "revid": "697352", "url": "https://it.wikipedia.org/wiki?curid=1987853", "title": "Lamborghini Murci\u00e9lago LP 640", "text": ""}
{"id": "1987855", "revid": "19580", "url": "https://it.wikipedia.org/wiki?curid=1987855", "title": "Fennoman", "text": ""}
{"id": "1987859", "revid": "180559", "url": "https://it.wikipedia.org/wiki?curid=1987859", "title": "\u00c9lan Sportif Chalonnais", "text": "L'\u00c9lan Sportif Chalonnais \u00e8 una squadra di pallacanestro con sede a Chalon-sur-Sa\u00f4ne, citt\u00e0 francese situata nel dipartimento della Saona e Loira, nella regione della Borgogna.\nDisputa le partite casalinghe al Le Colis\u00e9e di Chalon-sur-Sa\u00f4ne.\nRoster 2020-2021.\n\"Aggiornato al 16 febbraio 2021.\""}
{"id": "1987864", "revid": "19580", "url": "https://it.wikipedia.org/wiki?curid=1987864", "title": "Movimento dei fennomani", "text": ""}
{"id": "1987865", "revid": "19580", "url": "https://it.wikipedia.org/wiki?curid=1987865", "title": "Fennomani", "text": ""}
{"id": "1987867", "revid": "287204", "url": "https://it.wikipedia.org/wiki?curid=1987867", "title": "Chatakonda", "text": "Chatakonda \u00e8 una suddivisione dell'India, classificata come \"census town\", di 2.701 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 17\u00b0 33' 0 N e 80\u00b0 39' 0 E e ha un'altitudine di 69 \nSociet\u00e0.\nEvoluzione demografica.\nAl censimento del 2001 la popolazione di Chatakonda assommava a 2.701 persone, delle quali 1.352 maschi e 1.349 femmine. I bambini di et\u00e0 inferiore o uguale ai sei anni assommavano a 343, dei quali 171 maschi e 172 femmine. Infine, coloro che erano in grado di saper almeno leggere e scrivere erano 1.481, dei quali 832 maschi e 649 femmine."}
{"id": "1987868", "revid": "287204", "url": "https://it.wikipedia.org/wiki?curid=1987868", "title": "Serie A 1955 (pallavolo femminile)", "text": "La Serie A femminile FIPAV 1955 fu la 10\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo presero parte complessivamente 10 squadre, suddivise per criteri geografici in tre gironi unici con gare da cinque set. Per ogni vittoria vennero assegnati due punti. Le prime due classificate di ogni girone furono ammesse alla fase finale.\nLe gare della seconda fase (a tre set) si disputarono ad Alessandria nel giugno 1955; il titolo fu conquistato dalla Minelli Modena."}
{"id": "1987875", "revid": "2519", "url": "https://it.wikipedia.org/wiki?curid=1987875", "title": "Provincia di Camarines Norte", "text": "Camarines Norte \u00e8 una provincia delle Filippine nella regione del Bicol.\nIl capoluogo provinciale \u00e8 Daet.\nGeografia antropica.\nSuddivisioni amministrative.\nLa provincia di Camarines Norte \u00e8 divisa in 12 municipalit\u00e0."}
{"id": "1987877", "revid": "12290", "url": "https://it.wikipedia.org/wiki?curid=1987877", "title": "Comanche (fumetto)", "text": "Comanche \u00e8 una serie a fumetti creata da Greg (testi) ed Hermann (disegni). Alla sceneggiatura \u00e8 subentrato Rodolphe dal quindicesimo volume, mentre i disegni sono passati a Michel Rouge dal volume n. 11.\nIn lingua italiana la serie, tra le altre, \u00e8 stata pubblicata dalla GP Publishing, in formato ridotto e in bianco e nero, e pi\u00f9 recentemente a colori dal quotidiano \"La Gazzetta dello Sport\"."}
{"id": "1987888", "revid": "205250", "url": "https://it.wikipedia.org/wiki?curid=1987888", "title": "David Cantero", "text": "Biografia.\nHa studiato cinematografia, fotografia e pubblicit\u00e0. Ha iniziato la sua attivit\u00e0 come giornalista nella carta stampata con \"El Pueblo\" e \"Diario 16\".\nEntra in TVE nel 1982, dopo aver a lungo lavorato nel Centro Territorial de Andaluc\u00eda, e come corrispondente della TVE da Roma come \"reporter\" grafico.\nDal 2004 conduce i telegiornali del fine settimana con la collega Mar\u00eda Casado. Dal 2010 ha iniziato a lavorare per la televisione privata Telecinco.\nCome scrittore \u00e8 autore del romanzo ambientato in Italia dal titolo \"Amantea\"."}
{"id": "1987889", "revid": "767487", "url": "https://it.wikipedia.org/wiki?curid=1987889", "title": "Stretto di Bangka", "text": "Lo stretto di Bangka (indonesiano: \"Selat Bangka\") \u00e8 uno stretto che separa l'isola di Sumatra dall'isola di Bangka, nella provincia di Bangka-Belitung, Indonesia. Lo stretto ha una lunghezza di circa 180 km e una larghezza compresa fra gli 11 e i 27 km. Questo tratto di mare fa da confine alle province indonesiane di Sumatra Meridionale e Bangka-Belitung. Lo stretto, come lo stretto di Gaspar e lo stretto di Karimata, mette in comunicazione il mar di Giava con il mar Cinese Meridionale.\nLa principale citt\u00e0 sullo stretto di Bangka \u00e8 Muntok, sull'estremit\u00e0 sud-occidentale dell'isola di Bangka. Il pi\u00f9 grande fiume di Sumatra, il Musi, sfocia in questo stretto."}
{"id": "1987890", "revid": "15756", "url": "https://it.wikipedia.org/wiki?curid=1987890", "title": "John Hawkins (ammiraglio)", "text": " Fu considerato il primo commerciante inglese a trarre profitto dal c.d. \"Commercio triangolare\" (en. \"Triangle Trade\"), cio\u00e8 la vendita di forniture e schiavi africani alle colonie mal rifornite dalla Madrepatria, nella fattispecie le colonie spagnole di Santo Domingo e Venezuela alla fine del XVI secolo, ottenendone un \"cavalierato\". Si defin\u00ec \"Capitano Generale\" in quanto ammiraglio sia della propria flottiglia privata sia della \"Royal Navy\" e perch\u00e9 il titolo di \"ammiraglio\" era al tempo usato per identificare ufficiali amministrativi e non militari. La sua morte e quella del suo secondo cugino e protetto, Sir Francis Drake, preannunciarono il periodo di declino che per decenni avrebbe debilitato la \"Royal Navy\"\nCome tesoriere (1577-1595) e controllore (1589) della \"Royal Navy\", Hawkins fece ristrutturare le navi pi\u00f9 vecchie e progett\u00f2 gli innovativi legni (i c.d. \"galeoni da corsa\") che sconfissero l'Invincibile Armata di Filippo II nel 1588. Fu tra i primi noti corsari elisabettiani (i c.d. \"Sea Dogs\") nonch\u00e9 il principale architetto della marina elisabettiana. Nella battaglia di Gravelinga serv\u00ec come contrammiraglio al comando della \"Victory\" ed ottenne un secondo cavalierato sul campo. In seguito, ide\u00f2 il blocco navale per intercettare la c.d. flotta spagnola del tesoro che periodicamente lasciava il Messico per portare in Spagna i tesori delle Americhe.\nCugino di secondo grado e mentore dell'altro famoso corsaro elisabettiano Francis Drake, mor\u00ec con lui durante una spedizione corsara tra Panama e Porto Rico.\nBiografia.\nOrigini.\nJohn Hawkins nacque a Plymouth (Devonshire) da una nota famiglia di armatori. Era il secondo figlio di William Hawkins (pre-1490 - 1554/5) e di Joan Trelawny, figlia ed unica erede di Roger Trelawny di Brighton (Cornovaglia). William Hawkins era un commerciante, armatore e capitano di mare che evit\u00f2 con successo di farsi invischiare nella contesa religiosa dell'Et\u00e0 Tudor, prestando servizio in Parlamento sia sotto Enrico VIII sia con Maria I. William era particolarmente noto alla corte di Enrico come uno dei principali capitani di fama, avendo raggiunto per la prima volta il Nuovo Mondo intorno al 1527. Il giovane John ed il fratello maggiore William (1519 - 1589), poi partner commerciali, impararono il mestiere direttamente dal padre.\nLe lettere e le memorie di Hawkins suggeriscono che non fosse molto istruito. Prima dei vent'anni, aveva ucciso un tale White di Plymouth in una rissa da taverna, scampando l'accusa di omicidio con la scusante della legittima difesa. Si ritiene che Hawkins abbia svolto alcuni servizi da giovane per gli ambasciatori spagnoli che negoziarono il matrimonio di Maria I d'Inghilterra e Filippo II di Spagna. Gli spagnoli affermano che Hawkins fu personalmente nominato cavaliere dal re per questo servizio, cosa non ancora confermata dalle fonti inglesi. Hawkins stesso si rifer\u00ec spesso a re Filippo come \"il mio vecchio Signore\". Dato certo \u00e8 che Hawkins era conosciuto in ambiente spagnolo con il nome castigliano di \"Juan Aquines\".\nJohn Hawkins spos\u00f2 Katherine Gonson, figlia del tesoriere della Marina, il capitano Benjamin Gonson, e sorella di quel Sir David Gonson che, dopo aver denunciato Enrico VIII, fu impiccato, sventrato e squartato a St. John's Waterings. Dal matrimonio nacque Richard Hawkins (Plymouth 1562 - Londra 1622), anch'egli prestamente avviato alla marineria. Anni dopo, Hawkins si spos\u00f2 nuovamente con Margaret Vaughan.\nIl commercio degli schiavi.\nHawkins \u00e8 considerato il pioniere della tratta degli schiavi britannica, poich\u00e9 nel 1562 fu il primo a lucrare dal c.d \"Commercio triangolare\" di schiavi e merci con le colonie spagnole nelle Americhe. Suoi predecessori erano stati John Lok che nel 1555 aveva comprato cinque uomini dell'attuale Ghana e li aveva portati in Inghilterra dalla Guinea e William Towerson che era tornato a Plymouth dall'Africa con degli schiavi gi\u00e0 nel 1557 (un secondo viaggio data al 1569, dopo le spedizioni di Hawkins). Nessuno dei due aveva per\u00f2 massimizzato il viaggio con la triangolazione come invece fatto da Hawkins.\nPrimo viaggio (1562-1563)\nHawkins consorzi\u00f2 un gruppo di ricchi commercianti per investire nel commercio. Nel 1562, salp\u00f2 con tre navi per i Caraibi passando per la Sierra Leone. Dopo aver dirottato una nave negriera portoghese, ne vendette il carico di 301 schiavi nei Caraibi. Pur avendo sequestrato due navi dalle ispaniche, vendette gli schiavi a Santo Domingo e ottenne un profitto per i suoi investitori di Londra. Il suo viaggio indusse gli spagnoli a vietare a tutte le navi inglesi di commerciare nelle loro colonie delle Indie occidentali.\nSecondo viaggio (1564-1565)\nNel 1564, la regina Elisabetta I in persona invest\u00ec nel consorzio di Hawkins, dotando il capitano di una lettera di corsa per giustificare azioni militari contro i navigli iberici ed affidandogli una vecchia caracca da 700 t, gi\u00e0 di Enrico VIII, la \"Ges\u00f9 di Lubecca\", con la quale part\u00ec per una spedizione pi\u00f9 organizzata a capo di altre tre piccole navi. Port\u00f2 con s\u00e9 un suo cugino di secondo grado, Francis Drake. Punt\u00f2 all'Africa occidentale, pirateggiando lungo la strada, da dove ripart\u00ec per i Caraibi con molti schiavi africani dei quali solo i 400 superstiti furono venduti a Borburata (Venezuela). Agli spagnoli piaceva mantenere il monopolio del commercio ma Diego Ruiz de Vallejo, contabile di Borburata, permise a Hawkins di scambiare schiavi a condizione che pagasse il 7,5% della tassa di \"Almojarifazgo\" ed il governatore Alonzo Bernaldez legittim\u00f2 la transazione. Hawkins traffic\u00f2 proficuamente in tutti i porti venezuelani ed a Rio de la Hacha e gli fu assegnato un certificato di buona condotta. Hernando de Heredia, notaio e consigliere pubblico di Rio de la Hacha, dichiar\u00f2 che:\n\"Nel corso dei primi 19 giorni di maggio, Sir Juan Haquines, comandante della flotta inglese di stanza a Rio de la Hacha, effettu\u00f2 operazioni commerciali con tutti i residenti commerciando schiavi e merci [...] Una licenza commerciale gli fu concessa il 21 maggio 1565 dall'onorevole sir Rodrigo Caso, sindaco regolare della citt\u00e0, Hernando Castilla, Miguel de Castellanos, tesoriere, Lazaro de Vallejo Alderete, quartiermastro, Baltasar de Castellanos e Domingo Felix, assessori. Nello stesso anno, le Autorit\u00e0 di Santo Domingo avviarono delle indagini sulle attivit\u00e0 irregolari condotte dai funzionari anziani di Rio de la Hacha coinvolti in un accordo con John Hawkins. Castellanos, il tesoriere, \u00e8 stato accusato di condotta fraudolenta per la tratta degli schiavi. Era la terza volta che il filibustiere inglese vagava per l'area realizzando grandi operazioni commerciali tra le quali la tratta degli schiavi. Questo fatto non \u00e8 stato trascurato dai funzionari pubblici di Santo Domingo in relazione alle sue visite ai porti venezuelani: nell'anno 65 [...] registrato nel 1567 [...] c'era un tale capitano di nome Juan de Aquines, inglese [...] con abbastanza merci e da 300 a 400 schiavi ottenuti nelle sue incursioni nel territorio della Guinea [...] Nella provincia del Venezuela alcuni schiavi e merci sono stati salvati da questo inglese e altri francesi e portoghesi usi a questo tipo di attivit\u00e0.\"\nDopo Borburata, Hawkins salp\u00f2 per Riohacha dove i funzionari spagnoli cercarono di scoraggiarlo imponendogli delle tasse e lui minacci\u00f2 di bruciare le citt\u00e0.\nBisognoso d'acqua per il viaggio di ritorno, Hawkins punt\u00f2 alla colonia francese di Fort Caroline (Florida). Trovati i francesi (ugonotti) in pessime condizioni, baratt\u00f2 con loro la sua nave pi\u00f9 piccola e delle provviste un cannone e relative munizioni. Grazie all'aiuto di Hawkins, i francesi sopravvissero e tornarono in patria. Il capo-spedizione francese Laudonni\u00e8re scrisse: \"\"Posso dire che abbiamo ricevuto tante cortesie dal Generale\" [Hawkins]\", come era possibile ricevere da qualsiasi uomo vivente. Ha guadagnato la reputazione di un uomo buono e caritatevole che merita d'essere stimato da noi come se avesse salvato tutte le nostre vite.\"\"\nHawkins torn\u00f2 in Inghilterra nel settembre del 1565. La sua spedizione fu considerata un successo totale in quanto i suoi finanziatori realizzarono un profitto del 60%.\nTra gli altri prodotti (\"in primis\" la patata), Hawkins port\u00f2 in Inghilterra anche alcune foglie di tabacco istruendo i suoi compatrioti sull'usanza amerinda di fumarle.\nTerzo viaggio (1567-1569)\nIl terzo viaggio di Hawkins inizi\u00f2 nel 1567. Nuovamente affiancato da Drake, acquist\u00f2 molti schiavi in Africa e altri ne ottenne razziando alla nave schiavista portoghese \"Madre de Deus\". Attraverso l'Atlantico diretto a Santo Domingo, all'isola di Margarita e a Bordurata con 400 schiavi.\nA San Juan de Ul\u00faa (nella moderna Vera Cruz), Hawkins e Drake incontrarono una forte spedizione militare spagnola ivi giunta per stroncare una rivolta indipendentista messicana. Con un editto del 16 giugno 1567, re Filippo II aveva infatti istituito una commissione investigativa a tale scopo composta da Gaspar de Jarava e Alonso Mu\u00f1oz (del Consiglio delle Indie) e il dott. Luis Carrillo (funzionario della Corte) il cui bersaglio erano i presunti capi indipendentisti: il Vicer\u00e9 della Nuova Spagna Gaston de Peralta, terzo marchese di Falces, e i suoi fratellastri Mart\u00edn Cort\u00e9s \"El Mestizo\", Mart\u00edn Cort\u00e9s (noto anche come Martin Cort\u00e9s II o Mart\u00edn Cort\u00e9s, 2\u00ba Marchese della Valle di Oaxaca) e Luis Cort\u00e9s y Hermosillo. La commissione era sostenuta dal comandante generale della flotta, appena nominato governatore di Cuba, Pedro Men\u00e9ndez de Avil\u00e9s (fondatore della citt\u00e0 di San Agustin in Florida) e dal marinaio Sancho Pardo Donleb\u00fan che in seguito sarebbe stato un potente avversario di Hawkins e Drake. Nella successiva battaglia di San Juan de Ul\u00faa gli spagnoli distrussero tutte le navi inglesi tranne due. Il viaggio di ritorno di Hawkins fu miserabile e solo 70-80 uomini della spedizione originaria riuscirono in tutto a tornare in patria. Il cannoniere di Hawkins, Job Hartop, ebbe un periplo anche pi\u00f9 difficile, tornando in patria solo dopo molti anni.\nSebbene i suoi primi tre viaggi fossero imprese semi-piratesche, la regina Elisabetta aveva supportato le spedizioni di Hawkins perch\u00e9 bisognosa delle loro entrate. Considerava infatti che i \"pirati\" stavano combattendo le sue battaglie contro la Spagna e il Portogallo a proprie spese e rischi. Pertanto, la regina massicciamente \"incoraggi\u00f2 lo sviluppo di questa marina supplementare\".\nHawkins scrisse dettagliatamente del suo terzo viaggio nella \"A true declaration of the troublesome voyadge of M. John Haukins to the parties of Guynea and the west Indies, in the yeares of our Lord 1567. and 1568\" (Londra, Thomas Purfoote, 1569). In particolare, osserv\u00f2 che il commercio e le incursioni inglesi erano strettamente correlati nella tratta degli schiavi e che il successo europeo nel commercio dipendeva direttamente dagli alleati africani. Comment\u00f2 anche la quantit\u00e0 di violenza che lui e i suoi uomini usarono per soggiogare i prigionieri e forzarli alla sottomissione.\nL'unica nota positiva al terzo viaggio di Hawkins fu di natura prettamente scientifica: questa volta, il capitano port\u00f2 in patria uno squalo che fu poi esibito a Londra e si suppone che l'odierno lemma inglese per squalo, \"shark\" sia stato introdotto da Hawkins mediandolo dal germanico \"shurck\"/\"shurke\" (lett. \"villano o individuo poco raccomandabile\").\nLa carriera a Corte (1570-1582).\nCome parte della rete di controspionaggio inglese, Hawkins s'infiltr\u00f2 tra i congiurati del Complotto di Ridolfi per abbattere Elisabetta nel 1571. Ottenuta la fiducia dell'ambasciatore spagnolo in Inghilterra, Don Guerau de Esp\u00e9s, Hawkins apprese i dettagli della cospirazione e notific\u00f2 al governo di arrestare i traditori. Offr\u00ec i suoi servizi agli spagnoli, al fine di ottenere il rilascio dei prigionieri di guerra e scoprire i piani per la proposta invasione spagnola dell'Inghilterra. Il suo aiuto nello sventare la trama venne ben premiato: nel '71 Hawkins entr\u00f2 in Parlamento come deputato per la natia Plymouth e il 1\u00ba gennaio 1578 successe al suocero Benjamin Gonson come tesoriere della \"Royal Navy\", ufficio che gli permise di portare la sua residenza a Deptford, presso l'importante cantiere navale della Corona, nella c.d. \"Treasurers House\".\nHawkins avvi\u00f2 una grande riforma finanziaria della marina inglese che garant\u00ec alla \"Royal Navy\" il primato mondiale all'epoca. L'impresa per\u00f2 gli procur\u00f2 anche notevoli screzi poich\u00e9 sconvolse gli interessi di molti cortigiani. Nel 1582 il suo rivale Sir William Wynter lo accus\u00f2 di cattiva amministrazione, istigando una commissione reale sulla frode contro di lui. I commissari, William Cecil, I barone Burghley, Francis Walsingham (il capo dello spionaggio elisabettiano) e Francis Drake, conclusero per\u00f2 che non vi era alcuna corruzione indebita e che la \"Royal Navy\" era in ottime condizioni.\nHawkins riform\u00f2 la marina a tutti i livelli: amministrativo quanto gestionale. Si batt\u00e9 infatti per il miglioramento del salario dei marinai, sostenendo che pochi uomini ben motivati e meglio pagati sarebbe stato pi\u00f9 efficace di una massa di disinteressati malpagati. Fu per\u00f2 principalmente noto per le migliorie tecniche da lui promosse nella carpenteria navale inglese tramite la collaborazione professionale da lui avviata sin dal 1570 con il maestro-carpentiere Richard Chapman per costruire/ricostruire navi da guerra presso il \"Queen's Navy Board\" di Deptford. Le sue innovazioni includevano: il rivestimento della parte inferiore dello scafo con uno strato d'assi di olmo inchiodate e sigillate con una colla di pece e capelli spalmati sui legni inferiori a protezione contro i vermi che attaccavano gli scafi di legno nei mari tropicali; i \"topmaster\" staccabili, da utilizzare con il bel tempo e da riporre con il brutto tempo; gli alberi furono aumentati e le vele; una nuova classe di navi da guerra, i \"galeoni da corsa\", pi\u00f9 veloci e manovrabili dei legni iberici (il prototipo della classe fu la \"Foresight\" varata nel '70 e costruita proprio da Chapman).\nLa guerra anglo-spagnola e la morte.\nLa riforma di Hawkins della Royal Navy venne testata sul campo quando nel 1588 gli inglesi affrontarono nella Manica l'Invincibile Armata di Filippo II. Hawkins serv\u00ec come contrammiraglio (al comando del galeone \"Victory\") insieme al cugino Drake ed a Martin Frobisher e potrebbe essere stato l'organizzatore degli attacchi delle navi incendiarie a Calais. Il figlio di John, Richard, comand\u00f2 in quella battaglia la nave \"Swallow\". Per il ruolo giocato nella grande vittoria navale, Hawkins ricevette un cavalierato sul campo di battaglia (forse uno stendardo) dal Lord grand'ammiraglio Howard per conto della Regina Elisabetta.\nDopo la sconfitta dell\"'Armada\", Hawkins sollecit\u00f2 l'attacco al tesoro coloniale degli spagnoli per stroncarne la riscossa. Nel 1589, Hawkins navig\u00f2 con Drake in una massiccia operazione militare (la c.d. \"Armada inglese\") che doveva intercettare le navi del tesoro spagnole in partenza dal Messico, un'azione decisiva che avrebbe potuto costringere Filippo II al tavolo dei negoziati ed evitare quattordici anni di guerra continua. La spedizione fall\u00ec e l'Asburgo fu in grado di usare la breve tregua per ricostruire le sue forze navali e alla fine del 1589 la Spagna aveva ancora una volta una flotta atlantica abbastanza forte da scortare a casa le navi del tesoro americane. Nonostante il fallimento (che comunque non imped\u00ec a Hawkins di assumere anche il ruolo di controllore della marina quel medesimo anno), quest'idea spinse molti altri pirati inglesi a fare tentativi simili alcuni dei quali di maggior successo.\nSempre nel 1589 venne titolata da Hawkins una statua commemorativa al fratello William, da poco deceduto, nella Chiesa di San Nicola a Deptford.\nNel 1590 Drake e Hawkins fondarono un ente di beneficenza per il soccorso di marinai malati e anziani. Nel 1592 fondarono un ospedale per la cura dei marinai e nel 1594 un secondo a Chatham, intitolato proprio a Hawkins. L'ente benefico \u00e8 tuttora attivo con uno statuto modificato.\nNel 1594, Richard Hawkins venne catturato dagli spagnoli nella Baia di San Matteo (Ecuador). Tradotto in catena in Spagna, non torn\u00f2 in patria prima del 1602.\nSuo padre non lo rivide mai pi\u00f9.\nNel 1595, John Hawkins accompagn\u00f2 Drake in una nuova \"caccia al tesoro\" nelle Indie occidentali. Attaccarono due volte San Juan a Porto Rico ma non riuscirono a sconfiggere le difese. Dopodich\u00e9 si ammalarono entrambi. Hawkins mor\u00ec il 12 novembre 1595 e fu sepolto in mare al largo di Porto Rico. Drake cedette invece, molto probabilmente alla dissenteria, il 27 gennaio 1596, e fu sepolto in mare da qualche parte al largo della costa di Portobelo a Panama."}
{"id": "1987894", "revid": "53508", "url": "https://it.wikipedia.org/wiki?curid=1987894", "title": "Leo White", "text": "Inizia la sua carriera cinematografica a 29 anni nel 1911 e nel 1913 viene assunto dalla Essanay, dove lavora al fianco di Charlie Chaplin, seguendolo anche alla Mutual Film.\nBiografia.\nAttore teatrale, inizi\u00f2 la sua carriera cinematografica nel 1911. Nel 1913, and\u00f2 a lavorare per la Essanay Studios. Nel 1915 lavor\u00f2 con Charlie Chaplin, partecipando ad alcuni suoi film. La sua ultima apparizione in un film di Chaplin fu un piccolo ruolo in \"Il grande dittatore\", film che usc\u00ec nel 1940.\nWhite lavor\u00f2 e diresse \"Charlot nei guai\", l'ultimo film di Chaplin per la Essanay.\nL'attore ha sempre interpretato personaggi borghesi e nobiluomini. Un modo di proporsi che lo accompagner\u00e0 per tutta la sua lunghissima carriera cinematografica di caratterista che conta pi\u00f9 di 400 film.\nMuore nel 1948 a 66 anni: viene sepolto in California, a Glendale, al Grand View Memorial Park Cemetery."}
{"id": "1987905", "revid": "6923", "url": "https://it.wikipedia.org/wiki?curid=1987905", "title": "Bramshill House", "text": "Bramshill House \u00e8 un palazzo di influenza artistica giacobiana, occupante una superficie di 1,09\u00a0km\u00b2 nei pressi del distretto di Bramshill, Hampshire, Inghilterra.\nStoria.\nRiferimenti storici a Bramshill (o \"Bromeselle\") risalgono all'et\u00e0 anglosassone. Nel XIV secolo vi soggiorn\u00f2 Thomas Foxley, colui che ricostru\u00ec il castello di Windsor per la famiglia Reale. In virt\u00f9 di ci\u00f2, sembra abbia usufruito dei servigi di alcuni muratori impegnati nei lavori presso il Castello summenzionato, al fine di erigere un piccolo maniero di campagna, proprio a Bramshill, nel 1327. Segni del loro lavoro possono essere intravisti tuttora nelle numerose cantine del palazzo.\nNel 1605, Edward la Zouche, undicesimo barone di Harringworth, acquist\u00f2 la propriet\u00e0 da Sir Stephen Thornhurst, originario della contea del Kent, a sud-est di Londra. Gran parte del palazzo venne demolita, e proprio in tal modo nacque la struttura odierna, comprensiva di una cappella, nonch\u00e9 di un \"Priest's Hole\", ovvero un luogo segreto in cui si rifugiavano i sacerdoti perseguitati da Elisabetta I. \nI lavori terminarono sette anni dopo, nel 1612.\nNel 1622 George Abbott, arcivescovo di Canterbury, durante un episodio di caccia nel parco antistante, spar\u00f2 con la sua balestra ad uno dei custodi del maniero, uccidendolo accidentalmente sul colpo.\nTale episodio, stando alle cronache dell'epoca, port\u00f2 l'arcivescovo a dover quasi abdicare.\nNel 1699, il maniero venne comprato dal John Cope, la cui famiglia continu\u00f2 a vivervi per oltre due secoli, fino al 1935.\nAl termine della seconda guerra mondiale, l'esiliato Michele I re di Romania e la regina Ana vissero a Bramshill per molti anni."}
{"id": "1987906", "revid": "287204", "url": "https://it.wikipedia.org/wiki?curid=1987906", "title": "Chemmumiahpet", "text": " \nChemmumiahpet \u00e8 una suddivisione dell'India, classificata come \"census town\", di 31.416 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Chemmumiahpet assommava a 31.416 persone, delle quali 15.993 maschi e 15.423 femmine. I bambini di et\u00e0 inferiore o uguale ai sei anni assommavano a 3.808, dei quali 1.918 maschi e 1.890 femmine. Infine, coloro che erano in grado di saper almeno leggere e scrivere erano 20.311, dei quali 11.724 maschi e 8.587 femmine."}
{"id": "1987909", "revid": "1632387", "url": "https://it.wikipedia.org/wiki?curid=1987909", "title": "Break (Enchant)", "text": "Break \u00e8 il quarto album in studio del gruppo musicale statunitense Enchant, pubblicato nel 1998 dalla Inside Out Music.\nSi tratta della prima pubblicazione del gruppo ad essere registrata senza l'ausilio del bassista Ed Platt, sostituito da Paul Craddick."}
{"id": "1987917", "revid": "287204", "url": "https://it.wikipedia.org/wiki?curid=1987917", "title": "Chilakaluripet", "text": "Chilakaluripet \u00e8 una suddivisione dell'India, classificata come \"municipality\", di 89.888 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 4' 60 N e 80\u00b0 10' 0 E e ha un'altitudine di 36 .\nSociet\u00e0.\nEvoluzione demografica.\nAl censimento del 2001 la popolazione di Chilakaluripet assommava a 89.888 persone, delle quali 44.888 maschi e 45.000 femmine. I bambini di et\u00e0 inferiore o uguale ai sei anni assommavano a 10.041, dei quali 5.093 maschi e 4.948 femmine. Infine, coloro che erano in grado di saper almeno leggere e scrivere erano 53.077, dei quali 30.598 maschi e 22.479 femmine."}
{"id": "1987918", "revid": "1522738", "url": "https://it.wikipedia.org/wiki?curid=1987918", "title": "Kgalema Motlanthe", "text": "\u00c8 stato il terzo Presidente del Sudafrica dal 25 settembre 2008 al 9 maggio 2009; da quella stessa data al 2014 \u00e8 stato vicepresidente del Sudafrica, nominato dal suo successore Jacob Zuma. Il suo partito di appartenenza \u00e8 l'African National Congress."}
{"id": "1987920", "revid": "767487", "url": "https://it.wikipedia.org/wiki?curid=1987920", "title": "Dallas Austin", "text": "Tra gli artisti che hanno collaborato con lui si possono elencare Madonna, Anastacia, Pink (cantante), Sugababes, Duran Duran, Boyz II Men, Santana, Janet Jackson e Gwen Stefani.\nBiografia.\nInizia la sua carriera come manager di alcuni gruppi poco conosciuti nel 1990, ma il successo arriva improvvisamente nel 1992, quando, dopo aver fondato la sua etichetta, la \"Rowdy Records\", e prodotto qualche singolo, i brani da lui prodotti diventano hit (citazione necessaria), facendolo diventare nel 1993 uno dei produttori pop pi\u00f9 ricercati del momento ed ottenendo grandi produzioni con artisti come Madonna (per cui produsse il primo estratto del suo album \"Bedtime Stories\", intitolato \"Secret\").\nLa sua affermazione definitiva avviene quando il gruppo R&amp;B TLC, di cui era il manager e produttore di gran parte delle canzoni, acquista, nel 1995, grande successo grazie a hit come \"Creep\", da lui scritta e prodotta, che porta il gruppo direttamente alla numero 1 della \"Billboard Hot 100 Chart\".\nNel 2006 \u00e8 stato arrestato per possesso di droga in un aeroporto di Dubai.\nSeppure la pena per tale arresto in quella nazione fosse la pena di morte, verr\u00e0 assolto dal governo stesso, e non dovette subire cos\u00ec alcuna sanzione."}
{"id": "1987927", "revid": "287204", "url": "https://it.wikipedia.org/wiki?curid=1987927", "title": "Chinnachowk", "text": " \nChinnachowk \u00e8 una suddivisione dell'India, classificata come \"census town\", di 64.053 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Chinnachowk assommava a 64.053 persone, delle quali 32.923 maschi e 31.130 femmine. I bambini di et\u00e0 inferiore o uguale ai sei anni assommavano a 7.199, dei quali 3.750 maschi e 3.449 femmine. Infine, coloro che erano in grado di saper almeno leggere e scrivere erano 45.579, dei quali 25.623 maschi e 19.956 femmine."}
{"id": "1987930", "revid": "287204", "url": "https://it.wikipedia.org/wiki?curid=1987930", "title": "Fausto Maifredi", "text": "Biografia.\nSi \u00e8 laureato in matematica e, parallelamente alla sua carriera sportiva, ha anche lavorato come dirigente scolastico.\nNel 1981 \u00e8 entrato nella giunta regionale del settore lombardo del Comitato olimpico nazionale italiano, per poi uscirne nel 1989, quand'\u00e8 diventato vicepresidente di Enrico Vinci alla Federazione Italiana Pallacanestro. Nel 1992 \u00e8 stato confermato nella carica dal neopresidente Gianni Petrucci. Durante i dieci anni di vicepresidenza, \u00e8 stato presidente del settore tecnico federale, della commissione carte federali e del settore giovanile, scuola e minibasket.\n\u00c8 stato in seguito presidente della FIP per tre mandati, dall'8 maggio 1999 al 3 febbraio 2001, poi fino al 19 marzo 2005 e infine fino alle dimissioni presentate al presidente del CONI Gianni Petrucci, il 24 settembre 2008. Sotto la sua presidenza, la Nazionale italiana ha vinto gli Europei 1999 e i Giochi del Mediterraneo 2005, oltre all'argento alle Olimpiadi 2004 e il terzo posto agli Europei 2003.\nContemporaneamente, ha fatto parte del Board della FIBA fino al 2006, quand'\u00e8 stato nominato vicepresidente della FIBA Europe.\nLe dimissioni dalla presidenza della FIP sono maturate al momento delle dimissioni di dodici consiglieri: Paolo Troncarelli, Alberto Mattioli, Vittorio Smiroldo, Maurizio Ragazzi, Angelo Barnaba ed Eugenio Crotti prima, Palombarini, Valsecchi, Paccapelo Ercolini e Di Marco poi. Le loro dimissioni, invece, sono avvenute in seguito alla seduta del consiglio federale che aveva escluso dalla Serie A il Basket Napoli e l'Orlandina Basket.\nIl 17 dicembre 2016 viene nominato, da Gianni Petrucci, presidente onorario della FIP."}
{"id": "1987932", "revid": "2014155", "url": "https://it.wikipedia.org/wiki?curid=1987932", "title": "Maddalena Augusta di Anhalt-Zerbst", "text": "Biografia.\nEra figlia di Carlo Guglielmo di Anhalt-Zerbst, principe di Anhalt-Zerbst dal 1667 al 1717, e di Sofia di Sassonia-Weissenfels.\nMatrimonio.\nVenne data in sposa a Federico II, duca di Sassonia-Gotha-Altenburg dal 1691, figlio di Federico I di Sassonia-Gotha-Altenburg e di Maddalena Sibilla di Sassonia-Weissenfels. Il matrimonio, che sanciva l'unione tra gli Ascanidi e i Wettin, venne celebrato presso il castello di Friedenstein a Gotha il 7 giugno 1696. Su suo impulso nel 1705 il marito fond\u00f2 ad Altenburg il Convento di Maddalena, in onore della sua antenata Maddalena di Sassonia-Altenburg. Nella Biblioteca di Gotha sono conservate lettere della Duchessa al marito, attestanti un rapporto matrimoniale felice ed affettuoso. Da prove abbastanza modeste si comprende il suo rifiuto di consentire che la sua figlia pi\u00f9 giovane Augusta, apprendesse la lingua inglese dopo che ella era stata promessa in sposa al presuntivo erede al trono britannico. Maddalena infatti afferm\u00f2 che questo \"\u00e8 del tutto superfluo, dato che la famiglia di Hannover \u00e8 sul trono britannico da circa vent'anni, cos\u00ec che la gente deve parlare bene il tedesco cos\u00ec come l'inglese, in Inghilterra e soprattutto in ogni evento della Corte\".\nRimase vedova il 23 marzo 1732 e il ducato pass\u00f2 a suo figlio Federico III.\nDiscendenza.\nMaddalena Augusta diede alla luce sedici figli:"}
{"id": "1987939", "revid": "1318658", "url": "https://it.wikipedia.org/wiki?curid=1987939", "title": "Sebastian", "text": ""}
{"id": "1987946", "revid": "2176804", "url": "https://it.wikipedia.org/wiki?curid=1987946", "title": "Chanson de Roland", "text": "La Chanson de Roland (o Canzone di Rolando o Orlando) \u00e8 un poema scritto nella seconda met\u00e0 dell'XI secolo, appartiene al ciclo carolingio ed \u00e8 considerata tra le opere pi\u00f9 significative della letteratura medievale francese.\nCome ogni testo di natura epica, essa trae spunto da un evento storico, la spedizione militare di Carlo Magno contro gli arabi di Spagna che si conclude con la battaglia di Roncisvalle, avvenuta il 15 agosto 778, quando la retroguardia di Carlo Magno, comandata dal paladino Rolando, prefetto della Marca di Bretagna, e dagli altri paladini, fu attaccata e annientata dai baschi (alleati degli arabi) - nella riscrittura epica trasformati in saraceni.\nTesto.\nLa \"Chanson de Roland\" \u00e8 scritta in 4002 d\u00e9casyllabes, equivalente francese degli endecasillabi italiani, raggruppati in 291 lasse assonanzate da un certo Turoldo. Essa ci \u00e8 tramandata da nove manoscritti, dei quali il pi\u00f9 importante, conservato a Oxford, \u00e8 in lingua anglo-normanna, una delle molte varianti regionali della lingua d'o\u00efl (o francese antico), la lingua volgare neolatina della Francia del nord.\nIl notevole numero di manoscritti rimastoci \u00e8 testimonianza della grande fortuna del testo; inoltre, il fatto che il testimone pi\u00f9 autorevole e antico, quello di Oxford, sia un codice non pregiato o prezioso (tale da farci pensare che fosse una sorta di canovaccio per le esibizioni di un giullare) potrebbe suggerirci che la \"Chanson de Roland\" abbia avuto una diffusione orale prima di essere rielaborata e stesa in scrittura (fatto testimoniato anche dalla \"Nota Emilianense\", un breve testo proveniente dal monastero di San Mill\u00e1n de la Cogolla che sembrerebbe attestare la conoscenza della materia del poema gi\u00e0 prima della realizzazione del manoscritto di Oxford). Da notare, infine, che la \"Chanson de Roland\" narra di una battaglia combattuta quasi tre secoli prima e che si caratterizza, come gran parte dell'epica medievale, per la celebrazione della fede e del valore militare.\nL'opera \u00e8 incentrata su Orlando, paladino e nipote di Carlo Magno.\nTrama e temi.\nI valori che caratterizzano la Chanson de Roland sono: la fedelt\u00e0 al proprio signore in questo caso Carlo Magno, la fede cristiana (merveilleux chr\u00e9tien), in opposizione alla fede islamica (che tra l'altro nel testo risulta essere politeista); l'onore, da tutelare a ogni costo e con ogni mezzo; l'eroismo in battaglia. Alla celebrazione delle virt\u00f9 militari nella dimensione del martirio cristiano \u2013 il cavaliere che muore in battaglia \u00e8 equiparato al santo che rinuncia alla propria vita per la fede \u2013 corrisponde la quasi totale assenza del motivo amoroso. Le uniche due donne presenti sulla scena sono Alda (promessa sposa di Orlando e sorella di Oliviero) e Braminonda, moglie di Marsilio che si convertir\u00e0 alla fine del poema.\nIn quest'ottica le imprese di Carlo Magno e dei suoi paladini contro gli Arabi sono celebrate come vere e proprie guerre sante; questa opposizione ha fatto pensare a porre la datazione della Chanson ai tempi della prima crociata bandita da Urbano II. I paladini sono eroi, votati all'ideale della fede e dell'onore, coraggiosi, fedeli a Dio e al loro sovrano, abili con la spada, che salvaguardano i pi\u00f9 deboli e li difendono onorevolmente.\nLe vicende hanno inizio con la descrizione della situazione generale del conflitto in Spagna, a cui segue un'ambasciata pagana pronta ad offrire la pace a Carlo Magno. Si riunisce il consiglio cristiano e si scontrano due linee: da una parte abbiamo Gano di Maganza, futuro traditore, rappresentante di una nobilt\u00e0 fondiaria che non ha bisogno di espandere i propri domini e che anzi preferirebbe il mantenimento della pace; dall'altra una nuova classe sociale in ascesa che ha nella virt\u00f9 militare la propria principale espressione e che invece vuole fortemente che il conflitto vada avanti, rappresentata dall'eroe per eccellenza, il prode Orlando. Contrariamente a quanto si potrebbe immaginare, tuttavia, Gano non \u00e8 presentato come un vile traditore, e la sua opposizione a Orlando non \u00e8 uno scontro tra due mondi inconciliabili che vedono la ragione e il torto separati da una linea netta; c'\u00e8 piuttosto il riconoscimento di una nobilt\u00e0 gi\u00e0 dalla presentazione che indica quanto, pur nel conflitto destinato inevitabilmente a risolversi a favore dei Franchi, ci siano molte sfumature.\nInfatti una delle chiavi della difesa di Gano nel processo finale sar\u00e0 proprio sostenere che il suo tradimento non \u00e8 stato contro l'esercito franco, ma contro il figliastro Orlando reo di averlo nominato a capo dell'ambasciata inviata a Marsilio. A questa nomina di Gano segue il tradimento e la garanzia del traditore di nominare Orlando a capo della retroguardia francese.\nIn un primo momento, Orlando si rifiuta di credere che Gano abbia tramato con il nemico; accetta di essere a capo della retroguardia con il consueto orgoglio militare, nonostante Carlo, in uno dei presagi che costellano l'intero poema, abbia un funesto presentimento. I dodici pari vengono nominati nella retroguardia, dunque, mentre l'esercito franco inizia la ritirata.\nBen presto per\u00f2 la retroguardia si rende conto del tradimento di Gano; all'arrivo dell'esercito pagano si assiste ad una splendida discussione tra Oliviero, detto il \"saggio\", e Orlando, rappresentazioni di due dimensioni ideali dell'eroe che vedevano gi\u00e0 in epoca classica una polarizzazione (da una parte l'eroe saggio, Ulisse, dall'altra il valoroso combattente, Achille) poi divenuta topica.\nOliviero consiglia al compagno di suonare l'olifante (il suo corno) il cui suono richiamerebbe il resto dell'esercito. Il prode paladino rifiuta perch\u00e9 richiamare rinforzi sarebbe causa di eterno disonore. Discussione che sar\u00e0 riproposta dopo il combattimento e la morte dei dodici pari, quando resteranno in vita il vescovo Turpino, Orlando e Oliviero: a parti invertite, Oliviero sosterr\u00e0 l'inutilit\u00e0 di suonare il corno quando gli eroi sono prossimi alla morte, Orlando invece suoner\u00e0 definitivamente per consentire la vittoria ai Franchi. Proprio mentre le truppe guidate al rientro da Carlo Magno contemplano il paesaggio nella gioia del ritorno, il suono del corno risuona tre volte sulle rocce di Roncisvalle; viene scoperto il tradimento di Gano, che sar\u00e0 catturato in attesa del processo.\nNel frattempo la retroguardia francese ridotta a soli tre uomini viene sopraffatta. Orlando, giunto allo stremo delle forze, tenta di spezzare la sua spada Durindarda, o Durlindana. Non riuscendoci si accascia sul terreno con le braccia incrociate in attesa della morte, descritta in parallelo evangelico a quella di Cristo sulla croce. Il paladino cristiano pone la sua spada sotto di lui, impugna l'olifante e dona il suo guanto a Dio, immagine del vassallaggio fedele che percorre tutto l'arco del poema. Gli angeli scendono per portarlo nel regno dei cieli.\nProprio nello stesso istante arriva Carlo; l'imperatore sbaraglia gli avversari, che si danno alla fuga o annegano nel fiume Ebro. Il re torna ad Aquisgrana dove ha fretta di processare Gano per tradimento, ma nel frattempo entra in scena l'emiro Baligante, il pi\u00f9 potente re saraceno, che per la prima volta a met\u00e0 del poema fa la sua apparizione, trasformando l'imminente e definitivo conflitto con Carlo nella concreta realizzazione della prima opposizione Orlando vs Marsilio. Il pi\u00f9 numeroso esercito pagano si scontra con le forze cristiane in una lotta selvaggia, sulla cui fine aleggia per\u00f2 un destino voluto da forze sovrumane mai messo in discussione (motivo che arriver\u00e0 fino alla \"Gerusalemme liberata\" del Tasso). Alla fine del conflitto resta solamente da processare il traditore Gano, che si difende dall'accusa con l'appoggio dei suoi nobili parenti. Alla difesa teorica corrisponde anche secondo la prassi dell'epoca un eventuale duello: per smentire l'altra parte in causa e dimostrarne il torto. Paladino difensore di Gano \u00e8 il potente Pinabello, che nessuno in un primo momento osa sfidare proprio per la sua abilit\u00e0 indiscussa. Quando Carlo sembra ormai costretto a notificare il volere della comunit\u00e0 e a rilasciare Gano, lo scudiero Teodorico prende le parti dell'accusa e sfida Pinabello nel duello finale che conclude il poema, come era del resto il costume epico (si pensi ad Enea e Turno alla fine dell'Eneide o, in s\u00e9guito, allo scontro tra Rodomonte e Ruggiero nell'Orlando furioso).\nCarlo, in seguito all'apparizione in sogno dell'Arcangelo Gabriele parte per dare aiuto al re Viviano in Infa dove hanno posto l'assedio i Saraceni. \u00abQui finisce la storia che Turoldo mette in poesia\u00bb, e cos\u00ec si conclude la Chanson de Roland, con una nuova apertura che sottolinea il tragico destino di chi \u00e8 garante del potere. Le frequenti lacrime di Carlo, \"che non pu\u00f2 fare a meno di piangere\", sottolineano (ancora una volta secondo un topos che ha la sua stabilizzazione nella pietas di Enea e che ad esempio sar\u00e0 ripreso nel viaggio dantesco) la fragilit\u00e0 dell'imperatore e il dramma di essere al centro di un compito gravoso; l'eroe, in questo caso l'imperatore, non \u00e8 il guerriero senza macchia che non conosce cedimenti, ma il rappresentante di un complesso sistema di valori che genera un conflitto tragico: da una parte avremo il dovere di assolvere un compito, una vera missione, dall'altra la sofferenza tutta umana che quell'obbligo comporta.\nRapporto con la storia.\nL'epopea racconta della campagna della Spagna condotta da Carlo Magno e della resistenza eroica della retroguardia. La maggior parte degli storici concorda per\u00f2 nel dire che i cavalieri affrontarono, in realt\u00e0, non i saraceni ma i vasconi (baschi): il cambiamento si spiega per il clima culturale dell'epoca in cui fu scritta l'opera, nell'XI secolo, in piena epoca di \"reconquista\" dell'Europa dagli arabi e di crociate.\n\u00c8 stata anche formulata l'ipotesi (Joseph B\u00e9dier) che la \"Chanson de Roland\" sia stata composta sulle strade di pellegrinaggio che portano a Santiago di Compostela, passando dal valico di Roncisvalle, e recitata dai giullari durante le soste. In ogni caso si possono notare parallelismi con il \"Poema del mio Cid\", scritto forse prima della \"Chanson de Roland\", e influenze della poesia araba di al-Andalus.\nUna terza ipotesi \u00e8 che il califfo di Cordova abbia chiamato Carlo Magno in suo soccorso nelle lotte tra principi saraceni, e che, una volta giunto l'esercito franco, abbia fatto il doppio gioco chiudendogli la porta in faccia. Per questo motivo, i franchi avrebbero espugnato la citt\u00e0 e fatto prigioniero il califfo traditore. Durante la via del ritorno in Francia, i figli del califfo, aiutati da un gruppo di baschi, avrebbero attaccato a Roncisvalle il convoglio di Carlo Magno, liberando il padre ed uccidendo vari franchi, tra cui il maniscalco del re. Il fatto che questi avvenimenti vengano taciuti o sminuiti nei tempi immediatamente successivi viene visto come prova d'una disfatta maggiore di quanto i franchi non volessero ammettere, e si ritiene che il fiorire della tradizione successivamente sia il risultato di una pressione dal basso, poich\u00e9 la storia di Roncisvalle si era ormai largamente diffusa tra la gente del posto, rendendo inutili i giochi di propaganda.\nDatazione.\nRiscontri validi per la datazione del poema ci arrivano da diverse fonti medievali. Per esempio nella \"Gesta regum anglorum\" di Guglielmo di Malmesbury si legge che le truppe di Guglielmo il Conquistatore intonassero sul campo di battaglia una canzone di Orlando. Questo ci permette di dire che la canzone fu senz'altro composta dopo il 1040 e prima del 1125, data di composizione delle \"Gesta anglorum\". "}
{"id": "1987947", "revid": "123164188", "url": "https://it.wikipedia.org/wiki?curid=1987947", "title": "Campionato africano di pallavolo femminile 2001", "text": "Il X campionato africano di pallavolo femminile si \u00e8 svolto nel 2001 a Port Harcourt, in Nigeria. Al torneo hanno partecipato 4 squadre nazionali africane e la vittoria finale \u00e8 andata per la prima volta alle Seychelles.\nPodio.\nCampione.\nSeychelles(Primo titolo)\nSecondo posto.\nNigeria\nTerzo posto.\nCamerun"}
{"id": "1987949", "revid": "188323", "url": "https://it.wikipedia.org/wiki?curid=1987949", "title": "Engine control unit", "text": ""}
{"id": "1987953", "revid": "188323", "url": "https://it.wikipedia.org/wiki?curid=1987953", "title": "Engine control module", "text": ""}
{"id": "1987955", "revid": "188323", "url": "https://it.wikipedia.org/wiki?curid=1987955", "title": "Powertrain control unit", "text": ""}
{"id": "1987957", "revid": "188323", "url": "https://it.wikipedia.org/wiki?curid=1987957", "title": "Powertrain control module", "text": ""}
{"id": "1987960", "revid": "188323", "url": "https://it.wikipedia.org/wiki?curid=1987960", "title": "Modulo di controllo del motore", "text": ""}
{"id": "1987961", "revid": "857138", "url": "https://it.wikipedia.org/wiki?curid=1987961", "title": "Senn\u00e9", "text": "Senn\u00e9 pu\u00f2 riferirsi a diversi toponimi della Slovacchia:"}
{"id": "1987964", "revid": "1318658", "url": "https://it.wikipedia.org/wiki?curid=1987964", "title": "Arrowhead Stadium", "text": "L'Arrowhead Stadium conosciuto anche come \"The Sea of Red\" \u00e8 uno stadio situato a Kansas City, Missouri. Attualmente ospita le partite dei Kansas City Chiefs della NFL, mentre in passato tra il 1996 e il 2007 ha ospitato anche i Kansas City Wizards della MLS.\nStoria.\nLa costruzione dello stadio cost\u00f2 43 milioni di dollari e venne completata nel 1972. La prima partita giocata in questo stadio ebbe luogo il 12 agosto 1972, e termin\u00f2 con la vittoria dei Chiefs per 24-14 contro i St. Louis Cardinals. Sempre nella stagione 1972 fu segnato il record di spettatori: 82.094 persone assistettero alla sfida con gli Oakland Raiders del 5 novembre.\nIl 20 gennaio 1974 lo stadio ospit\u00f2 il Pro Bowl. A causa di una tempesta di neve e temperature bassissime nella settimana precedente alla partita, i giocatori si allenarono nelle strutture dei San Diego Chargers; grazie a un leggero aumento delle temperature il giorno della partita, si sciolse gran parte della neve e ghiaccio accumulati, e il Pro Bowl si svolse regolarmente.\nIl 3 ottobre 2007 inizi\u00f2 la ristrutturazione dello stadio, che si complet\u00f2 nella stagione regolare 2010 per un costo totale di 375 milioni di dollari.\nIl 29 settembre del 2014 durante un Monday Night contro i New England Patriots, lo stadio ha conquistato il Guinness dei Primati per il pi\u00f9 forte frastuono del pubblico in una arena all'aperto, con 142,2 decibel."}
{"id": "1987968", "revid": "1543377", "url": "https://it.wikipedia.org/wiki?curid=1987968", "title": "Breadcrumb", "text": "La breadcrumb (letteralmente \"briciole di pane\") (o anche \"filo di Arianna\" o \"Percorso di Pollicino\") \u00e8 una tecnica di navigazione usata nelle interfacce utente. Il loro scopo \u00e8 quello di fornire agli utenti un modo di tener traccia della loro posizione in documenti o programmi. Il termine \u00e8 tratto dalla popolare fiaba in cui Hansel lasciava una scia di briciole di pane lungo il suo cammino per poterlo ripercorrere all'indietro.\nNelle pagine web le Breadcrumb, solitamente, appaiono orizzontalmente nella parte superiore della pagina, al di sotto delle barre dei titoli o degli header. Rappresentano un \"sentiero\" composto di link utili agli utenti per tornare indietro alla pagina iniziale del sito web o a pagine visitate in precedenza per arrivare all'attuale.\nAd esempio:\n Home Page \u2192 Section Page \u2192 Subsection Page \u2192 Actual page (opzionale e solo testo)"}
{"id": "1987972", "revid": "745179", "url": "https://it.wikipedia.org/wiki?curid=1987972", "title": "Iniezione meccanica", "text": ""}
{"id": "1987974", "revid": "44488940", "url": "https://it.wikipedia.org/wiki?curid=1987974", "title": "Iniezione elettronica", "text": ""}
{"id": "1987979", "revid": "2110845", "url": "https://it.wikipedia.org/wiki?curid=1987979", "title": "Henri Collomb", "text": "Vita.\nAppassionato di alpinismo e di viaggi aerei, si trasfer\u00ec prima a Gibuti, poi in Etiopia e in Estremo Oriente, nel ruolo di medico militare. \nNel 1958 si rec\u00f2 a Dakar, dove trascorse vent'anni di vita, con il compito di ristrutturare il manicomio coloniale di Fann. \nNel 1979, torn\u00f2 a Nizza cercando di fondare una comunit\u00e0 terapeutica sulla linea di quelle create in Africa.\nOpere.\nIl suo lavoro viene ricordato perch\u00e9 ruppe i ponti con la tradizione della psichiatria coloniale, quella che sottovalutando l'importanza e la profondit\u00e0 della cultura indigena, distorceva le valutazioni sugli elementi psichiatrici dei malati, inficiandole con pregiudizi, banalizzazioni e luoghi comuni. Collomb, per prima cosa osserv\u00f2 e studi\u00f2 la cultura africana mettendosi in ascolto dei pazienti, dei loro parenti, dei guaritori locali, condividendone le esperienze, i riti, traducendo i loro messaggi culturali in elementi di psicologia, riconoscendo il valore e l'alterit\u00e0 dei pazienti senza negarli e annullarli. \nIl manicomio, inizialmente era costituito da un enorme capannone, dove venivano rinchiusi anche vagabondi, sbandati e delinquenti. Collomb lo trasform\u00f2 in una struttura aperta, nel pieno rispetto della cultura senegalese. Il nuovo regolamento prevedeva che, almeno un membro per ogni famiglia del malato, affiancasse il paziente durante il tempo del ricovero. Questa \"normalizzazione\" consent\u00ec di tamponare la piaga delle fughe oltre ad entrare maggiormente in sintonia con il sofferente.\nIl simbolo della nuova gestione della psichiatria fu l\"'Albero delle parole\"; infatti, con qualche anno in anticipo rispetto all'esperienza italiana di Franco Basaglia, nel giardino alberato del manicomio, Collomb ide\u00f2 degli incontri bisettimanali fra medici, infermieri, pazienti, parenti, sciamani, ospiti che, tra un bicchiere e un pasto, discutevano apertamente delle problematiche inerenti alla struttura, alle materie mediche e agli individui. \nInoltre Collomb cre\u00f2 una serie di piccoli centri periferici, atti a conservare i contatti con il territorio e l'ambiente.\nAttratti dall'originalit\u00e0 e dalla straordinaria innovazione del metodo introdotto da Collomb, studiosi interdisciplinari di ogni parte del mondo, quali per esempio antropologi, sociologi, etnologi, medici, psichiatri o anche semplici giornalisti, visitarono i nuovi manicomi, formando, ben presto, un gruppo che realizz\u00f2 la prestigiosa rivista \"Psychopathologie Africaine\"."}
{"id": "1987980", "revid": "188323", "url": "https://it.wikipedia.org/wiki?curid=1987980", "title": "Iniezione mista", "text": ""}
{"id": "1987981", "revid": "188323", "url": "https://it.wikipedia.org/wiki?curid=1987981", "title": "Iniezione meccanica-elettronica", "text": ""}
{"id": "1987982", "revid": "1935652", "url": "https://it.wikipedia.org/wiki?curid=1987982", "title": "Massimo Palombella", "text": "Biografia.\nEx allievo delle scuole salesiane del Colle Don Bosco, entra nella Congregazione Salesiana. Dopo gli studi di Filosofia e Teologia all'Universit\u00e0 Pontificia Salesiana e di Composizione musicale con i maestri Luigi Molfino e Valentino Miserachs Grau, si \u00e8 diplomato al Conservatorio di Torino.\nIl 7 settembre 1996 \u00e8 ordinato presbitero. Diviene quindi docente di Teologia dogmatica presso la facolt\u00e0 di Teologia dell'Universit\u00e0 Pontificia Salesiana e di Linguaggi della Musica presso la facolt\u00e0 di Scienze della Comunicazione dell'Universit\u00e0 di Roma \"La Sapienza\".\n\u00c8 stato docente fino al 2011 alla Pontificia Universit\u00e0 Salesiana presso la Facolt\u00e0 di Teologia, di Musica e Liturgia e insegna al Conservatorio Guido Cantelli di Novara nel biennio di specializzazione in Musica Sacra, di Composizione per la Liturgia, Polifonia Romana e Legislazione della Musica Sacra. Inoltre \u00e8 stato docente di Linguaggi della Musica all\u2019Universit\u00e0 di Roma \"La Sapienza\" e al Conservatorio di Torino, e al Pontificio Istituto di Musica Sacra in Urbe ha insegnato Liturgia. \nCoro interuniversitario.\nA partire dalla sua esperienze come maestro di musica dell'Universit\u00e0 Pontificia Salesiana e come collaboratore dell'Ufficio per la Pastorale Universitaria, nel 1995 fonda il Coro Interuniversitario di Roma, come \"laboratorio\" a disposizione degli studenti delle numerose universit\u00e0 presenti a Roma, nel quale apprendere l'arte della polifonia, la vocalit\u00e0 e venire a conoscenza diretta con i grandi polifonisti classici della \"Scuola Romana\". L'impegno formativo nel campo della musica sacra per gli studenti universitari \u00e8 stato riconosciuto dal patrocinio del Pontificio Consiglio della Cultura concesso nel 2001 dal cardinale Paul Poupard \u00abin considerazione della qualit\u00e0 culturale delle prestazioni del Coro Interuniversitario di Roma e dell'impegno di formazione del complesso musicale\u00bb, e dalla Medaglia del Pontificato offerta nel 2004 da papa Giovanni Paolo II \u00abal Coro Interuniversitario di Roma, diretto dal Maestro Mons. Massimo Palombella, per il servizio reso al culto divino e alla cultura musicale\u00bb.\nOrchestra e Coro dei Conservatori di Musica italiani.\nIn occasione della laurea honoris causa conferita il 17 maggio 2003 a Giovanni Paolo II, \u00e8 stato l'ideatore di un Coro che riunisse i cantori delle Universit\u00e0 e dei Conservatori di Musica italiani, e di un'Orchestra formata dai migliori studenti dei Conservatori di Musica italiani. Dal 2004 tale idea \u00e8 stata promossa dal Ministero dell'istruzione, dell'universit\u00e0 e della ricerca (Alta Formazione Artistica, Musicale e Coreutica) che lo ha nominato responsabile dell'Orchestra e del Coro dei Conservatori di Musica italiani in ordine agli incontri del papa con la cultura universitaria europea in Vaticano.\nDirettore alla Cappella Musicale Pontificia \"Sistina\".\nIl 16 ottobre 2010 papa Benedetto XVI lo ha nominato direttore della Cappella musicale pontificia sistina \"ad quinquennium\", succedendo cos\u00ec a mons. Giuseppe Liberto. Ha preso servizio effettivo dal 4 novembre, nella Santa Messa in suffragio dei Cardinali e Vescovi defunti nel corso dell'anno. Il 17 novembre 2015 papa Francesco lo ha riconfermato per un ulteriore quinquennio.\nIl 14 gennaio 2017 \u00e8 stato nominato da papa Francesco consultore della Congregazione per il culto divino e la disciplina dei sacramenti.\nIl 17 gennaio 2019, con lettera apostolica in forma di \"motu proprio\" di papa Francesco, la Cappella musicale \u00e8 stata inserita nell'Ufficio delle celebrazioni liturgiche del sommo pontefice; mons. Palombella continua a dirigere il coro, rispondendo direttamente a mons. Guido Marini, contestualmente nominato responsabile della Cappella musicale.\nIl 10 luglio 2019 papa Francesco ha accolto la sua richiesta di concludere l'incarico di direttore.\nDirettore della Cappella musicale del Duomo di Milano.\nIl 14 settembre 2021 \u00e8 diventato direttore della Cappella musicale del Duomo di Milano, succedendo a don Claudio Burgio.\nControversie e procedimenti giudiziari.\nIl 12 settembre 2018 la Sala stampa della Santa Sede rende noto che da alcuni mesi \u00e8 in corso un'indagine, condotta dall'arcivescovo Mario Giordana, su alcuni aspetti economico-amministrativi del coro. Le ipotesi di reato riguardano riciclaggio, truffa aggravata ai danni dello Stato e peculato. Durante l'inchiesta emergono anche denunce da parte dei genitori dei \"Pueri\" per presunti maltrattamenti da parte del Maestro sui minori.\nProduzione.\nDa sempre attento alle nozioni basilari di canto gregoriano e di polifonia in relazione alla tradizione di canto della \u201cScuola Romana\u201d, ha diretto dal 1998 al 2011 la rivista di musica per la liturgia \"Armonia di voci\" (Editrice ElleDiCi) in cui ha curato raccolte musicali per il repertorio nazionale del canto liturgico, tra le quali:"}
{"id": "1987985", "revid": "339392", "url": "https://it.wikipedia.org/wiki?curid=1987985", "title": "Euro Disney SCA", "text": ""}
{"id": "1987997", "revid": "767487", "url": "https://it.wikipedia.org/wiki?curid=1987997", "title": "Rocket from the Tombs", "text": "I Rocket From the Tombs (o RFTT) sono una rock band statunitense di Cleveland attivo dal 1974 al 1975 e riunitosi nel 2003.\nConsiderati un importante gruppo proto-punk, furono poco conosciuti durante il loro periodo di attivit\u00e0, sebbene molti componenti della band abbiano pi\u00f9 tardi raggiunto una maggiore notoriet\u00e0 nei Pere Ubu e nei Dead Boys.\nStoria.\nIl gruppo fu formato nel 1974 dal giornalista del \"The Scene\" David Thomas, che allora utilizzava il nome d'arte Crocus Behemoth. Dopo molti cambi di formazione Thomas incontr\u00f2 il chitarrista e compositore Peter Laughner dei Cinderella Backstreet, ai quali si unirono presto il chitarrista Gene O' Connor, il bassista Craig Bell e il batterista Johnny \"Madman\" Madansky. Grazie ad uno stile musicale influenzato da Stooges e Lou Reed il complesso si fece rapidamente un nome nella scena di Cleveland, aprendo anche per gruppi come gli Iron Butterfly. Tuttavia il gruppo ebbe breve vita, in parte perch\u00e9 i componenti non sopportavano lo stile di canto di Thomas, in parte perch\u00e9 quest'ultimo e Laughner tendevano sempre pi\u00f9 verso l'art rock. Per risolvere il problema del cantante fu ingaggiato Stiv Bators, ma la nuova formazione non dur\u00f2 molto. Laughner intanto conobbe Lester Bangs e si trasfer\u00ec a New York per lavorare a \"Creem\" e per seguire la nascente scena punk della Grande Mela. Impressionato dalla musica di Television e Patti Smith torn\u00f2 a Cleveland, ma trov\u00f2 la band ancora divisa sulla direzione musicale da intraprendere. Poche settimane dopo il complesso si sciolse\nQuando i RFTT si sciolsero, O'Connor e Madansky si unirono al cantante Stiv Bators per formare i Frankenstein, che in seguito cambiarono nome in Dead Boys, mentre Laughner e Thomas formarono i Pere Ubu con il bassista Tim Wright (ex tecnico audio dei Rocket From The Tombs). Entrambi i gruppi usarono canzoni gi\u00e0 scritte o suonate dai Rocket From The Tombs come parte dei loro repertori: i Dead Boys utilizzarono \"Ain't It Fun\", \"What Love Is\", \"Down in Flames\", \"Caught With the Meat in Your Mouth\" e \"Sonic Reducer\", mentre i Pere Ubu reinterpretarono \"Final Solution\", \"Life Stinks\" e \"30 Seconds Over Tokyo\".\nReunion.\nNel 2003 il gruppo si riform\u00f2 con i componenti originali Thomas, Chrome e Bell, insieme a Richard Lloyd (chitarra), e Steve Mehlman (batteria).\nIl 10 giugno 2003 suonarono il loro primo concerto live in radio nel programma di Brian Turner su WFMU. Nel 2004, la Smog Veil Records pubblic\u00f2 \"Rocket Redux\", contenente le canzoni originali suonate live dalla formazione del 2003.\nNel 2006 Thomas ha annunciato che la band si era nuovamente riunita, e nello stesso anno i RFFT girarono gli USA in tour. Nel 2009 il gruppo ha contribuito all'album di Mark Mulcahy \"Ciao My Shining Star\", mentre nel 2010 ha pubblicato il nuovo singolo \"I Sell Soul\"."}
{"id": "1988010", "revid": "1543377", "url": "https://it.wikipedia.org/wiki?curid=1988010", "title": "Manlio Capitolo", "text": "Biografia.\nNato a Tursi, da Domenico Capitolo, avvocato, umanista e letterato, e da Maria Ayr, colta maestra ed educatrice.\nAll'et\u00e0 di 22 anni vince un concorso nazionale entrando in magistratura come uditore. Durante i difficili anni della seconda guerra mondiale e del successivo dopoguerra, svolse la sua attivit\u00e0 presso il Tribunale di Venezia, guadagnando stima e ammirazione, dalla pi\u00f9 alta magistratura e da parte della stampa, per il suo senso di giustizia e per la sua profonda umanit\u00e0. Nel Palazzo di Giustizia di Venezia \u00e8 ricordato con una lapide.\nSuccessivamente, nel 1952 viene promosso Presidente Capo del Tribunale di Roma, svolse quel compito per due anni, poich\u00e9 a soli 52 anni, una grave malattia lo port\u00f2 alla morte. Schivo di carattere, semplice e paco nelle abitudini, fu un uomo di grande ingegno e di vasto sapere. Incline alla pi\u00f9 alta idealit\u00e0 e aperto al senso del bello, sub\u00ec il fascino della poesia e fu anche un delicato e sensibile poeta. Si spense a Roma nel 1954.\nDopo la sua morte, negli anni tra il 1955 e il 1956, venne costruita presso il tribunale di Venezia, un'aula a lui dedicata, l\"'Aula Manlio Capitolo\", opera dell'architetto Carlo Scarpa e restaurata nel 2005.\nNella sua citt\u00e0 natale, invece, gli \u00e8 stata dedicata, una via e l\"'Istituto Tecnico Commerciale, per Geometri e Tecnici del Turismo \"M. Capitolo\"\"."}
{"id": "1988017", "revid": "339392", "url": "https://it.wikipedia.org/wiki?curid=1988017", "title": "Lista delle compagnie di bandiera", "text": ""}
{"id": "1988018", "revid": "287204", "url": "https://it.wikipedia.org/wiki?curid=1988018", "title": "Chintalavalasa", "text": " \nChintalavalasa \u00e8 una suddivisione dell'India, classificata come \"census town\", di 6.421 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Chintalavalasa assommava a 6.421 persone, delle quali 3.330 maschi e 3.091 femmine. I bambini di et\u00e0 inferiore o uguale ai sei anni assommavano a 760, dei quali 394 maschi e 366 femmine. Infine, coloro che erano in grado di saper almeno leggere e scrivere erano 4.283, dei quali 2.398 maschi e 1.885 femmine."}
{"id": "1988027", "revid": "287204", "url": "https://it.wikipedia.org/wiki?curid=1988027", "title": "Chirala", "text": "Chirala \u00e8 una suddivisione dell'India, classificata come \"municipality\", di 85.455 abitanti, situata nel distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 15\u00b0 49' 0 N e 80\u00b0 20' 60 E e ha un'altitudine di 3 .\nSociet\u00e0.\nEvoluzione demografica.\nAl censimento del 2001 la popolazione di Chirala assommava a 85.455 persone, delle quali 42.692 maschi e 42.763 femmine. I bambini di et\u00e0 inferiore o uguale ai sei anni assommavano a 8.817, dei quali 4.568 maschi e 4.249 femmine. Infine, coloro che erano in grado di saper almeno leggere e scrivere erano 55.302, dei quali 30.468 maschi e 24.834 femmine."}
{"id": "1988032", "revid": "52953", "url": "https://it.wikipedia.org/wiki?curid=1988032", "title": "Radiogiornale", "text": " \nIl radiogiornale \u00e8 una trasmissione radiofonica che fornisce informazioni e documentazioni sugli avvenimenti pi\u00f9 recenti e di maggiore interesse; tipicamente \u00e8 trasmesso a ore prestabilite, cio\u00e8 in diverse \u00abedizioni\u00bb giornaliere. In ogni emittente radiofonica il radiogiornale \u00e8 curato da un'apposita redazione.\nIn Italia.\nTipologie di radiogiornale\nDal 1924 al 1975.\nIn Italia regolari trasmissioni radio iniziano nel 1924. La legge prescrive che l'attivit\u00e0 di radiodiffusione sia riservata allo Stato. Da parte sua, lo Stato affida in concessione a un ente appositamente creato l'esercizio del servizio, in regime di monopolio. Nel 1924 nasce l'Unione radiofonica italiana (URI), divenuta quattro anni pi\u00f9 tardi Ente Italiano Audizioni Radiofoniche (EIAR), la quale realizza il primo radiogiornale nel 1929. La situazione di monopolio si \u00e8 protratta fino al 1976.\nIl primo notiziario EIAR viene trasmesso il 7 gennaio 1929 da Roma. Si tratta di un semplice bollettino, letto da una gradevole voce femminile. Ad ottobre 1929 viene creata la prima redazione del notiziario, a Milano, sotto la direzione di Pio Casali (giornalista proveniente dal \u00abResto del Carlino\u00bb). Dal 15 giugno 1930 il notiziario prende il nome \"Giornale Radio\". Successivamente viene fondata una redazione anche a Roma. Nella capitale Casali \u00e8 affiancato da Antonio Piccone Stella in qualit\u00e0 di redattore capo. Inizialmente le notizie vengono fornite esclusivamente dall'Agenzia Stefani (l'agenzia di stampa ufficiale), diretta da Giovanni Cappelletto. Il radiogiornale viene trasmesso in tre edizioni quotidiane.\nTra il 1931 e il 1934 si realizzano i primi cambiamenti: vanno al microfono anche voci maschili e nasce la cronaca dal vivo. Le edizioni quotidiane diventano sei, per un totale di cento minuti ogni 24 ore. Le fonti d'informazione sono soprattutto interne. Oltre ad avvalersi del servizio della Stefani, infatti, l'Eiar disponeva di una fitta rete di corrispondenti ed inviati creata in proprio. Nonostante il palese controllo politico, il radiogiornale italiano diventa uno degli esempi pi\u00f9 riusciti d'informazione radiofonica. Nel 1935 le redazioni vengono riunificate a Roma, sotto il coordinamento di Antonio Piccone Stella. Alle tre edizioni gi\u00e0 esistenti vengono aggiunte due nuove edizioni meridiane. Nello stesso periodo gli italiani ascoltano le prime radiocronache, nuova forma di comunicazione attraverso la quale l'Eiar copre gli avvenimenti pi\u00f9 importanti della vita pubblica nel momento stesso in cui si svolgono.\nNel 1948 Antonio Piccone Stella, all'epoca direttore centrale dei servizi giornalistici della RAI, scrive una \"Guida pratica per quelli che parlano alla radio e per quelli che l'ascoltano\". Il vademecum \u00e8 considerato una \"summa\" del linguaggio giornalistico radio-televisivo, diventando il libro di riferimento per i professionisti dei due media. Su di esso si sono formati molti grandi giornalisti della radio e della televisione pubblica italiane. \nNel 1951 la dirigenza decide la ristrutturazione dei programmi. Nascono i tre Programmi Nazionali. Il radiogiornale del Secondo Programma \u00e8 concepito secondo un nuovo formato, all'epoca sperimentale. Viene realizzato un notiziario della durata di mezz'ora (20-20,30), che prende il nome di \"Radiosera\" (novembre 1951). Tra le novit\u00e0, ogni sezione del radiogiornale \u00e8 annunciata da una sigla musicale. Redattore capo \u00e8 Italo Neri. Se \u00e8 vero che la radio e la televisione hanno contribuito ad unificare linguisticamente l'Italia, parte del merito va ai giornalisti che hanno fatto l'informazione Rai.\nNel 1975 \u00e8 approvata la legge di Riforma della RAI. Tra i principi cardine, il raggiungimento di un effettivo pluralismo all'interno dell'azienda pubblica.\nViene ridisegnato il rapporto tra rete e testata giornalistica, abbandonando il modello centralizzato in favore dell'autonomia. Nascono tre Giornali radio, uno per rete.\nDal 1976 ad oggi.\nCon la sentenza della Corte Costituzionale del 28 luglio 1976, viene messa la parola fine al centralismo dell'azienda di stato. Si apre una nuova era in cui l'ente pubblico si deve confrontare con i diversi soggetti privati presenti sul mercato. Grazie alla libert\u00e0 d'antenna, emergono in pochi anni centinaia di radio libere. La maggior parte esse trasmette esclusivamente musica, non avendo i mezzi per attaccare la Rai in un campo (quello dell'informazione) in cui l'ente pubblico opera da svariati decenni. Alcune emittenti scelgono la strada della Controinformazione, per offrire notizie che altrimenti non si sarebbero potute ascoltare dall'informazione \u201cufficiale\u201d. Succede anche che gruppi di giornalisti di formazione Rai escano dall'azienda pubblica per continuare il loro lavoro in una realt\u00e0 privata, dove si sentono pi\u00f9 liberi. Tra essi, Mario Luzzatto Fegiz. Tra la fine del 1975 e l'inizio del 1976 nasce a Roma \u00abRadio Radicale\u00bb. Essa si caratterizza, oltre a fornire informazione non allineata a quella ufficiale, per la trasmissione in diretta delle sedute del Parlamento, di tutti i congressi di partito e delle udienze dei principali processi.\nNegli anni ottanta le novit\u00e0 in campo tecnologico (nuove tecniche di registrazione, migliore qualit\u00e0 del suono stereofonico, ecc.) superano di gran lunga quelle di contenuto. Per realizzare un'offerta adeguata alle nuove esigenze del pubblico, il mezzo radiofonico si affina proponendo un'offerta pi\u00f9 articolata e aggiornata.\nQuanto alla Rai, nel 1987 nasce la Testata Giornalistica Regionale, che offre radiogiornali per ogni regione italiana, con notizie prodotte in proprio sui fatti principali avvenuti nel territorio di riferimento.\nNel giro di pochi anni, tra il 1996 e il 1999, tutti i notiziari radiofonici diventano disponibili su internet (il Giornale Radio Rai sbarca sulla rete il 19 febbraio 1996).\nNel 1998 nasce un nuovo canale Rai, \u00abGR Parlamento\u00bb, che trasmette in diretta le sedute delle due Camere nonch\u00e9 i lavori delle commissioni parlamentari. L'organizzazione attuale della RAI mantiene l'unit\u00e0 dell'azienda concessionaria articolandola all'interno in un sistema di autonomie tra radiogiornali e reti radiofoniche. Nell'ambito della programmazione giornaliera, i notiziari occupano il 15% delle ore dedicate al parlato. I servizi giornalistici vengono prodotti quasi completamente con personale e mezzi interni.\nIl panorama dell'informazione radiofonica si \u00e8 arricchito nel 1999 con la nascita di \u00abRadio 24\u00bb, emittente che trasmette esclusivamente notiziari e programmi di approfondimento. Con la diffusione dei telefonini di nuova generazione, negli anni Duemila, \u00e8 aumentata l'offerta di notiziari tematici riservati al pubblico in mobilit\u00e0. I settori prevalenti sono: meteorologia, traffico e borsa."}
{"id": "1988036", "revid": "599013", "url": "https://it.wikipedia.org/wiki?curid=1988036", "title": "Pericoli", "text": ""}
{"id": "1988037", "revid": "28592", "url": "https://it.wikipedia.org/wiki?curid=1988037", "title": "Emiratini", "text": ""}
{"id": "1988043", "revid": "125072402", "url": "https://it.wikipedia.org/wiki?curid=1988043", "title": "Sandro Baldoni", "text": "Biografia.\nGi\u00e0 giornalista per \"Il manifesto\", \"L'Espresso\", \"Cuore\" e \"Il Male\", come copywriter lavora prima in varie agenzie internazionali, poi nel 1984 apre a Milano la filiale italiana della francese Feldman Calleux et Associ\u00e9s - meglio nota come l'agenzia FCA/SBP - con l'art director Lele Panzeri e l'account Fabrizio Sabbatini, una delle agenzie di pubblicit\u00e0 pi\u00f9 creative degli anni '80 e '90, che gli consentono di ottenere prestigiosi riconoscimenti, divenendo l'autore di spot pubblicitari di notevole efficacia espressiva (fra gli altri premi, vince il Leone d'argento al Festival Internazionale del Film Pubblicitario di Cannes e il \"Clio Award\" all'Advertising Film Festival di New York).\nEsordisce dietro la macchina da presa, nel 1980, come assistente (\"non accreditato\") alla regia di Dino Risi. Insieme a Johnny Dell'Orto, fonda la casa di produzione \"Pasodoble\" (1993). Debutta sul grande schermo nel 1994 con \"Strane storie - Racconti di fine secolo\", vincitore del Ciak d'oro per la miglior regia e il Nastro d'argento dei critici cinematografici, arrivando anche finalista alla premiazione dei David di Donatello.\nNel 1996 l'agenzia FCA, a causa di fusioni internazionali, viene definitivamente sciolta.\nNel 1998 il suo secondo film \"Consigli per gli acquisti\" arriva come finalista alle premiazioni dei Nastro d'argento nelle categorie: migliore regia, migliore soggetto, migliore fotografia.\nDopo un po' di tempo in cui si occupa maggiormente di teatro, nel 2008 esce il suo terzo film \"Italian Dream\".\nNel 2017 scrive e dirige il documentario \"La botta grossa\" in cui raccoglie, lungo i mesi successivi all'evento, le testimonianze dei terremotati umbri e marchigiani."}
{"id": "1988044", "revid": "986213", "url": "https://it.wikipedia.org/wiki?curid=1988044", "title": "Carlotta Guglielmina di Anhalt-Bernburg-Schaumburg-Hoym", "text": "Matrimonio e discendenza.\nEra figlia di Lebrecht di Anhalt-Zeitz-Hoym, principe di Anhalt-Bernburg-Schaumburg-Hoym, e della seconda moglie Eberardina di Weede.\nVenne data in sposa al Langravio Guglielmo d'Assia-Philippsthal-Barchfeld; il matrimonio, che sanciva l'unione tra le dinastie Ascanidi e Brabante, venne celebrato a Hoym il 31 ottobre 1724.\nCarlotta diede alla luce quindici figli:\nRimase vedova il 13 maggio 1761 e il ducato pass\u00f2 a loro figlio Adolfo."}
{"id": "1988047", "revid": "124833054", "url": "https://it.wikipedia.org/wiki?curid=1988047", "title": "Lista di compagnie aeree di bandiera", "text": "Una compagnia aerea di bandiera pu\u00f2 essere definita come quella compagnia aerea in cui il proprietario o l'azionista di maggioranza \u00e8 lo stato in cui essa \u00e8 basata.\nElenco.\nQueste sono le principali compagnie aeree di bandiera. Ci sono anche nazioni che ne hanno pi\u00f9 di una. La compagnia pi\u00f9 grande \u00e8 la Lufthansa."}
{"id": "1988048", "revid": "729019", "url": "https://it.wikipedia.org/wiki?curid=1988048", "title": "Isola Bolscevica", "text": "L'isola Bolscevica (), \u00e8 l'isola pi\u00f9 a sud dell'arcipelago delle Severnaja Zemlja, nella sezione russa dell'oceano Artico, tra il mare di Laptev e il mare di Kara, costituendo la seconda maggiore isola nel gruppo, dopo l'isola della Rivoluzione d'Ottobre, che si trova poco pi\u00f9 a nord, separata dallo stretto di \u0160okal'skij. Politicamente, fa parte del Territorio di Krasnojarsk, in Russia.\nGeografia.\nL'estensione di quest'isola \u00e8 stata stimata attorno agli 11.312 km\u00b2, questo la rende la 70\u00aa isola per area nel mondo. L'isola bolscevica \u00e8 montuosa, raggiungendo l'altitudine di 935\u00a0m, e ospita la base artica russa \"Prima\". Circa il 30% dell'isola \u00e8 coperta da ghiacciai, mentre le ampie pianure costiere hanno una sparsa vegetazione di muschi e licheni. La sua costa nord-occidentale ha alcuni fiordi, tra questi i pi\u00f9 importanti sono: Tel'man, Spartak e Partizan.\nL'isola Bolscevica \u00e8 coperta da almeno tre sistemi di ghiacciai: il ghiacciaio Leningrad, il ghiacciaio Sem\u00ebnov-Tjan'-\u0160an'skij, e anche il piccolo ghiacciaio Kropotkin.\nIsole adiacenti.\nLe seguenti isole sono vicine alla costa dell'isola Bolscevica; a partire da nord, verso est in senso orario.\nNella parte nord-orientale del golfo di Achmatov:\nAl largo della costa meridionale:\nCambiamento del nome.\nAttualmente \u00e8 in corso una richiesta formale per rinominare la \"Ostrov Bolshevik\" come \"Svjataja Olga\" (Sant'Olga)."}
{"id": "1988051", "revid": "767487", "url": "https://it.wikipedia.org/wiki?curid=1988051", "title": "Mi accordo", "text": "Mi accordo \u00e8 il terzo album di Daniele Groff, pubblicato nel 2004. Il brano \"Sei un miracolo\" \u00e8 stato presentato al Festival di Sanremo 2004."}
{"id": "1988052", "revid": "599013", "url": "https://it.wikipedia.org/wiki?curid=1988052", "title": "Toni B\u00fcrgler", "text": "\u00c8 il fratello maggiore di Thomas, a sua volta sciatore alpino di alto livello.\nBiografia.\nDiscesista puro originario di Rickenbach di Svitto, in Coppa del Mondo B\u00fcrgler ottenne il primo piazzamento di rilievo il 16 dicembre 1978 sulla Saslong della Val Gardena, piazzandosi 4\u00ba, e colse il primo successo il 14 gennaio 1979 sulle nevi di casa di Crans-Montana. Ai XIII Giochi olimpici invernali di , sua unica presenza olimpica, non complet\u00f2 la prova.\nIl 24 gennaio 1981, sull'impegnativo tracciato della Lauberhorn di Wengen, ottenne la sua seconda e ultima vittoria in Coppa del Mondo; il 6 dicembre dello stesso anno conquist\u00f2 l'ultimo podio, piazzandosi 3\u00ba a Val-d'Is\u00e8re dietro a Franz Klammer e Peter M\u00fcller. Partecip\u00f2 ai Mondiali di Schladming del 1982 concludendo 8\u00ba; l'ultimo piazzamento della sua attivit\u00e0 agonistica fu il 12\u00ba posto ottenuto nello slalom gigante di Coppa del Mondo disputato ad Adelboden il 14 gennaio 1984.\nPalmar\u00e8s.\nCoppa del mondo - vittorie.\nLegenda:\nDH = discesa libera"}
{"id": "1988054", "revid": "287204", "url": "https://it.wikipedia.org/wiki?curid=1988054", "title": "Prevosto di Lecco", "text": ""}
{"id": "1988056", "revid": "124877194", "url": "https://it.wikipedia.org/wiki?curid=1988056", "title": "Gran Premio di Francia 1997", "text": "Il Gran Premio di Francia 1997 fu l'ottavo appuntamento della stagione di Formula 1 1997.\nDisputatosi il 29 giugno sul circuito di Magny Cours, ha visto la vittoria di Michael Schumacher su Ferrari, seguito dal connazionale Heinz-Harald Frentzen e dal compagno di squadra Eddie Irvine.\nQualifiche.\nResoconto.\nIn prova il pi\u00f9 veloce \u00e8 per la seconda volta consecutiva Michael Schumacher, che precede Frentzen ed il fratello Ralf. Per la prima volta in Formula 1 tre tedeschi finiscono davanti a tutti nella griglia di partenza. Villeneuve \u00e8 quarto e precede la seconda Ferrari di Irvine e Trulli, gi\u00e0 a suo agio con la Prost; solo settimo ed ottavo Wurz ed Alesi.\nGara.\nResoconto.\nQuando si spengono i semafori rossi \u00e8 Michael Schumacher pi\u00f9 veloce di tutti davanti a Frenzten, Irvine, Villeneuve e Ralf Schumacher. Alla prima curva vola fuori Hill, che rientra con l'ala anteriore a pezzi. Davanti, le posizioni si stabilizzano molto presto; al 5\u00ba giro il primo ritiro \u00e8 per Marques, che si ferma con il motore rotto. All'8\u00ba giro \u00e8 Nakano che esce alla curva del Liceo. Schumacher allunga; solo Frenzten sembra in grado replicare, dietro a loro Irvine, Villeneuve, Ralf Schumacher ed il duo McLaren. Al 15\u00ba giro a Verstappen si blocca l'acceleratore; il pilota olandese finisce dritto contro le barriere. Subito dopo \u00e8 H\u00e4kkinen che si ritira per un guasto al motore. Al 19\u00ba giro Katayama si ferma ai box e inizia la prima serie di rifornimenti, senza che in pista si veda qualche sorpasso.\nAl termine della prima ronda di pit stop Schumacher \u00e8 sempre in testa davanti a Frentzen, Irvine, Villeneuve e Trulli, che non ha ancora rifornito. Fra il 35\u00ba e il 37\u00ba giro si ritirano le due Stewart. La gara prosegue noiosamente anche se nuvoloni si addensano sul circuito. Al 44\u00ba giro l'esordiente Fontana va in testacoda e si ritira. Mentre inizia la seconda serie di pit stop, su parte del circuito comincia a piovere. La pioggia aumenta di intensit\u00e0 e mentre Ralf Schumacher arriva lungo sulla ghiaia ma riesce a rientrare, Herbert \u00e8 il primo a montare le gomme intermedie.\nFinalmente il finale regala emozioni: Herbert gira gi\u00e0 pi\u00f9 velocemente di tutti mentre Michael Schumacher si distrae a parlare via radio con il team e arriva lungo sulla ghiaia, riuscendo a rientrare ancora in testa. L'aderenza \u00e8 minima e Wurz, che stava lottando con Ralf Schumacher per il sesto posto, va in testacoda e si insabbia, imitato subito dopo da Diniz; anche Salo si ritira per noie elettriche. Al 64\u00ba giro Alesi si ferma ai box per calzare le gomme intermedie; Herbert sta girando 8\" pi\u00f9 veloce di tutti. Si fermano contemporaneamente Irvine e Villeneuve e come al solito il team Williams \u00e8 pi\u00f9 lento e il canadese perde tempo e scivola indietro di due posti.\nGli ultimi due giri sono molto concitati: Villeneuve raggiunge e supera prima Ralf Schumacher e poi Coulthard. Quando supera lo scozzese all'Adelaide, gli si accoda Ralf Schumacher, che riesce a superare a sua volta la McLaren. All'ultimo giro Irvine compie un'escursione fuori pista e Villeneuve gli si fa sotto. Il canadese tenta un disperato affondo all'ultima curva, ma Irvine chiude e Jacques va in testacoda all'ingresso della corsia box. Villeneuve riesce a ripartire proprio davanti ad Alesi, il quale aveva appena speronato Coulthard in un tentativo di sorpasso impossibile. Lo scozzese si ferma cos\u00ec a poche curve dalla fine nella sabbia. Schumacher vince davanti a Frentzen, Irvine, Villeneuve, Alesi e Ralf Schumacher. Il tedesco della Ferrari allunga in modo perentorio in classifica con ben 14 punti di vantaggio sul canadese.\nNote.\n\"Salvo indicazioni diverse le classifiche sono tratte da \""}
{"id": "1988058", "revid": "1442080", "url": "https://it.wikipedia.org/wiki?curid=1988058", "title": "Tethyidae", "text": "Tethyidae \u00e8 una famiglia di spugne della classe Demospongiae.\nTassonomia.\nLa famiglia comprende i seguenti generi:"}
{"id": "1988060", "revid": "287204", "url": "https://it.wikipedia.org/wiki?curid=1988060", "title": "Decano di Lecco", "text": ""}
{"id": "1988061", "revid": "4252", "url": "https://it.wikipedia.org/wiki?curid=1988061", "title": "Isola Bogoslof", "text": ""}
{"id": "1988068", "revid": "15756", "url": "https://it.wikipedia.org/wiki?curid=1988068", "title": "Stregoneria tradizionale", "text": "Stregoneria tradizionale \u00e8 un termine ombrello che \u00e8 stato introdotto negli ultimi decenni per riferirsi a varie pratiche stregonesche che traggono spunto da credenze folkloristiche attestate nell'Europa medievale e della prima et\u00e0 moderna. La stregoneria tradizionale \u00e8 quindi solitamente una forma di ricostruzionismo neopagano, che spesso comprende gruppi che hanno semplicemente voluto differenziarsi dalla wicca e dal neopaganesimo eclettico, non condividendone i principi.\nLa stregoneria tradizionale si richiama a tradizioni pi\u00f9 antiche della wicca, per\u00f2 \u00e8 un ricostruzionismo neopagano pi\u00f9 recente rispetto ad essa.\nNon esistendo un termine migliore che possa essere usato per riferirsi a tutte queste tradizioni, il vocabolo stregoneria tradizionale ha un significato esteso, dato che raccoglie le pi\u00f9 svariate pratiche, sebbene tra queste venga dato grande peso a quelle che traggono la loro origine da realt\u00e0 locali e dal folklore. Coloro che seguono queste vie tradizionali a volte desiderano essere chiamati \"tradizionalisti\".\nIl termine non definisce per\u00f2 in modo coerente e collettivo tutte le credenze culturali e le tradizioni che lo adottano. Ad esempio il vocabolo stregoneria tradizionale \u00e8 usato sia per riferirsi a tentativi di ricostruzionismo della stregoneria medievale e della prima et\u00e0 moderna, che per indicare tradizioni che reclamano di essere ereditarie, che infine per correnti pagane che hanno deciso di differenziarsi dal neo-paganesimo eclettico e dalla wicca cercando una ribellione contro il finto buonismo che sembrava manifestarsi dentro a tali correnti.\nDifferenze tra stregoneria tradizionale e wicca.\nIn realt\u00e0 \u00e8 quasi impossibile fare una distinzione netta, perch\u00e9 da un lato si ha nella wicca una pratica religiosa-spirituale che, sebbene molto flessibile e differenziata in molte correnti, risulta essere ormai ben strutturata, una pratica che si \u00e8 diffusa capillarmente e viene abbondantemente copiata, anche da coloro che si definiscono tradizionalisti e che teoricamente la dovrebbero rifiutare; dall'altro nelle stregonerie tradizionali si racchiudono tutta una serie di pratiche che, in tanti casi, partono dalla wicca stessa come spunto, in altri si differenziano moltissimo, da luogo a luogo, o da gruppo a gruppo, per non parlare dei praticanti solitari, che seguono un percorso personale, mischiando talvolta in modo eclettico varie influenze.\nA grosso modo per\u00f2 si possono fare queste distinzioni:"}
{"id": "1988071", "revid": "643494", "url": "https://it.wikipedia.org/wiki?curid=1988071", "title": "La caccia (miniserie televisiva)", "text": "La caccia \u00e8 una miniserie televisiva italiana composta da 2 puntate, diretta da Massimo Spano e prodotta dalla Compagnia Leone Cinematografica per Rai Fiction.\nTrama.\nLorenzo Freddi, gioielliere che ha una moglie incinta della loro seconda figlia e un figlio, la sua vita viene sconvolta quando uno sconosciuto rapina e uccide sia la moglie che il figlio. Stanco della lentezza delle indagini degli inquirenti, Lorenzo decide di farsi giustizia da solo e di mettersi sulle tracce dell'assassino, concentrando sui sospetti verso Pietro Sacco, un meccanico con piccoli precedenti penali."}
{"id": "1988073", "revid": "306856", "url": "https://it.wikipedia.org/wiki?curid=1988073", "title": "Partiti politici in Trentino-Alto Adige", "text": "Questo elenco dei partiti politici in Trentino-Alto Adige comprende i diversi partiti politici attivi (ora o nel passato) nelle due provincie autonome da cui \u00e8 formato il Trentino-Alto Adige: la Provincia autonoma di Trento e la Provincia autonoma di Bolzano, ognuna con un diverso insieme di partiti.\nLe assemblee rappresentative provinciali sono il Consiglio della Provincia di Trento e il Consiglio della Provincia di Bolzano, che insieme formano il Consiglio regionale del Trentino-Alto Adige.\nNessun partito ha mai avuto la possibilit\u00e0 di governare da solo e i partiti sono quindi obbligati a coalizzarsi tra di loro. Se in Trentino questo \u00e8 dovuto alla dimensione dei movimenti, in Alto Adige i motivi sono etnici: la S\u00fcdtiroler Volkspartei, sempre sopra il 50% dei voti provinciali, ha sempre avuto bisogno del sostegno di almeno un partito italiano per avere esponenti di lingua italiana nella giunta.\nProvincia di Bolzano.\nNella provincia, oltre ad alcuni dei maggiori partiti nazionali, sono attivi diversi partiti a vocazione locale.\nDi questi soltanto il S\u00fcdtiroler Volkspartei \u00e8 riuscito ad ottenere rappresentanza in Parlamento presentandosi con il proprio simbolo.\nPartiti locali.\nLa tabella di seguito elenca i partiti di livello non nazionale che hanno ottenuto rappresentanza nel Consiglio della Provincia autonoma di Bolzano."}
{"id": "1988074", "revid": "200568", "url": "https://it.wikipedia.org/wiki?curid=1988074", "title": "Ponte da Verrazzano", "text": ""}
{"id": "1988076", "revid": "1498232", "url": "https://it.wikipedia.org/wiki?curid=1988076", "title": "Gennargentu (traghetto)", "text": "La Gennargentu \u00e8 stata una nave traghetto che ha prestato servizio per le Ferrovie dello Stato sulla rotta Civitavecchia - Golfo Aranci.\nCostruita nel 1965 ai Cantieri Navali Riuniti di Ancona (oggi Fincantieri), dal 1965 sino al 1999, per poi essere radiato e demolito nel 2001. Gemello del \"Gallura\", \u00e8 molto simile alle unit\u00e0 \"Hermaea\" e \"Tyrsus\", anch'esse in servizio sulla stessa rotta, ma presentava delle migliorie e una maggiore capacit\u00e0 di carico per le autovetture rispetto a queste ultime, grazie a due ponti inferiori raggiungibili tramite due montacarichi. Il traghetto era progettato per un trasporto combinato di passeggeri con auto al seguito e carri ferroviari, disponeva di 7 ponti, aveva una velocit\u00e0 di servizio di circa 18 nodi, una capacit\u00e0 di quasi 600 passeggeri con circa 160 auto al seguito oppure 85 auto e 296 metri lineari di carico ferroviario divisi su 3 binari ubicati al ponte principale. La \"Gennargentu\" disponeva di cabine con servizi, poltrone reclinabili, due bar e un ristorante self-service.\nLa nave poteva attraccare in speciali invasature, dove una rampa con binari veniva calata idraulicamente sul ponte binari della nave, mentre una rampa fissa laterale al molo permetteva la salita e la discesa delle autovetture al ponte \"cabine\" in zona di poppavia, che poteva ospitare circa 30 autovetture."}
{"id": "1988080", "revid": "2519", "url": "https://it.wikipedia.org/wiki?curid=1988080", "title": "Provincia di Camarines Sur", "text": "Camarines Sur \u00e8 una provincia delle Filippine nella regione del Bicol.\nIl capoluogo provinciale \u00e8 Pili.\nGeografia antropica.\nSuddivisioni amministrative.\nLa provincia di Camarines Sur \u00e8 divisa in 2 citt\u00e0 e 35 municipalit\u00e0."}
{"id": "1988082", "revid": "599013", "url": "https://it.wikipedia.org/wiki?curid=1988082", "title": "Clan Misso", "text": "Il clan Misso \u00e8 stato un sodalizio camorristico operante sul territorio della citt\u00e0 di Napoli, e pi\u00f9 precisamente nel Rione Sanit\u00e0.\nStoria.\nLa nascita del sodalizio criminale tra le tre famiglie Misso, Pirozzi e Savarese sarebbe da datare intorno agli anni '80, con il passare degli anni i boss Tolomelli e Vastarella sono stati costretti ad abbandonare il quartiere con le loro famiglie. Lo scontro giunse al suo culmine quando nel 1998 un'autobomba organizzata dai Vastarella fer\u00ec 11 persone, nel tentativo di colpire Giulio Pirozzi.\nIl leader storico e fondatore del clan \u00e8 Giuseppe Misso (Missi all'anagrafe) detto \"o Nasone\" dotato di un indiscusso carisma e sostenuto fin dall'inizio della sua carriera criminale da Luigi Giuliano, legame che si sarebbe sciolto, inevitabilmente, da quando \"Lovigino\" ha cominciato la sua collaborazione con la giustizia.\nIl boss della Sanit\u00e0 da sempre simpatizzante dell'estrema destra fin\u00ec anche sotto processo, ma fu poi assolto dall'accusa, per una sua presunta partecipazione alla strage del Rapido 904 nella notte del 23 dicembre 1984. Negli anni Ottanta la notizia della rapina miliardaria realizzata dal suo clan ai danni del Monte dei Pegni del Banco di Napoli fece il giro del mondo. \nNel 2005, approfittando dell'assenza del \"Nasone\" scoppia un'altra sanguinosa faida nella Sanit\u00e0, che ha visto come protagonista di una scissione il gruppo facente capo ad un uomo legato al clan Lo Russo: Salvatore Torino detto \"\"'o Gassusaro\". \nIl clan Misso, nella faida era rappresentato da:\nIl clan Misso, diversamente dagli altri clan sparsi sul territorio, \u00e8 specializzato in furti e rapine nelle banche, negli uffici postali e dei furgoni blindati e tra i profitti dal controllo delle cooperative di ex detenuti, dell'usura, dai falsi, dall'oro e dal controllo delle gioielleri. \nNel breve periodo in cui \u00e8 tornato in libert\u00e0 Misso avrebbe raccolto intorno al proprio gruppo i capiclan dei Mazzarella e dei Sarno, che avevano chiare ragioni di odio nei confronti dell'Alleanza di Secondigliano, per un progetto di vendetta per l'omicidio della moglie, Assunta Sarno"}
{"id": "1988083", "revid": "100440053", "url": "https://it.wikipedia.org/wiki?curid=1988083", "title": "Bit (album)", "text": "Bit \u00e8 il secondo album di Daniele Groff, pubblicato nel 2001 dalla BMG. Ne sono stati estratti due singoli: \"If you don't like it\" e \"Anna Julia\"."}
{"id": "1988084", "revid": "1892728", "url": "https://it.wikipedia.org/wiki?curid=1988084", "title": "Il Film Festival di Springfield", "text": ""}
{"id": "1988085", "revid": "767487", "url": "https://it.wikipedia.org/wiki?curid=1988085", "title": "State of Alert", "text": "Gli State of Alert sono un gruppo hardcore punk (noto anche come S.O.A.) attivo nella scena hardcore di Washington DC dal 1980 al 1981). Nonostante abbiano avuto all'attivo solo un EP ed una partecipazione ad una compilation, hanno avuto comunque una notevole influenza e importanza all'interno della scena hardcore di Washington ma non solo. La band \u00e8 infatti citata come influenza di numerosi altri gruppi musicali hardcore anche appartenenti a scene musicali diverse, come i Negative Approach di Detroit e gli Agnostic Front del New York hardcore.\nInoltre molti dei componenti della band otterranno ulteriore e maggiore successo dopo lo scioglimento grazie all'attivit\u00e0 con altri gruppi musicali. Il cantante Henry Garfield diverr\u00e0 molto famoso col nome di Henry Rollins insieme alla band hardcore californiana Black Flag. Anche il chitarrista Michael Hampton insieme ad alcuni componenti della band Untouchables (tra cui Alex MacKaye) dar\u00e0 vita ai The Faith e successivamente, insieme a Ian MacKaye, agli Embrace, considerata una delle prime band emo della storia e, insieme ad alcuni membri dei Rites of Spring, agli One Last Wish. Il bassista entrer\u00e0 a far parte della band Iron Cross."}
{"id": "1988086", "revid": "24281", "url": "https://it.wikipedia.org/wiki?curid=1988086", "title": "S.O.A.", "text": ""}
{"id": "1988103", "revid": "121468819", "url": "https://it.wikipedia.org/wiki?curid=1988103", "title": "Sinagoga italiana di Istanbul", "text": "La sinagoga italiana, nota anche come Kal de los Frankos, \u00e8 una sinagoga che si trova a nord del Corno d'oro a Istanbul, Turchia. La sinagoga fu creata dalla comunit\u00e0 Israelitico-Italiana di Istanbul nel 1800. Nel 1931 l'edificio originario fu demolito per essere sostituito da una nuova sinagoga."}
{"id": "1988104", "revid": "174925", "url": "https://it.wikipedia.org/wiki?curid=1988104", "title": "N\u0101ma-r\u016bpa", "text": "Nella dottrina buddhista Thevav\u0101da in lingua p\u0101li \u00e8 la combinazione degli elementi materiali, \"r\u016bpa\", con quelli mentali, \"n\u0101ma\", che compongono la persona. L'ascesi buddhista mira al conseguimento della liberazione dai vincoli del \"n\u0101ma-r\u016bpa\" riconoscendoli soggetti all'impermanenza ed intrinsecamente privi di s\u00e9, giungendo cos\u00ec alla realizzazione della condizione del \u00abnon nato, non composto, non soggetto a invecchiamento e morte\u00bb, ossia al \"nibb\u0101na\".\nSi possono frettolosamente tradurre coi nostri termini di filosofia occidentale, l'\u0100tman come S\u00e9 superiore, lo pneuma o parte divina e sacra dell'anima, n\u0101ma come S\u00e9 inferiore, la psyche, la mente, la personalit\u00e0, la definizione, quindi la \"r\u016bpa\" come il soma, corpo fisico, la forma.\nAspetti comuni in altre religioni.\nI \"nomi e le forme\" (\"n\u0101ma-r\u016bpa\") sovrimposti dall\"'avijj\u0101\" o ignoranza, corrispondono anche al concetto islamico di quiddit\u00e0 (\"m\u0101hiyyah\") e altro non sono se non le forme esteriori dei \"nomi e attributi\" divini."}
{"id": "1988112", "revid": "1695930", "url": "https://it.wikipedia.org/wiki?curid=1988112", "title": "John Hawkins (autore)", "text": "Fu il pioniere di una nuova branca di studi, la musicologia. Fu amico di Samuel Johnson e Horace Walpole. Fece parte del club letterario The Club fondato da Johnson ma ne usc\u00ec ben presto per disaccordo con alcuni degli altri soci. La sua amicizia con Johnson fu salda e duratura e ne fu nominato esecutore testamentario. Spos\u00f2 l'ereditiera Sidney Storer e fu il padre della scrittrice Laetitia Hawkins.\nDurante la sua vita scrisse molte opere, compresa \"A General History of the Science and Practice of Music\" e la biografia di Samuel Johnson in ricordo dell'amico perduto. Fu nominato magistrato e in seguito divenne Presidente di tribunale nel Middlesex. Nel 1772 fu nominato \"baronetto\" per i suoi servigi.\nBiografia.\nHawkins, in un primo momento, segu\u00ec le orme del padre per diventare architetto. Tuttavia, prima dei 30 anni mise su un'attivit\u00e0 da avvocato. Nel 1753, spos\u00f2 Sidney Storer e dopo che sua moglie eredit\u00f2 una grossa fortuna a seguito della morte di suo fratello, Hawkins nel 1759 si ritir\u00f2 da tutti gli impegni professionali. Nel 1760 la famiglia si trasfer\u00ec a Twickenham, dove Hawkins pubblic\u00f2 una edizione di \"The Complete Angler; Or, Contemplative Man's Recreation: Being a Discourse On Rivers, Fish-Ponds, Fish, and Fishing\" di Izaak Walton. Nel 1763, pubblic\u00f2 un documento sullo stato delle strade che \u00e8 stato considerato la base del Highway Act del 1835.\nHawkins impieg\u00f2 16 anni per scrivere \"A General History of the Science and Practice of Music\", pubblicata in cinque volumi nel 1776. Dapprima venne giudicata positivamente, ma divenne ben presto oggetto di critiche, in specie dovute ad artisti come John Wall Callcott, che compose una canzone di scherno contro Hawkins. L'opera di Hawkins venne nettamente superata da \"General History of Music\" (1776-89) di Charles Burney. Tuttavia, negli anni successivi la storia della musica scritta da Hawkins venne rivalutata e considerata superiore a quella scritta da Burney. In particolare, quanto detto da Burney su autori come Handel e Bach venne ritenuto inadeguato.\nA poche ore dalla morte di Johnson, gli editori Thomas Cadell e William Strahan chiesero ad Hawkins di scrivere una biografia e curare una edizione delle opere di Johnson. Hawkins subito scrisse la prima biografia completa di Johnson, \"Life of Samuel Johnson\" (1787). Questa biografia venne ampiamente superata, tranne che per gli specialisti, dalla pi\u00f9 ampia e colorita opera \"Life of Johnson\" di James Boswell pubblicata nel 1791. Hawkins certamente frequent\u00f2 Johnson per un tempo circa il doppio di quello di Boswell, cio\u00e8 sin dagli anni 1740, e la sua opera ci riferisce in modo pi\u00f9 dettagliato di alcuni aspetti di Johnson. Hawkins condivideva la natura molto religiosa di Johnson e gli fu vicino nell'attimo finale, a differenza di Boswell che si era trattenuto in Scozia per alcuni mesi."}
{"id": "1988121", "revid": "339392", "url": "https://it.wikipedia.org/wiki?curid=1988121", "title": "Mendrisio 2009", "text": ""}
{"id": "1988126", "revid": "1305772", "url": "https://it.wikipedia.org/wiki?curid=1988126", "title": "John Hawkins", "text": ""}
{"id": "1988146", "revid": "71563", "url": "https://it.wikipedia.org/wiki?curid=1988146", "title": "Apparecchio di punteria generale", "text": "Lapparecchio di punteria generale o APG era uno strumento ottico-meccanico utilizzato nei sistemi di puntamento delle navi da guerra dalla prima guerra mondiale alla seconda guerra mondiale quando fu affiancato e poi sostituito dai sistemi di puntamento radar.\nIl tiro navale \u00e8 particolarmente complesso poich\u00e9: 1) sia la nave che effettua il tiro, sia il bersaglio sono in movimento e 2) la stessa piattaforma di tiro rolla e beccheggia secondo il moto ondoso, facendo s\u00ec che istante per istante il piano di appoggio dei cannoni non \u00e8 un piano orizzontale ma ha un angolo di prua e un angolo laterale rispetto al piano orizzontale. Per colpire il bersaglio \u00e8 quindi necessario sia eseguire una stima del luogo in cui il bersaglio si trover\u00e0 quando il proiettile giunger\u00e0 a segno, sia tenere conto del disallineamento dei due piani. Tenuto conto delle distanze usuali del tiro navale che, all'epoca, potevano anche superare i 10\u00a0km, il calcolo delle soluzioni di tiro che tenesse conto di tutte le variabili non poteva ovviamente essere fatto \"a vista\" come nel caso del tiro diretto a distanza ravvicinata. \nMediante l'APG il \"puntatore in brandeggio\" seguiva il bersaglio con gli oculari posti nella parte ruotante, mentre il \"puntatore in sito\" teneva la mira sul bersaglio tramite un'altra coppia di oculari collegati un prisma mobile in modo da misurare lo sbandamento della nave e potevano cos\u00ec rilevare in continuo la sua direzione rispetto alla prua e l'angolo di sbandamento della nave legato al moto ondoso. In base a queste misurazioni l'APG forniva in continuo ai cannoni i valori degli angoli di brandeggio e di elevazione, corretti per le velocit\u00e0 relative della nave e del bersaglio e per lo sbandamento. \nGli stessi dati erano inviati alla centrale di tiro che li integrava con gli altri dati provenienti dall'anemometro (che permetteva di correggere il tiro secondo la velocit\u00e0 e la direzione del vento), dai telemetri e stereotelemetri siti nella torretta telemetrica (che permettevano di conoscere la distanza del bersaglio) e dal gimetro (che misurava la variazione angolare del brandeggio nell'unit\u00e0 di tempo), dall'indicatore centrale e tavolo previsore. La centrale di tiro dava quindi la correzione totale da applicare all'alzo e al brandeggio per puntare correttamente i cannoni.\nSolitamente l'APG era situato in posizione elevata, spesso integrato nelle torrette telemetriche, in modo da essere meno soggetto all'interferenza degli spruzzi provenienti dal mare e del fumo generato dai motori o dallo sparo dei cannoni. \nStoria.\nLa necessit\u00e0 di disporre di uno strumento in grado di governare il fuoco delle batterie principali di una nave divenne evidente dalla met\u00e0 dell'Ottocento con il progredire delle artiglierie, in particolare l'introduzione dei sistemi di retrocarica. L'aumentata distanza di tiro rese necessario il fuoco a salve concentrate, in modo da rendere distinguibili gli spruzzi dei colpi mancati, dato che i colpi a segno erano di difficile rilevamento a causa del fumo sprigionato dal fuoco avversario e le esplosioni dei colpi a segno potevano essere confuse con i lampi delle bocche da fuoco del bersaglio. La marina britannica inizi\u00f2 a sperimentare un sistema per il fuoco centralizzato sulla corazzata HMS Hussar nel 1826, grazie al lavoro del capitano William Kennish Carpenter che utilizz\u00f2 un teodolite collegato ad un pendolo per compensare il rollio, le soluzioni di tiro venivano, per\u00f2, inviate ai cannoni a voce. Con l'introduzione, nel 1868, dei sistemi sparo elettrici questi primitivi sistemi di controllo centralizzato furono installati su tutte le navi maggiori, uno per bordo. Tali sistemi si diffusero rapidamente in tutte le marine militari del mondo. Il sistema era costituito da un teodolite binoculare da cui si osservava il bersaglio per scegliere il momento di sparo al momento prescelto della rollata della nave, l'alzo e le compensazioni di parallasse per i cannoni erano preselezionate in base alla distanza stimata di tiro, 800 yarde (732 m), 1000 yarde (914 m) e nel 1882 si aggiunse un set a 1600 yarde (1460 m). La tattica di tiro consisteva nel creare un corridoio di fuoco alla distanza stimata del bersaglio ed era compito del comandante manovrare la nave per tenere la nave avversaria abbastanza a lungo all'interno dell'area di fuoco fino ad affondarla. Questi strumenti mostravano evidenti limiti quando la distanza e la velocit\u00e0 del bersaglio aumentavano, nel 1876, Alexey Pavlovich Davydov (\u0414\u0430\u0432\u044b\u0434\u043e\u0432 \u0410\u043b\u0435\u043a\u0441\u0435\u0439 \u041f\u0430\u0432\u043b\u043e\u0432\u0438\u0447 1826\u20141904) costru\u00ec per la marina russa il primo apparecchio di punteria generale in grado di assolvere le principali funzioni, compreso il comando di fuoco. Dopo alcune prove fu installato sulla corazzata \"Pervenets\" (\u041f\u0435\u0440\u0432\u0435\u043d\u0435\u0446, primogenito) nel 1870, ed in seguito sulle altre corazzate della flotta russa, venne utilizzato per la prima volta in battaglia nella guerra russo turca del 1877.\nPer la marina britannica si dovette attendere l'iniziativa dell'ammiraglio Percy Scott, responsabile, all'epoca, dello sviluppo del tiro (Target Practice) della Royal Navy, che propose un apparecchio che fosse in grado di seguire la mira in continuo ed inserire le correzioni per l'alzo e la parallasse, e ne install\u00f2 un prototipo sulla HMS Hero nel 1903 che controllava il tiro dell'unica torretta della nave da remoto. Nel 1905 Scott svilupp\u00f2 un nuovo apparecchio di punteria generale per la HMS Drednought, che permetteva un reale controllo centralizzato delle batterie principali della nave. Prima dell'adozione definitiva furono effettuati numerose prove e si susseguirono prototipi sempre pi\u00f9 perfezionati, solo nel 1912 si raggiunse un grado di perfezionamento sufficiente perch\u00e9 l'installazione fosse estesa a tutte le navi principali della Royal Navy. L'andamento della battaglia di Helgoland convinse l'ammiragliato a rendere prioritaria l'installazione degli APG su tutte le unit\u00e0 maggiori, lo scontro, avvenuto in condizioni di scarsa visibilit\u00e0, aveva evidenziato una eccessiva dispersione del tiro a causa della difficolt\u00e0 di individuazione dei bersagli da parte degli ufficiali di tiro delle torrette.\nDopo la Battaglia dello Jutland furono installati anche gli apparecchi di punteria generale per le batterie secondarie e ne fu progressivamente estesa l'installazione anche a tutte le unit\u00e0 minori.\nLa marina tedesca adott\u00f2, come le altre marine militari, i sistemi di direzione di tiro centralizzati ma non svilupp\u00f2 un apparato di punteria generale completo fino al dopoguerra, le navi tedesche della prima guerra mondiale erano dotate di un apparato per l'individuazione dei bersagli centralizzato per la direzione del tiro, denominato \"Richtungweiser\" o \"RW\" (\"segnalatore\"), mentre le distanze rilevate dai telemetri venivano raccolte ed elaborate in una centrale di trasmissione che calcolava le soluzioni di tiro con un apparecchio simile al Dumaresq, denominato \"EU/SV Anzeiger\", per poi trasmetterle alle torrette dove, in seguito ad un segnale sonoro, si azionava il comando di sparo.\nNel 1915, con l'entrata in guerra dell'Italia, la Regia Marina fece formale richiesta alla Gran Bretagna di fornire un apparecchio di punteria generale per le proprie corazzate monocalibro che ne erano all'epoca sprovviste, con i conseguenti problemi di dispersione del tiro. Ricevuto un netto diniego, si incaric\u00f2 la ditta Girardelli di svilluparne un prototipo sulla base delle caratteristiche note dei modelli britannici. Solo nel 1917 i primi apparecchi furono realizzati per iniziare ad equipaggiare il Duilio e l'Andrea Doria nella seconda met\u00e0 del 1918."}
{"id": "1988147", "revid": "363629", "url": "https://it.wikipedia.org/wiki?curid=1988147", "title": "Bulbo (disambigua)", "text": ""}
{"id": "1988149", "revid": "1573940", "url": "https://it.wikipedia.org/wiki?curid=1988149", "title": "Moroni (profeta)", "text": "Moroni, per la Chiesa di Ges\u00f9 Cristo dei santi degli ultimi giorni, \u00e8 il figlio di Mormon e l'ultimo profeta nefita del Libro di Mormon.\nIl padre, prima di morire, gli lasci\u00f2 le tavole di Mormon, cos\u00ec da poterle continuare. Nel Libro di Mormon aggiunse il capitolo 8 e 9, il Libro di Ether e il suo libro, chiamato \"Libro di Moroni\". Quindi nascose le tavole nella Collina di Cumora.\nNel 1823, risorto, rivel\u00f2 il Libro di Mormon a Joseph Smith dopo di che negli anni successivi gli insegn\u00f2 fino a quando, nel 1827, gli diede le tavole. Quando Smith fin\u00ec la traduzione, Moroni torn\u00f2 a riprenderle. In segno di omaggio al suo ruolo nella restaurazione in ogni Tempio della Chiesa di Ges\u00f9 Cristo dei Santi degli Ultimi giorni sulla guglia pi\u00f9 alta \u00e8 posta una sua statua; il Profeta \u00e8 raffigurato mentre suona una tromba ed \u00e8 rivolto ad Oriente, dove sorge il sole e da dove giunger\u00e0 il Salvatore."}
{"id": "1988151", "revid": "4175", "url": "https://it.wikipedia.org/wiki?curid=1988151", "title": "Rugby Leonessa 1928 S.r.l.", "text": ""}
{"id": "1988155", "revid": "292162", "url": "https://it.wikipedia.org/wiki?curid=1988155", "title": "Monte Inici", "text": "Monte Inici \u00e8 una vetta che si trova all'interno del Sito di Interesse Comunitario denominato \"Complesso Monti di Castellammare del Golfo\" (codice ITA010015). Si trova nella provincia di Trapani e ha un'altezza di 1.065 . \u00c8 la seconda vetta dei Monti di Trapani dopo il Monte Sparagio. Alle sue pendici, sul lato nord, si trova l'abitato di Castellammare del Golfo; sul lato sud la localit\u00e0 di Inici; qui sorgono il castello di Inici, il santuario della Madonna della Mendola e si estende l'ex feudo che fu, nel XVI secolo, baronia feudale dei Sanclemente.\nNel territorio del complesso montuoso di Inici sono stati ritrovati reperti fossili risalenti al giurassico medio e al primo cretaceo.\nCaratteristiche.\nMorfologia.\nIl massiccio del monte Inici \u00e8 caratterizzato da una cresta principale, che si dirige da nord-ovest a sud-est. Al limitare sudorientale, questa cresta incontra una cresta secondaria che la termina, e che \u00e8 orientato in senso perpendicolare, da nord-est a sud-ovest. Al limitare nordoccidentale, in corrispondenza del pizzo delle Niviere, la cresta principale piega in direzione nord-est, e digrada verso il mare.\nLungo il ramo nordorientale della cresta secondaria si trovano: Pizzo Teleffio (512\u00a0m), Pizzo del Dottore (627\u00a0m), Pizzo della Sella (684\u00a0m), Pizzo Stagnone (802\u00a0m), Pizzo Brando (637\u00a0m) e Cozzo Monaco (638\u00a0m).\nSulla parte est della montagna sono presenti ampie pareti verticali estese circa 70 metri, che creano due gole, pi\u00f9 ampie in cima e pi\u00f9 strette a valle, che fungono da collettore delle acque piovane. Le due gole sono denominate \"il Cappellone\" e \"Contrada Bocca della Carruba\".\nLungo la cresta principale si succedono: Pizzo Crastone (731\u00a0m), Pizzo Agnello (949\u00a0m), Pizzo delle Niviere (1041\u00a0m) e Monte Inici (1064\u00a0m) propriamente detto\nA Pizzo Stagnone sono presenti i resti di un granaio, risalente al periodo dell'impero romano, modificato in seguito dai saraceni che ne fecero un \"cisterna\" per l'acqua.\nGeologia.\nLe unit\u00e0 tettoniche di questa zona sono date da depositi di piattaforma carbonatica triassico-liassici e da carbonati pelagici di et\u00e0 giurassico-oligocenica localmente noti come PrePanormide, Trapanese e Saccense.\nIl complesso montuoso \u00e8 definibile come un grande massiccio carbonatico mesozoico-eocenico.\nI depositi del complesso montuoso appartengono in gra parte al Triassico superiore con presenza di calcari dolomitici a megalodontidi, dolomie stromatolitiche e loferitiche, calcilutiti ad alghe, foraminiferi e brecce loferitiche e uno spessore variabile da 50 a 500 metri.\nA sud, nella parte propriamente chiamata Monte Inici, sono presenti alcari nodulari ad ammoniti, calcareniti a crinoidi, calcilutiti a brachiopodi, bivalvi, calcilutiti e marne silicizzate, radiolariti e argilliti silicee con uno spessore variabile da 20 a 20 metri. Tale stratificazione risale al Liassico superiore-Malm\nUn'ulteriore area interna \u00e8 formata da calcilutiti e calcisiltiti bianche con liste e noduli di selce. Secondo la \"Carta dei Suoli della Sicilia\" in quel territorio incidono due associazioni: Roccia affiorante\u2013Litosuoli e Litosuoli\u2013Roccia affiorante\u2013Terra rossa.\nLa vegetazione presente su questi suoli \u00e8 generalmente di tipo erbaceo e arbustivo, in taluni tratti molto scarsa o del tutto assente. I contenuti in sostanza organica sono bassi cos\u00ec da rendere il terreno inidoneo alla coltura per i fini agricoli.\nLe terre rosse che hanno un'estensione limitata sono inframmezzate ai pi\u00f9 diffusi litosuoli e roccia affiorante.\nGrotte.\nAll'interno del complesso montuoso sono presenti diverse cavit\u00e0 e grotte, tra le quali l\"'Abisso dei cocci\" e la \"Grotta dell'eremita\".\nLa baronia di Inici.\nAi piedi del massiccio dell'Inici si estendeva un vasto feudo la cui esistenza era gi\u00e0 accertata agli inizi del XIII secolo e che fu, nei secoli XV-XVI, propriet\u00e0 della famiglia Sanclemente e divenne, all'inizio del Cinquecento baronia feudale. Della baronia di Inici, nel 1507, fu infatti investito, da Ferdinando il Cattolico, il \"miles\" Simone Sanclemente, per lettere di investitura date nel Castelnuovo di Napoli a 22 febbraio IV indizione dello stesso anno. In quel periodo la baronia raggiungeva un'estensione di 974 salme, comprendeva nove marcati al suo interno ed era baronia feudale nel territorio sotto la giurisdizione di Monte San Giuliano; il territorio era:\n\"situm et positum in Valle Mazariae et in territorio Montis Sancti Juliani, confinatum cum baronia Baydae ex parte septentrionis et occidentis, cum feudo de Bruca et Arcudacis ex parte eadem, cum feudo Gagliardetto ex parte orientis, cum via publica et flumine ex parte meridiei\".\nI nove \"marcati\" tra di loro confinanti erano: il marcato della Montagna, della Chiana, delli Miselli, della Balata (d'Inici), di Pocorobba (o Pocoroba), della Noce, di Fontanelli, della Pecoreria e di Abbatello."}
{"id": "1988156", "revid": "287204", "url": "https://it.wikipedia.org/wiki?curid=1988156", "title": "Composto di gas nobili", "text": "Un composto di gas nobili \u00e8 un composto chimico che contiene elementi appartenenti al gruppo 18 della tavola periodica, i gas nobili.\nStoria.\nInizialmente si credeva che i gas nobili non potessero formare composti a causa dei loro ottetti elettronici che li rendono chimicamente stabili e non reagenti.\nTutti i gas nobili hanno gli orbitali \"s\" e \"p\" pieni e non formano composti facilmente.\nA causa della loro alta energia di ionizzazione e della loro affinit\u00e0 elettronica vicina allo zero si riteneva che essi non potessero prendere parte ad alcuna reazione.\nNel 1933 Linus Pauling predisse che i gas nobili pi\u00f9 pesanti avrebbero potuto formare composti con fluoro ed ossigeno. Dimostr\u00f2 l'esistenza dell'esafluoruro di kripton e dell'esafluoruro di xeno (XeF6) e previde che sarebbe potuto esistere lo XeF8 come composto instabile e che l'acido xenico avrebbe formato sali perxenici. Queste predizioni si rivelarono quasi esatte, e si trov\u00f2 che lo XeF8 non \u00e8 solo termodinamicamente instabile, ma anche cineticamente. e fino al 2006 non fu sintetizzato.\nI gas nobili pi\u00f9 pesanti hanno pi\u00f9 gusci elettronici rispetto ai pi\u00f9 leggeri. Gli elettroni pi\u00f9 esterni subiscono un \"effetto schermo\" da parte di quelli pi\u00f9 interni, cosa che li rende pi\u00f9 facilmente ionizzabili, finch\u00e9 essi vengono attratti da nuclei caricati negativamente. Questi gas nobili possono cos\u00ec formare composti con gli elementi pi\u00f9 elettronegativi: fluoro e ossigeno.\nComposti antecedenti al 1962.\nPrima del 1962, gli unici composti di gas nobili isolati furono i clatrati (inclusi gli idrati di clatrato). Altri composti, come quelli di coordinazione furono individuati solo tramite metodi spettroscopici.\nClatrati.\nI clatrati, conosciuti anche come \"composti a gabbia\", sono composti di gas nobili i quali sono intrappolati nelle cavit\u00e0 dei cristalli di alcune sostanze organiche e non. La condizione essenziale per la loro formazione \u00e8 che l'atomo ospite sia abbastanza grande per fissarsi nelle cavit\u00e0 dei cristalli. Argon, Kripton, e Xeno possono formare clatrati con \u03b2-quinolo, ma Elio e Neon non possono perch\u00e9 sono troppo piccoli.\nI clatrati sono stati utilizzati per separare l'elio e il neon da argon, krypton e xeno. I composti che contengono nuclidi instabili dei gas nobili mantengono chiaramente le loro propriet\u00e0 di decadimento: il clatrato di 85Kr, ad esempio emette particelle beta, mentre il clatrato di 133Xe emette raggi gamma.\nComposto di coordinazione.\nDi composti di coordinazione come Ar\u00b7BF3 \u00e8 stata postulata l'esistenza a basse temperature, ma ci\u00f2 non \u00e8 mai stato confermato. Inoltre, composti come il WHe2 e il HgHe2 furono osservati dopo un bombardamento elettronico, ma studi recenti hanno mostrato che questi sono probabilmente risultato dell'adsorbimento dell'elio da parte della superficie del metallo. Pertanto, per questo tipo di prodotti, non si pu\u00f2 parlare di veri e propri composti chimici\nIdrati.\nGli idrati si formano comprimendo i gas nobili nell'acqua. Gli atomi pi\u00f9 pesanti, come gi\u00e0 sottolineato, formano pi\u00f9 facilmente i relativi derivati (in modo equivalente si pu\u00f2 dire che il composto formato \u00e8 pi\u00f9 stabile), cos\u00ec Xe\u00b76H2O \u00e8 l'idrato pi\u00f9 stabile. \nVeri composti di gas nobili.\nNel 1962, Neil Bartlett not\u00f2 che il composto altamente ossidante esafluoruro di platino ionizzava l'O2 in O2+. Dato che l'energia di ionizzazione di\nO2 a O2+ (1165\u00a0kJ\u00a0mol\u22121) \u00e8 quasi uguale all'energia di\nionizzazione dello Xe a Xe+ (1170\u00a0kJ\u00a0mol\u22121), egli tent\u00f2 la reazione dello Xe con\nPtF6. Questo produsse un prodotto cristallino, l'esafluoroplatinato di xeno, la cui forma fu proposta come Xe+[PtF6]\u2013.\nFu successivamente mostrato che il composto \u00e8 effettivamente pi\u00f9 complesso, contenendo entrambe\nXeFPtF6 e XeFPt2F11. Questo \u00e8 stato il primo vero composto di un gas nobile.\nSuccessivamente nel 1962 Howard Claassen sintetizz\u00f2 il primo composto binario di gas nobile (il tetrafluoruro di xeno) trattando xenon e fluoruro ad alta temperatura.\nNegli anni recenti sono stati preparati numerosi composti di gas nobili, in particolare contenenti Xeno. Tra questi ci sono i fluoruri di Xeno (XeF2, XeF4, XeF6), gli ossifluoruri (XeOF2, XeOF4, XeO2F2, XeO3F2, XeO2F4) e gli ossidi (XeO3 e XeO4). Il difluoruro di xeno pu\u00f2 essere prodotto dalla semplice esposizione di gas di Xe e F2 alla luce solare; sebbene il mescolamento dei due gas sia stato tentato per oltre 50 anni prima nel tentativo di produrre una reazione, nessuno aveva pensato di esporre semplicemente la miscela alla luce solare.\nIl radon reagisce con il fluoro per formare RnF2, che assume una colorazione vagamente gialla allo stato solido. Il kripton reagisce con il fluoro per formare il KrF2, ed eccimeri con breve vita dello Xe2 e alogenuri dei gas nobili come il XeCl2 sono usati nei laser a eccimeri. La scoperta dell'HArF fu annunciata nel 2000. Non sono attualmente noti composti convenzionali dell'He o del Ne."}
{"id": "1988159", "revid": "287204", "url": "https://it.wikipedia.org/wiki?curid=1988159", "title": "Alvaro Pino", "text": ""}
{"id": "1988179", "revid": "767487", "url": "https://it.wikipedia.org/wiki?curid=1988179", "title": "Crenoterapia", "text": "La crenoterapia \u00e8 una tecnica che fa uso dei mezzi termali per trattare particolari disturbi sanitari.\nEtimologia.\nIl termine deriva dal greco, ed indica cure con acqua sorgiva termale.\nTipologia.\nSi divide in interna ed esterna:\nUtilizzi.\nLa crenoterapia \u00e8 detta \"olistica\" quando \u00e8 indirizzata a tutte le parti dell'organismo."}
{"id": "1988181", "revid": "486946", "url": "https://it.wikipedia.org/wiki?curid=1988181", "title": "Raisport pi\u00f9", "text": ""}
{"id": "1988189", "revid": "19048783", "url": "https://it.wikipedia.org/wiki?curid=1988189", "title": "Disco zip", "text": ""}
{"id": "1988192", "revid": "19048797", "url": "https://it.wikipedia.org/wiki?curid=1988192", "title": "Dischi zip", "text": ""}
{"id": "1988214", "revid": "111775438", "url": "https://it.wikipedia.org/wiki?curid=1988214", "title": "Real Soon", "text": "Real Soon \u00e8 il primo singolo di Snoop Dogg ad essere estratto dall'album del 2005 \"\". Il brano \u00e8 accreditato ai DPGC, formazione composta da Snoop, Kurupt, Daz e Nate Dogg.\nIl brano rappresenta un'accusa contro la pena di morte. Infatti Snoop Dogg partecip\u00f2 insieme ad altri personaggi celebri, come l'attore Jamie Foxx alla protesta tenuta il 19 novembre 2005 a San Quentin contro la sentenza inflitta a Stanley Tookie Williams. La speranza era quella di tramutare la sentenza di morte in un Ergastolo, ma il governatore Arnold Schwarzenegger pur accettando di ricevere i protestanti, non cambi\u00f2 idea, e la sentenza fu eseguita il 13 dicembre 2005.\nIn seguito a quanto accaduto, Snoop Dogg pubblic\u00f2 un altro singolo \"Real Talk\" (per il solo mercato del download digitale), in cui criticava l'atteggiamento tenuto dal governatore Schwarzenegger.\nIl video.\nIl video diretto da Anthony Mandler \u00e8 stato girato il 9 novembre e trasmesso per la prima volta il 5 dicembre. Nel video, girato in bianco e nero, Dogg, Daz e Kurupt visitano in carcere Tookie, interpretato da Nate Dogg. Nel video Snoop Dogg indossa una maglietta con la scritta \"Save Tookie.org\", il sito della fondazione impegnata a raccogliere firme per una petizione destinata al governatore."}
{"id": "1988219", "revid": "2074952", "url": "https://it.wikipedia.org/wiki?curid=1988219", "title": "Toxic Holocaust", "text": "I Toxic Holocaust sono una band thrash metal statunitense originaria di Portland, Oregon. Nel 2008 hanno firmato per la casa discografica Relapse Records. Il loro suono \u00e8 definibile thrash metal/punk metal molto crudo e rapido con caratteristiche vocali riprese dal black metal.\nBiografia.\nLa band viene formata nel 1999 dal cantante/chitarrista Joel Grind. Prima di fondare i Toxic Holocaust, Joel Grind aveva suonato in altre due band a tempo pieno: i Grave Mistake, una band horrorcore/death punk del Maryland, e i The Rapists, una band hardcore punk fortemente influenzata da Discharge e GBH. All'inizio era una one-man band in cui Joel suonava tutti gli strumenti e per i live venivano assunti turnisti. Gran parte del materiale prima del terzo album \"An Overdose of Death...\" veniva registrato nella camera da letto di Grind."}
{"id": "1988220", "revid": "1498232", "url": "https://it.wikipedia.org/wiki?curid=1988220", "title": "Daniela Brancati", "text": "Biografia.\nGiornalista professionista, ha avviato la sua carriera scrivendo per diverse riviste specializzate sulla politica dei media e per Paese Sera. Dal 1984 \u00e8 entrata a far parte della redazione del quotidiano la Repubblica, occupandosi prevalentemente di politica dei mass media, pubblicit\u00e0 e spettacolo. \n\u00c8 stata la prima donna in Italia a dirigere un telegiornale nazionale, chiamata nel 1991 da Marialina Marcucci per ideare e dirigere il \"VM Giornale\", telegiornale dell'emittente privata Videomusic, che ha lasciato una forte impronta innovativa nel linguaggio televisivo dell'epoca: per la prima volta in Italia il format della conduzione lasci\u00f2 paludamenti vari, favorendo uno stile veloce, ironico, a doppia conduzione (maschile e femminile) e in piedi, trattando temi pi\u00f9 idonei ad un pubblico giovane e approfondendo notizie che venivano invece trattate marginalmente sulle testate tradizionali. Grazie a tutto ci\u00f2 ha vinto il Premiolino, il pi\u00f9 antico e assai prestigioso premio giornalistico. Quindi La mela d'oro della Fondazione Marisa Bellisario. Terminata questa esperienza, \u00e8 entrata in RAI nel 1994 come direttore del TG3, diventando anche in questo caso prima donna alla direzione di una testata giornalistica nazionale delle reti pubbliche (Barbara Scaramucci aveva diretto il telegiornale regionale). Mantenne l'incarico per un anno, fino al 1995, per poi restare su Rai 3 anche nel 1996 con la trasmissione quotidiana di approfondimento politico \"10 minuti\", da lei condotta. In seguito ha diretto gli uffici Rai di Bruxelles, preferendo poi lasciare il servizio pubblico al quale la legava un contratto a tempo indeterminato, piuttosto che finire come molti suoi colleghi direttori nell'alternanza fra spersi ufficetti e momenti di fortuna. \nIn seguito ha diretto Videoportalnews, Time out Roma, collaborato con Radio 24 e pubblicato diversi libri riguardanti i temi da lei prevalentemente approfonditi durante la sua attivit\u00e0, come il sociale, con particolare attenzione al mondo femminile e giovanile, i mass media e la pubblicit\u00e0.\nNel 2005 \u00e8 stata insignita, per volere del Presidente della Repubblica Italiana Carlo Azeglio Ciampi, del titolo di Commendatore Ordine al Merito della Repubblica Italiana."}
{"id": "1988233", "revid": "46291", "url": "https://it.wikipedia.org/wiki?curid=1988233", "title": "Adesmia confusa", "text": "Adesmia confusa \u00e8 una pianta appartenente alla famiglia delle Fabacee (o Leguminose).\nDescrizione.\nSi tratta di un arbusto sempreverde che raggiunge un'altezza massima di 1,5 m, possiede dei rami verde-brillanti che terminano con alcune spine. Le foglie sono lunghe circa 2 centimetri, pieghevoli e a forma ovale. Questa pianta \u00e8 ermafrodita con i fiori gialli raccolti in infiorescenze. Il frutto \u00e8 coperto da lunghi peli.\nDistribuzione e habitat.\n\u00c8 una specie endemica del Cile. Preferisce i luoghi soleggiati e di montagna."}
{"id": "1988236", "revid": "628767", "url": "https://it.wikipedia.org/wiki?curid=1988236", "title": "Governatorato di Laodicea", "text": "Il governatorato di Laodicea \u00e8 uno dei quattordici governatorati della Siria. Il capoluogo \u00e8 la citt\u00e0 di Laodicea.\nIl governatorato \u00e8 situato nella parte settentrionale del Paese al confine con la Turchia ed \u00e8 bagnato dal Mar Mediterraneo. \nDistretti.\nIl Governatorato \u00e8 diviso in quattro distretti:"}
{"id": "1988241", "revid": "767487", "url": "https://it.wikipedia.org/wiki?curid=1988241", "title": "Conspiracy (film 2008)", "text": "Conspiracy \u00e8 un film del 2008 diretto da Adam Marcus ed interpretato da Val Kilmer, Gary Cole e Jennifer Esposito.\n\u00c8 il rifacimento del film noir thriller/western del 1955 \"Giorno maledetto (Bad Day at Black Rock)\", adattamento cinematografico del romanzo \"Bad Day at Hondo\" di Howard Breslin. A differire dalla storia originale vi \u00e8 la linea temporale e il protagonista, infatti la sceneggiatura del 1955 ruotava attorno al veterano di guerra John J. Macreedy, reduce dal secondo conflitto mondiale; il cambiamento \u00e8 da ritenersi come una rivisitazione in chiave moderna.\nTrama.\nWilliam McPherson \u00e8 un ex militare del corpo dei Marines che porta le cicatrici della sua campagna durante la guerra in Iraq. Tornato in patria, William decide di andare a trovare un suo amico proprietario di un ranch in Nuovo Messico. Una volta giunto alla sua propriet\u00e0, scopre che il suo amico \u00e8 scomparso misteriosamente, e che tra la gente del posto vige l'omert\u00e0 al riguardo. Intento a scoprire cosa si nasconde dietro questo mistero, McPherson scoprir\u00e0 una fitta rete di un complotto.\nProduzione e distribuzione.\nLe riprese si sono svolte a Galisteo (Nuovo Messico) nella prima met\u00e0 del 2007. Il film \u00e8 stato immesso nel mercato home video statunitense e italiano nel 2008, rispettivamente il 15 febbraio e il 20 maggio."}
{"id": "1988247", "revid": "339392", "url": "https://it.wikipedia.org/wiki?curid=1988247", "title": "EFV", "text": ""}
{"id": "1988248", "revid": "183976", "url": "https://it.wikipedia.org/wiki?curid=1988248", "title": "Movimento italiano genitori", "text": ""}
{"id": "1988252", "revid": "838137", "url": "https://it.wikipedia.org/wiki?curid=1988252", "title": "Robert Rietti", "text": "Gi\u00e0 noto come attore bambino, ebbe una lunga carriera in Gran Bretagna al cinema e alla televisione.\nBiografia.\nLucio Rietti nacque nel 1923 a Paddington in una famiglia ebraica italiana originaria di Ferrara, figlio dell'attore Vittorio \"Victor\" Rietti (1888-1963) e di Rachel Rosenay.\nNel 1932, all'et\u00e0 di nove anni, entr\u00f2 a far parte della compagnia teatrale del padre con il nome di \"Bobby Rietti\", facendo il suo debutto sul palcoscenico in \"Mysterious Currents\". Il debutto nel cinema avvenne l'anno successivo con una piccola parte nel film \"Heads We Go\" (1933). Come attore bambino altern\u00f2 ruoli cinematografici di rilievo in film come \"In Town Tonight\" (1935) e \"Emil and the Detectives\" (1935), a importanti impegni teatrali nella produzione londinese di \"Pel di carota\" al Fortune Theatre (1935) e in \"The Boy David\" di J.M. Barrie a His Majesty's (1936).\nCon l'entrata in guerra dell'Italia nella seconda guerra mondiale, Robert, il padre e il fratello vennero confinati in un campo di internamento, dal quale furono rilasciati dopo otto mesi su richiesta speciale per organizzare un'unit\u00e0 dell'esercito composta da attori professionisti per intrattenere le truppe. \u00c8 stato durante questo periodo che il suo nome d'arte fu modificato in Robert Rietty, nel tentativo di rendere il suono meno italiano e pi\u00f9 irlandese.\nRiprese la sua carriera da attore adulto dopo la seconda guerra mondiale alla radio, al cinema e alla televisione. Oltre che attore, Rietti svolse attivit\u00e0 di doppiatore, talvolta doppiando attori che non erano in grado di recitare o avevano perso la voce. Tra gli altri, doppi\u00f2 in inglese Tim Moxon nella parte di John Strangways, agente britannico nel primo film di James Bond, \"Agente 007 - Licenza di uccidere\" (1962), poi continu\u00f2 a prestare la voce a vari attori negli altri film di James Bond, tra i quali Adolfo Celi come Emilio Largo in \"Agente 007 - Thunderball (Operazione tuono)\" (1965), Tetsuro Tamba come Tiger Tanaka in \"Agente 007 - Si vive solo due volte\" (1967) e John Hollis come Ernst Stavro Blofeld in \"Solo per i tuoi occhi\" (1981). Apparve anche nel film di Bond \"Agente 007 - Al servizio segreto di Sua Maest\u00e0\" (1969).\nRietti ricevette il titolo di Cavaliere della Repubblica Italiana e fu editore della rivista trimestrale inglese \"GAMBIT\". Ottenne una candidatura per uno speciale BAFTA nel 1993. Tradusse in inglese tutta l'opera drammatica di Luigi Pirandello, rendendolo sempre pi\u00f9 conosciuto nei paesi anglofoni.\nSuo figlio, Jonathan Rietti, \u00e8 rabbino ortodosso negli Stati Uniti e molto attivo come lettore alla Gateways, un centro ebraico americano di assistenza."}
{"id": "1988259", "revid": "123587753", "url": "https://it.wikipedia.org/wiki?curid=1988259", "title": "Have You Ever?", "text": "Have You Ever? \u00e8 una ballata pop scritta da Diane Warren e prodotta da David Foster per il secondo album della cantante statunitense Brandy. Il brano \u00e8 stato pubblicato come terzo singolo estratto da \"Never Say Never\" nel dicembre del 1998, ed \u00e8 diventato il secondo singolo della cantante a raggiungere la prima posizione sia negli Stati Uniti che in Nuova Zelanda, dopo The Boy Is Mine, il primo singolo tratto dal medesimo album. Il brano ha avuto successo in molti paesi ed ha conquistato il disco di platino in patria.\nVideo.\nIl videoclip del singolo \u00e8 stato diretto da Kevin Bray e si apre con la panoramica di una villa con piscina mostrata di notte, proseguendo con dettagli e interni dell'abitazione, finch\u00e9 non viene mostrata una jeep che entra nel viale che porta alla casa; al volante vi \u00e8 Brandy che inizia a eseguire il brano. Successivamente viene mostrato un biglietto lasciato su un tavolo che riporta: \"Brandy, grazie di guardare la casa mentre sono fuori. Il tuo migliore amico, Jermaine.\" La cantante durante il video si aggira per la casa con fare malinconico, incontra il cane del suo amico, entra in camera sua iniziando ad accarezzare gli abiti nell'armadio, per poi provare un completo elegante maschile e sedersi sul letto. Tra le altre cose inizia a guardare un video amatoriale che riprende lei, l'amico e il cane di lui, prova una chitarra ed entra nello studio di registrazione della casa. L'atteggiamento della cantante, unito al testo della canzone, lascia intendere che provi dei sentimenti per il suo migliore amico, o che questi sia un suo ex fidanzato. Anche in questo video Brandy ha i capelli legati in treccine, ma in una scena al bordo della piscina l'artista possiede un \"look\"molto pi\u00f9 elegante, fatto di un vestito a fiori attillato con tanto di bordo in pelliccia, rossetto porpora e capelli ricci in stile \"afro\".\n\"Have You Ever?\" \u00e8 il sesto video di Brandy ad aver ottenuto una nomination agli MTV Video Music Awards, nel qual caso nella categoria Best R&amp;B Video.\nRicezione.\nIl singolo \u00e8 entrato nella Hot 100 il 5 dicembre 1998 a un esaltante numero 15, grazie a un notevole passaggio in radio, per entrare in top10 al numero 10 gi\u00e0 la settimana successiva. \"Have You Ever?\" ha raggiunto la posizione numero 1 il 16 gennaio 1999, dove \u00e8 rimasto per due settimane consecutive finch\u00e9 non \u00e8 stato spodestato da \"...Baby One More Time\" di Britney Spears. Il singolo ha speso ben 27 settimane nella Hot 100 ed \u00e8 stato il secondo singolo della cantante a raggiungere la vetta dopo \"The Boy Is Mine\", e il quinto ad ottenere la certificazione di disco di platino dalla RIAA. Il brano ha speso lo stesso numero di settimane e ha raggiunto la stessa posizione anche nella Hot 100 Airplay, la classifica di Billboard dedicata esclusivamente al passaggio in radio, mentre nella Hot Singles Sales, la classifica dedicata solo alle vendite, ha raggiunto il numero 3 e ha passato 12 settimane in totale. Nella classifica R&amp;B il pezzo si \u00e8 fermato al numero 2, un risultato considerevole se si pensa che la canzone \u00e8 una ballata molto pop; in questo caso il merito va alle vendite del singolo, che ha raggiunto la posizione numero 2 anche nella classifica R&amp;B composta solo dalle vendite dei CD singoli.\nAnche in Nuova Zelanda il singolo \u00e8 stato il secondo nella carriera della cantante a raggiungere la prima posizione dopo \"The Boy Is Mine\": entrato in classifica alla posizione numero 13 il 27 dicembre 1998, il pezzo ha raggiunto la numero 1 durante la sua quinta settimana di permanenza, passando un totale di 10 settimane nella top10. In Australia il singolo ha fatto pi\u00f9 fatica ad entrare in top10, che \u00e8 stata raggiunta il 28 marzo 1999 durante la sua decima settimana di presenza arrivando al numero 8, per poi scendere gi\u00e0 la settimana seguente; in ogni caso \u00e8 il secondo singolo di Brandy ad essere entrato nella top10 australiana. Nel Regno Unito il singolo \u00e8 entrato in top20, ma si \u00e8 fermato al numero 13, non riuscendo a raggiungere la top5 come i due singoli precedenti tratti da \"Never Say Never\". Sia in Irlanda che in Canada \u00e8 il terzo singolo di Brandy ad essere entrato in classifica, arrivando rispettivamente alle posizioni numero 25 e numero 20."}
{"id": "1988269", "revid": "1305772", "url": "https://it.wikipedia.org/wiki?curid=1988269", "title": "MTV Unplugged (Jay-Z)", "text": "MTV Unplugged \u00e8 un album live del rapper statunitense Jay-Z, pubblicato nel 2001 da Roc-A-Fella Records e Def Jam. Il disco contiene la registrazione dal vivo dell'esibizione del rapper negli studi di MTV insieme ai Roots nel novembre 2001.\nRicezione.\nL'album raccoglie alcune delle canzoni di maggior successo del rapper esaltate dall'abilit\u00e0 di Questlove e dal talento dei Roots.\nNel giugno 2017 \u00e8 certificato disco d'oro dalla RIAA in seguito al mezzo milione di copie vendute.\nTracce.\nTracce prodotte da Questlove e The Roots eccetto \"People Talking\", prodotta da Ski."}
{"id": "1988273", "revid": "767487", "url": "https://it.wikipedia.org/wiki?curid=1988273", "title": "Trombettista", "text": "Un trombettista \u00e8 un musicista che suona la tromba. La tromba \u00e8 molto spesso associata al jazz, di cui \u00e8 uno degli strumenti simbolo, ma \u00e8 usata anche nella musica classica e nella musica leggera, ad esempio in generi come il reggae e lo ska.\nA partire dagli inizi del ventesimo secolo la cornetta prima e la tromba poi hanno acquistato un ruolo determinante nel jazz diventandone i principali strumenti solisti. Alcuni dei pi\u00f9 noti nomi del jazz delle origini erano cornettisti. Col tempo si \u00e8 poi imposto l'uso della tromba in Sib al posto della cornetta. Nell'ottica dell'improvvisazione, caratteristica peculiare del genere, il suono potente e duttile della tromba e la sua estensione cromatica l'hanno reso lo strumento preferito da alcuni dei pi\u00f9 noti jazzisti delle origini. Nelle piccole formazioni del jazz di New Orleans, che da bande marcianti si stavano trasformando in \"ensemble\" stanziali, accanto alla sezione ritmica formata dalla batteria, dal contrabbasso (che prese il posto della tuba) e da strumenti a fiato dal suono pi\u00f9 grave (come il trombone), al cornettista o trombettista veniva spesso affidato il ruolo principale, quello di esporre il tema e di esibirsi nell'assolo principale.\nIl cornettista Buddy Bolden fu uno dei primi musicisti di New Orleans di cui \u00e8 riconosciuta un'importante influenza nella storia del jazz. King Oliver e Louis Armstrong furono tra i jazzisti pi\u00f9 affermati dell'era classica. Armstrong, in particolare, inizi\u00f2 come cornettista, ma pass\u00f2 poi alla tromba, rendendola uno dei simboli del jazz.\nCon l'avvento dello swing la tromba rimase componente fisso delle sezioni di ottoni delle grandi orchestre e i trombettisti continuarono ad avere un ruolo centrale tra i solisti. La tromba fu in seguito affiancata come importanza dal sassofono (in particolare il tenore e il contralto) sia nello swing che nel be bop. La formazione pi\u00f9 classica del jazz a partire dagli anni cinquanta, sia pur con notevoli e frequenti eccezioni, era composta da una sezione ritmica con contrabbasso e batteria, dal pianoforte e da una sezione di solisti normalmente composta da un sassofonista e da un trombettista.\nCon il be bop e con gli stili jazzisti venuti in seguito i trombettisti mantennero un ruolo da protagonista, spesso come leader delle formazioni musicali. Tra questi Dizzy Gillespie, Miles Davis, Chet Baker, Clifford Brown e, in epoca successiva, Wynton Marsalis."}
{"id": "1988276", "revid": "729019", "url": "https://it.wikipedia.org/wiki?curid=1988276", "title": "Gran Premio motociclistico di Catalogna 2005", "text": "Il Gran Premio motociclistico di Catalogna 2005 \u00e8 stato il sesto Gran Premio della stagione 2005 del motomondiale e ha visto vincere: la Yamaha di Valentino Rossi in MotoGP, Daniel Pedrosa nella classe 250 e Mattia Pasini nella classe 125."}
{"id": "1988279", "revid": "486946", "url": "https://it.wikipedia.org/wiki?curid=1988279", "title": "Cattedrale di San Leucio", "text": ""}
{"id": "1988280", "revid": "76963", "url": "https://it.wikipedia.org/wiki?curid=1988280", "title": "Bobbie Eakes", "text": "Biografia.\n\u00c8 nota al pubblico televisivo soprattutto per aver interpretato Macy Alexander una delle protagoniste della soap \"Beautiful\" dal 1989 al 2003. Nel 2011 si era vociferato di un ritorno nella soap del personaggio ma, per il momento, sembra che l'idea si sia accantonata.\nLasciato \"Beautiful\" ha trovato subito ingaggio in una famosa serie Americana, \"La valle dei pini\" (All my children) nella parte di Krystal Carey che ha ricoperto fino a settembre 2011, anno in cui la serie chiude i battenti dopo ben 41 anni di messa in onda. Grazie al ruolo di Kristal ha ottenuto due nomination agli Emmy Awards come miglior attrice (2006 e 2010).\nTra il 2004 e il 2005 fa parte del cast di \"Una vita da vivere\" (One life to live). Ha inoltre preso parte ad alcuni episodi molti telefilm, tra pi\u00f9 celebri, \"I giorni della nostra vita\" (2001), \"JAG - Avvocati in divisa\" (2001) e \"Hope &amp; Faith\" (2004). Per il 2011 \u00e8 alle riprese del film natalizio \"Un matrimonio sotto l'albero\" che la vede tra i protagonisti insieme a Jennie Garth.\nAll'attivit\u00e0 di attrice, affianca quella di cantante: ha inciso, infatti, alcuni brani insieme al collega Jeff Trachta, che in \"Beautiful\" interpretava il marito Thorne Forrester (ruolo in cui \u00e8 stato poi sostituito da Winsor Harmon).\nHa inoltre inciso con il cantante Country Collin Raye il singolo \"Loving This Way\" che ha raggiunto la posizione 50 della classifica Billboard. Dal 1994 ad oggi ha inciso tre album in studio contando numerose collaborazioni.\nPremi.\nEmmy Awards.\nNomination:\nSoap Opera Digest Awards.\nNomination:"}
{"id": "1988303", "revid": "56818", "url": "https://it.wikipedia.org/wiki?curid=1988303", "title": "Corso di master", "text": ""}
{"id": "1988305", "revid": "339392", "url": "https://it.wikipedia.org/wiki?curid=1988305", "title": "Live..At Last (Cyndi Lauper Video)", "text": ""}
{"id": "1988317", "revid": "104458", "url": "https://it.wikipedia.org/wiki?curid=1988317", "title": "Campionati mondiali juniores di sci alpino 2003", "text": "I Campionati mondiali juniores di sci alpino 2003, 22\u00aa edizione della manifestazione organizzata dalla Federazione Internazionale Sci, si svolsero in Francia, nel dipartimento delle Alte Alpi nell'area intorno a Brian\u00e7on (Brian\u00e7onnais), dal 4 all'8 marzo. Teatro delle gare furono le piste di Monginevro, Puy-Saint-Vincent e Serre Chevalier; il programma incluse gare di discesa libera, supergigante, slalom gigante, slalom speciale e combinata, tutte sia maschili sia femminili.\nRisultati.\nUomini.\nDiscesa libera.\nData: 4 marzo\nLocalit\u00e0: Serre Chevalier\nSupergigante.\nData: 5 marzo\nLocalit\u00e0: Serre Chevalier\nSlalom gigante.\nData: 7 marzo\nLocalit\u00e0: Serre Chevalier\nSlalom speciale.\nData: 8 marzo\nLocalit\u00e0: Monginevro\nCombinata.\nData: 4-8 marzo\nLocalit\u00e0: Monginevro, Serre Chevalier\nClassifica stilata attraverso i piazzamenti ottenutiin discesa libera, slalom gigante e slalom speciale\nDonne.\nDiscesa libera.\nData: 4 marzo\nLocalit\u00e0: Puy-Saint-Vincent\nSupergigante.\nData: 5 marzo\nLocalit\u00e0: Puy-Saint-Vincent\nSlalom gigante.\nData: 8 marzo\nLocalit\u00e0: Serre Chevalier\nSlalom speciale.\nData: 7 marzo\nLocalit\u00e0: Monginevro\nCombinata.\nData: 4-8 marzo\nLocalit\u00e0: Monginevro, Puy-Saint-Vincent, Serre Chevalier\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1988323", "revid": "287204", "url": "https://it.wikipedia.org/wiki?curid=1988323", "title": "CA Clarity", "text": "CA Clarity Project and Portfolio Management (PPM) \u00e8 una suite di prodotti di CA, Inc., multinazionale del software, per la gestione del portfolio progetti in ambito IT e non.\nQuesta tecnologia, originariamente denominata IT-MG (Management and Governance) \u00e8 stata acquisita da CA nel 2005 insieme con l'azienda produttrice Niku.\nCaratteristiche.\nNata inizialmente per le esigenze dei dipartimenti informatici, CA ha successivamente ampliato la soluzione Clarity per consentire la gestione dello sviluppo di nuovi prodotti anche in ambito R&amp;D non informatico.\nCA Clarity \u00e8 un applicativo al 100% Web che consente di gestire la governance dell'IT a partire dal \u2018demand\u2019 passando per il portafoglio inteso come strumento decisionale, alla gestione di progetti e risorse fino ad arrivare alla gestione dei servizi che l'IT fornisce al business.\nCA Clarity amplia il concetto di Project and Portfolio Management consentendo di definire portafogli di investimenti (progetti, programmi, asset, applicazioni, servizi o altre tipologie di investimenti) per fornire al CIO una visione globale sulla spesa IT e sul valore che l'IT fornisce al business."}
{"id": "1988324", "revid": "729019", "url": "https://it.wikipedia.org/wiki?curid=1988324", "title": "Battaglia di Sena Gallica", "text": "La battaglia di Sena Gallica fu una battaglia navale combattuta al largo delle coste italiane del mar Adriatico nell'autunno del 551, tra le flotte dell'impero bizantino e del regno ostrogoto, durante la Guerra gotica (535-553). Prende il nome dalla citt\u00e0 di Sena Gallica, l'odierna Senigallia, vicino a cui si svolse. Segn\u00f2 la fine del breve tentativo dei Goti di annullare il dominio della marina bizantina sui mari, e l'inizio della riscossa imperiale in questa guerra, sotto la guida di Narsete. Fu anche l'ultima grande battaglia navale combattuta nel Mediterraneo per oltre un secolo, fino alla battaglia navale di Al-Sawari del 655.\nContesto storico.\nNel 550 la guerra gotica era giunta al quindicesimo anno. I primi anni della guerra avevano visto una serie di successi per la relativamente ridotta forza bizantina guidata da Belisario, che aveva portato alla caduta di Ravenna ed all'apparente restauro del controllo imperiale sull'Italia (540). In seguito l'imperatore Giustiniano richiam\u00f2 Belisario. I comandanti rimasti iniziarono a litigare tra loro, mentre i Goti radunavano le forze. Sotto il comando del carismatico nuovo re, Totila, ben presto i Goti ribaltarono la situazione, sovrastando le forze imperiali. Neanche il ritorno di Belisario riusc\u00ec a contenere la forza degli Ostrogoti. Nel 550 i Romani possedevano ormai solo una manciata di roccaforti costiere sulla terraferma e, nella primavera di quell'anno, Totila invase anche la Sicilia, base strategica dei Romani. Nel tentativo di impedire ai Bizantini un facile accesso all'Italia, bloccando quindi lo sbarco di forze fresche, Totila cre\u00f2 una flotta di 400 navi per contendere i mari all'impero. Nello stesso momento Giustiniano allest\u00ec l'ultimo grande tentativo di riconquistare l'Italia, a capo del quale pose l'eunuco Narsete.\nTotila, informato del trattato che si stava preparando, era determinato ad impedire ai nemici l'accesso alle loro basi su suolo italiano, soprattutto Crotone ed Ancona. Si ritir\u00f2 dalla Sicilia, e mentre le sue truppe assediavano Ancona, con 47 navi che la isolavano anche dal mare, Totila sped\u00ec il resto della flotta, 300 navi, a fare un'incursione sulle coste dell'Epiro e delle isole Ionie. Ancona stava per cadere, e quindi il generale Valeriano, comandante di Ravenna, scrisse a Giovanni, un generale particolarmente esperto che si trovava a Salona in Dalmazia in attesa dell'arrivo di Narsete e del suo esercito, chiedendogli di spedire alcuni rinforzi: \nLetta la richiesta per iscritto di aiuto, immediatamente Giovanni mise a disposizione 38 navi con i suoi veterani, a cui si unirono dopo poco tempo altre 12 unit\u00e0 navali comandate da Valeriano stesso. La flotta di Giovanni salp\u00f2 le ancore per raggiungere Scardone, dove presto furono raggiunti dalle altre dodici navi al comando di Valeriano. Riunite le forze, raggiunsero Sena Gallica, circa 27\u00a0km a nord di Ancona, apprestandosi a combattere la flotta ostrogota. Come si evince dalle arringhe che Procopio mette in bocca ai generali delle opposte fazioni, l'esito della guerra avrebbe avuto un'importanza decisiva; nell'orazione rivolta da Valeriano all'esercito, molto probabilmente mai veramente pronunciata, ma solo un abbellimento retorico di Procopio, viene affermato:\nBattaglia.\nDal momento che le due flotte era quasi equivalenti, i due comandanti Goti, Indulfo e Gibal (il primo era un ex uomo di Belisario), decisero di affrontare immediatamente i Romani in battaglia, e salparono.\nA differenza di quanto succedeva in antichit\u00e0 classica, le navi da battaglia del VI secolo non possedevano arieti; i combattimenti navali erano dominati da scambio di proiettili ed abbordaggi. In questo tipo di combattimenti l'esperienza e l'abilit\u00e0 di mantenere compatta la formazione della flotta era essenziale, e le ciurme bizantine avevano certo pi\u00f9 esperienza di quelle gote. Presto, nel cuore della battaglia, alcune navi gotiche uscirono dal gruppo principale e vennero facilmente distrutte, mentre le altre navigavano troppo vicine impedendosi a vicenda la manovra: \nAlla fine la debole flotta gotica venne disintegrata e le loro navi tentarono la fuga. Persero 36 navi, e lo stesso Gibal venne catturato, mentre Indulfo e gli altri sopravvissuti fuggirono verso Ancona. Appena giunto vicino al campo base dell'esercito tir\u00f2 in secca le navi e gli diede fuoco.\nQuesta incredibile sconfitta scoraggi\u00f2 la forza gotica, che immediatamente tolse l'assedio ad Ancona fuggendo. Seguita poco dopo da una serie di successi romani, la battaglia navale di Sena Gallica pu\u00f2 essere indicata come l'arresto dell'avanzata barbara nella guerra gotica, e l'inizio della riscossa per l'impero bizantino."}
{"id": "1988325", "revid": "20768", "url": "https://it.wikipedia.org/wiki?curid=1988325", "title": "Romagnano di Grezzana", "text": ""}
{"id": "1988328", "revid": "183976", "url": "https://it.wikipedia.org/wiki?curid=1988328", "title": "Kelly Vanderbeek", "text": ""}
{"id": "1988337", "revid": "767487", "url": "https://it.wikipedia.org/wiki?curid=1988337", "title": "Rigor Mortis (gruppo musicale)", "text": "Rigor Mortis \u00e8 una band thrash metal statunitense formatasi nel 1983. I due compagni di classe Harden Harrison (batterista) e Casey Orr (basso) formarono la band dopo l'incontro con Mike Scaccia (chitarrista). I tre giovani condividevano l'interesse per i film horror e splatter e l'heavy metal. Assieme a Bruce Corbitt dietro il microfono crearono uno dei pi\u00f9 pesanti thrash metal del tempo, spesso contaminandolo con il death. I quattro erano inoltre una delle maggiori thrash metal band del Texas e hanno contribuito a creare la scena metal underground dello stato americano. Recentemente sono stati inseriti in una data texana dell'Ozzfest 2008.\nIl 23 dicembre, durante un concerto del gruppo, il chitarrista Mike Scaccia mor\u00ec per un attacco di cuore. Il 25 gennaio 2019, il cantante Bruce Corbitt \u00e8 morto in un ospizio dopo aver combattuto per anni contro il cancro all'esofago."}
{"id": "1988338", "revid": "767487", "url": "https://it.wikipedia.org/wiki?curid=1988338", "title": "Antoine-Alphonse Chassepot", "text": "Figlio di un armaiolo, segu\u00ec le orme paterne ed entr\u00f2 nel 1851 nella fabbrica d'armi di Ch\u00e2tellerault (\"Manufacture d'armes de Ch\u00e2tellerault\") e successivamente a Saint-\u00c9tienne (\"Manufacture Nationale d'Armes de Saint-\u00c9tienne\") con la qualifica di ispettore (\"contr\u00f4leurs d'armes\").\nSi interess\u00f2 molto al fucile ad ago Dreyse, con cui era armato l'esercito prussiano. Nel anni '60 brevett\u00f2 il fucile a retrocarica, che da lui prese il nome. Il fucile venne adottato dall'esercito francese dopo la battaglia di Sadowa, quando si rese evidente la superiorit\u00e0 delle armi a retrocarica.\nCome riconoscimento, le autorit\u00e0 francesi gli conferirono la Legione d'onore ed una gratifica di 30.000 franchi."}
{"id": "1988344", "revid": "980841", "url": "https://it.wikipedia.org/wiki?curid=1988344", "title": "Vette pi\u00f9 alte per regione dell'Italia", "text": "Vengono qui di seguito elencate le regioni italiane, a cui fa seguito la rispettiva vetta pi\u00f9 alta, quindi l'eventuale massiccio di cui fa parte ed infine la relativa altezza.\nSi tenga presente che la vetta pi\u00f9 alta non sempre coincide con il \"punto pi\u00f9 alto\": infatti il punto pi\u00f9 alto pu\u00f2 essere il fianco di una montagna la cui sommit\u00e0 si trova non in territorio italiano.\nSi osserva inoltre che non \u00e8 del tutto chiaro quale sia la cima pi\u00f9 alta dell'Italia. Infatti la storia della frontiera sul Monte Bianco \u00e8 stata lunga e non ancora del tutto risolta. Sembra ormai prevalente il fatto di considerare il Monte Bianco transfrontaliero e di considerarlo come la vetta pi\u00f9 alta dell'Italia.\nDiscorso complesso anche per la Lombardia dove la cima pi\u00f9 alta \u00e8 la Punta Perrucchetti 4020m (4017m sulla Carta Nazionale Svizzera, 4010m su L'Escursionista Editore) anche conosciuta come La Spedla (Massiccio del Bernina). L'errore nel non averla considerata in passato, nasceva dal fatto che non viene riportata nella lista primaria dei Quattromila. Tuttavia \u00e8 ufficialmente inserita in quella secondaria in questo modo certificando lo status di vera e propria cima/vetta e non mero punto della cresta o catena montuosa. Nell'elenco secondario infatti vengono inseriti solo quei rilievi che hanno comunque lo status di cima e non i punti quota di creste o contrafforti. Inoltre, viene evidenziata e identificata con nome proprio in tutta la cartografia sia italiana che svizzera (anche in Internet in OpenTopoMap), di nuovo segnando la differenza con un mero punto altimetrico di cresta. Alla luce di queste considerazioni pertanto, importanti per fare luce sulla questione, la Punta Perrucchetti differisce dal \"punto pi\u00f9 alto\" che \u00e8 sempre non denominato sulle mappe e non classificato come cima n\u00e8 primaria n\u00e8 secondaria. Discorso identico per la sommit\u00e0 del Grenzgipfel sul Monte Rosa in Piemonte, qui con qualche lacuna in pi\u00f9 sul lato cartografico. \nLe uniche vette sopra i 4000 metri si trovano pertanto in Valle d'Aosta, Piemonte e Lombardia."}
{"id": "1988347", "revid": "599013", "url": "https://it.wikipedia.org/wiki?curid=1988347", "title": "George McGinnis", "text": ""}
{"id": "1988355", "revid": "767487", "url": "https://it.wikipedia.org/wiki?curid=1988355", "title": "Samarkand Sulci", "text": "Samarkand Sulci \u00e8 una regione di Encelado, un satellite naturale di Saturno con delle scanalature nel terreno, \u00e8 situata a 30,5\u00b0 latitudine nord e 326,8\u00b0 longitudine ovest ed \u00e8 lunga 383 chilometri.\n\u00c8 stata individuata dalla sonda Voyager 2 e in seguito \u00e8 stata fotografata dalla sonda Cassini.\nDescrizione.\nSamarkand Sulci consiste di tre parti. Le estensioni ad est e a sud confinano rispettivamente con il lato ovest e il lato nord di Sarandib Planitia. le parti pi\u00f9 a nord si estendono su un terreno pieno di crateri.\nUsando le immagini della Voyager 2, Kargel e Pozio (1996) scoprirono che le estensioni a nord e a sudest di questa zona sono come due zone distinte di con differenti origini ed et\u00e0. le parti sovrastanti Sarantib Planita sono caratterizzate da sinuose \"dorsali montuose\" alte 1-1.5 km, giacenti dentro i loro avvallamenti. Kargel e Pozio ipotizzarono che queste potessero essere cinte ripiegate, simili a quelle dei Monti Appalachi del nord America. Si \u00e8 scoperto che la parte nord di Samarkand Sulci \u00e8 costituita da fratture lineari, che fanno ritenere originata da una compressione e piegatura delle cinte, infatti la zona nord di Samarkand Sulci pu\u00f2 essere una fenditura di allargamento.\nBasandosi sull'analisi del numero dei crateri in tutte le aree di Samarkand Sulci, Kargel e Pozio (1996) ipotizzarono che la fenditura si sia formata prima delle dorsali.\nRecenti immagini della sonda Cassini mostrano porzioni della Samarkand Sulci ad una risoluzione maggiore di quelle della Voyager 2. Numerose dorsali parallele sono state individuate nelle estensioni a sud e a est della zona, sebbene numerose dorsali sembrano essere difetti del chevron. Cos\u00ec come Kargel e Pozio (1996) trovarono che parte di questa cresta si trova in mezzo al suo avvallamento, striature nette circondano le dorsali in parecchie regioni. Sul punto pi\u00f9 ad est della Samarkand Sulci, Queste Frammentazioni iniziono a convergere dove scompaiono le cinture delle dorsali, formando stretti canyon. Fu osservata anche la parte nord della Samarkand Sulci. Questa regione appare non consolidata con parecchi crateri, come Ahmad e Peri-Banu, e sembra essere staccata di netto oppure straripata da questa porzione della Samarkand Sulci.\nVicino al bordo meridionale della Samarkand Sulci a 500-750 metri dentro questa sono state esservate curiose macchie scure situate lungo le creste delle dorsali. \u00e8 possibile che quei punti siano crateri vulcanici.\nLa Samarkand Sulci prende il nome da un paese citato nella raccolta di novelle \"Le mille e una notte\". "}
{"id": "1988357", "revid": "110157", "url": "https://it.wikipedia.org/wiki?curid=1988357", "title": "Frontin'", "text": "Frontin' \u00e8 una canzone R&amp;B del 2005, cantata dal produttore discografico Pharrell. La canzone vede la partecipazione del rapper Jay-Z, ed \u00e8 scritta e prodotta dai The Neptunes.\n\"Frontin\u2019\", che rappresentava il primo singolo da solista di Pharrell, fu un ottimo successo negli Stati Uniti arrivando ad essere il trentaquattresimo disco pi\u00f9 venduto del 2003, secondo la rivista \"Billboard\", e fu inserito nell'album \"The Neptunes Present... Clones\", che debutt\u00f2 al primo posto degli album pi\u00f9 venduti nell'agosto del 2003.\nIl video.\nIl video prodotto per \"Frontin\u2019\" \u00e8 stato diretto da Paul Hunter, e trasmesso per la prima volta nel luglio del 2003. Nel video Pharrell \u00e8 ad un party in casa, in cui sono presenti numerose ragazze (le due \"principali\" sono Lanisha Cole e Lauren London). Nel video compare anche Jay-Z.\nCover.\nNel 2004 il brano \u00e8 stato interpretato dal cantante jazz Jamie Collum, durante una trasmissione della radio BBC Radio 1, davanti a Pharrell, che rimase molto impressionato della cover. In seguito COllum firm\u00f2 un contratto con l'etichetta Star Trak.\nLa canzone \u00e8 stata cantata anche dai Maroon 5 featuring Chad ed il rapper Mos Def."}
{"id": "1988361", "revid": "642594", "url": "https://it.wikipedia.org/wiki?curid=1988361", "title": "RCS libri S.p.A.", "text": ""}
{"id": "1988363", "revid": "729019", "url": "https://it.wikipedia.org/wiki?curid=1988363", "title": "Reticolocitosi", "text": "La reticolocitosi \u00e8 una condizione clinica caratterizzata dall'aumento di reticolociti circolanti nel sangue.\nNella maggior parte dei casi questo fenomeno testimonia un'iperproliferazione midollare della linea eritroide, per compensare una anemia emolitica o un'altra forma di anemia non correlata con ipofunzione midollare."}
{"id": "1988370", "revid": "1226", "url": "https://it.wikipedia.org/wiki?curid=1988370", "title": "Archeologia spaziale", "text": ""}
{"id": "1988372", "revid": "3829", "url": "https://it.wikipedia.org/wiki?curid=1988372", "title": "Kgalema Mothlanthe", "text": ""}
{"id": "1988374", "revid": "86599", "url": "https://it.wikipedia.org/wiki?curid=1988374", "title": "Cratere Aladdin", "text": "Aladdin \u00e8 un cratere di Encelado, una luna di Saturno, della grandezza di 34 chilometri.\n\u00c8 situato nell'emisfero settentrionale del satellite naturale, a 60,69\u00b0 latitudine nord e 26,66\u00b0 longitudine ovest, \u00e8 stato scoperto da Voyager 2."}
{"id": "1988376", "revid": "305248", "url": "https://it.wikipedia.org/wiki?curid=1988376", "title": "Clan Russo", "text": ""}
{"id": "1988400", "revid": "767487", "url": "https://it.wikipedia.org/wiki?curid=1988400", "title": "Organo tendineo del Golgi", "text": "L'organo muscolo-tendineo (del Golgi o di Golgi-Mazzoni) \u00e8 un secondo tipo di propriocettore muscolare (insieme al fuso neuromuscolare). Questo recettore \u00e8 localizzato a livello della giunzione tra i tendini e le fibre muscolari.\nFunzione.\nGli organi tendinei del Golgi rispondono principalmente alla tensione sviluppata dal muscolo scheletrico durante una contrazione isometrica (in cui non c'\u00e8 accorciamento muscolare), e causa un riflesso detto riflesso inverso da stiramento. Questo \u00e8 l'opposto di quanto succede nei fusi neuromuscolari, che provocano una contrazione riflessa.\nGli organi tendinei del Golgi sono costituiti da terminazioni nervose libere, intrecciate tra fibre di collagene all'interno di una capsula di tessuto connettivo. Quando il muscolo si contrae, i tendini agiscono da componente elastica e vengono stirati durante la fase isometrica della contrazione. La contrazione sottopone a una certa trazione le fibre di collagene nell'organo di Golgi, determinando una pressione sulle terminazioni sensoriali dei neuroni afferenti e causando la loro attivazione. L'attivazione dell'organo tendineo del Golgi eccita degli interneuroni inibitori nel midollo spinale, che a loro volta inibiscono i motoneuroni alfa che innervano il muscolo, quindi la contrazione muscolare diminuisce o cessa.\nNella maggior parte dei casi, questo riflesso rallenta la contrazione muscolare quando la forza di contrazione aumenta. In altri casi, gli organi tendinei del Golgi prevengono l'eccessiva contrazione che potrebbe danneggiare il muscolo."}
{"id": "1988403", "revid": "125226073", "url": "https://it.wikipedia.org/wiki?curid=1988403", "title": "Club Atl\u00e9tico Aldosivi", "text": "Il Club Atl\u00e9tico Aldosivi, o semplicemente Aldosivi, \u00e8 una societ\u00e0 calcistica argentina con sede nella citt\u00e0 di Mar del Plata, nella provincia di Buenos Aires. Milita nella Primera Divisi\u00f3n, la massima serie del calcio argentino.\nStoria.\nIl club venne fondato il 29 marzo 1913. Il nome fu scelto unendo le sillabe iniziali dei cognomi degli ingegneri che stavano costruendo il porto locale: Allard, Doulfus, Sillard e Wiriott. Si form\u00f2 il nome \"Aldosiwi\", con la lettera \"w\" ispanizzata in \"v\", e nacque ufficialmente il \"Club Atl\u00e9tico Aldosivi\".\nInizialmente, i colori sociali erano azzurro, bianco e rosso, per poi adottare il giallo e il verde.\nFino al 1970 l'Aldosivi milit\u00f2 nelle divisioni locali di Mar del Plata. Nel 1979, a seguito di gravi problemi finanziari, vi fu la fusione con altri due club locali, il \"Banfield\" e il \"Talleres\", e il nuovo club fu chiamato \"Defensores del Puerto\". Dopo due anni, riacquis\u00ec la denominazione \"Aldosivi\".\nNel 1995 approda al Torneo Argentino A, divisione regionale della terza serie argentina. Nel 1996 viene promosso in Primera B Nacional, nella quale disputa 4 stagioni, prima di tornare in terza serie nel 2000. Dopo un altro periodo di 5 anni, torna in seconda divisione nel 2005.\nNel 2014 si classifica quinto in rimonta a pari punti con Nueva Chicago e Gimnasia de Jujuy. Costretto a giocare un triangolare per decidere quali delle due squadre su tre saliranno in Primera Divisi\u00f3n, impatta zero a zero con \"Los Toritos de Mataderos\" nella prima giornata, per poi imporsi per una rete a zero nella seconda e decisiva gara contro il Gimnasia e ottenere l'accesso definitivo alla massima categoria.\nOrganico.\nRosa 2021-2022.\nAggiornata al 12 dicembre 2021.\nRosa 2020-2021.\nAggiornata al 30 settembre 2020.\nRosa 2019-2020.\nAggiornata al 31 agosto 2019."}
{"id": "1988405", "revid": "28592", "url": "https://it.wikipedia.org/wiki?curid=1988405", "title": "Jurij Temirkanov", "text": ""}
{"id": "1988406", "revid": "268849", "url": "https://it.wikipedia.org/wiki?curid=1988406", "title": "Aldosivi", "text": ""}
{"id": "1988408", "revid": "767487", "url": "https://it.wikipedia.org/wiki?curid=1988408", "title": "Daryabar Fossa", "text": "Daryabar Fossa \u00e8 una fenditura della luna di Saturno Encelado individuata da Voyager 2 e in seguito dalla sonda Cassini.\n\u00c8 situata a 9,65\u00b0 latitudine nord e 5,42\u00b0 longitudine ovest, \u00e8 lunga 200 chilometri con una massima profondit\u00e0 di 400 metri e una massima larghezza di 4 km."}
{"id": "1988409", "revid": "287204", "url": "https://it.wikipedia.org/wiki?curid=1988409", "title": "Artem Zabelin", "text": ""}
{"id": "1988413", "revid": "986213", "url": "https://it.wikipedia.org/wiki?curid=1988413", "title": "Sofia Cristina di Anhalt-Bernburg-Schaumburg-Hoym", "text": "Biografia.\nEra figlia di Lebrecht di Anhalt-Zeitz-Hoym, principe di Anhalt-Bernburg-Schaumburg-Hoym, e della seconda moglie Ederardina di Weede.\nVenne data in moglie a Cristiano di Schwarzburg-Sondershausen, l'ultimo dei quindici figli del conte Cristiano Guglielmo di Schwarzburg-Sondershausen; il matrimonio venne celebrato a Sondershausen il 10 novembre 1728 e rappresent\u00f2 l'unione tra le dinastie Schwarzburg e Ascania. Cristiano inoltre era imparentato con i Wettin dato che sua madre era Guglielmina Cristiana di Sassonia-Weimar figlia di Giovanni Ernesto I di Sassonia-Weimar.\nSofia diede alla luce cinque figli:\nSolo le tre figlie femmine riuscirono a raggiungere l'et\u00e0 adulta."}
{"id": "1988415", "revid": "117659198", "url": "https://it.wikipedia.org/wiki?curid=1988415", "title": "Ancillotti Scarab", "text": "La \"Scarab\" \u00e8 una motocicletta da fuoristrada, prodotta dalla Ancillotti tra il 1968 ed il 1982\nLa \"Scarab\" venne allestita, nel 1968, quale elaborazione della Beta Cross Special, nelle cilindrate di 50 e 100 cm\u00b3. L'inaspettato successo di vendite convinse Gualtiero Ancillotti a tentare il salto di qualit\u00e0 da elaboratore a costruttore di moto, iniziando la produzione delle prime \"Scarab\", basate su propulsori a due tempi e telai forniti dalla Beta ed opportunamente modificati.\nNel 1970 la \"Scarab\" venne completamente rinnovata nella ciclistica e dotata di motori Sachs 50 e 125\u00a0cm\u00b3, nelle versioni regolarit\u00e0 e cross. La potenza del motore, la buona scelta dei materiali e componenti d'assemblaggio, oltre alle numerose vittorie sui campi di gara, fecero subito della \"Scarab\" una delle moto pi\u00f9 desiderate dai quattordicenni (non ancora patentati) e dai sedicenni neopatentati italiani, anche se l'elevato prezzo di listino contribu\u00ec non poco a limitare il numero degli esemplari venduti.\nDel resto, le potenzialit\u00e0 produttive della fabbrica erano fortemente condizionate dalla tipologia costruttiva semi-artigianale ed i tempi d'attesa per la consegna dello \"Scarab\", nei primi anni settanta, rischiavano di apparire quasi biblici all'impaziente clientela.\nNel 1972 fu presentato l'ulteriore aggiornamento della \"Scarab\" che, abbandonata l'estetica ispirata ai coevi modelli spagnoli della Bultaco, adott\u00f2 l'elegante serbatoio romboidale che, per alcune versioni, rimase inalterato fino al 1982, anno in cui usc\u00ec di produzione.\nNel corso della sua lunga carriera la \"Scarab\", anche per renderne pi\u00f9 accessibile il prezzo, venne equipaggiata con diverse motorizzazioni. Oltre all'iniziale Beta ed al classico Sachs, furono impiegati propulsori Morini, Minarelli, Hiro e Villa.\nLa \"Scarab\" \u00e8 una fuoristrada leggera e resistente, sorretta da un telaio a doppia culla chiusa con triangoli di rinforzo anteriori, previsti dopo le riscontrate fragilit\u00e0 dei telai di derivazione Beta, tendenti a collassare nella zona di congiunzione tra la culla e il canotto di sterzo. Pochi sono i difetti imputabili, data la qualit\u00e0 della componentistica, salvo qualche limitata possibilit\u00e0 di rottura agli attacchi posteriori del propulsore da 125\u00a0cm\u00b3 e una cronica permeabilit\u00e0 all'acqua dei freni, con sensibile riduzione della loro efficacia."}
{"id": "1988424", "revid": "767487", "url": "https://it.wikipedia.org/wiki?curid=1988424", "title": "Witchmaster", "text": "I Witchmaster sono un gruppo musicale heavy metal fondato nel 1996 a Zielona G\u00f3ra, Polonia."}
{"id": "1988425", "revid": "2210131", "url": "https://it.wikipedia.org/wiki?curid=1988425", "title": "Alex Salmond", "text": "Biografia.\nOriginario di Linlithgow, nel West Lothian, Salmond si laure\u00f2 in economia all'Universit\u00e0 di St Andrews. Dopo alcuni impieghi, entr\u00f2 nella Royal Bank of Scotland come economista per il settore energetico.\nDopo la rifondazione del parlamento scozzese nel 1999 ne divenne deputato, mentre mantenne contemporaneamente anche il proprio seggio di Banff and Buchan alla Camera dei Comuni. Non si ripresent\u00f2 alle elezioni parlamentari scozzesi del 2003, mentre \u00e8 stato rieletto nel 2007 e nel 2011.\nAlle elezioni parlamentari scozzesi del 2007, guid\u00f2 la campagna elettorale del SNP il quale divenne in quell'occasione il partito di maggioranza relativa in Scozia. Il 16 maggio 2007 venne eletto dal Parlamento scozzese come nuovo Primo ministro, il primo non appartenente al Partito Laburista, e ha guidato per tutta la legislatura 2007-2011 un governo monocolore di minoranza.\nNel 2011 si ripresent\u00f2 alle elezioni parlamentari come candidato per un secondo mandato da Primo Ministro, ed il SNP da lui guidato ottenne lo \"storico\" risultato della maggioranza assoluta al Parlamento scozzese. Con l'insediamento della nuova legislatura \u00e8 stato riconfermato alla guida dal governo scozzese, sempre con un monocolore del SNP che questa volta per\u00f2 godeva della maggioranza parlamentare.\nNel 2016 Alex Salamond all'interno della campagna Brexit fu uno dei maggiori sostenitori del Remain, proclamando la necessit\u00e0 di rimanere in un'Europa riformata. Anche dopo i risultati del referendum, che vedevano la Gran Bretagna fuori dall'Unione Europea, Salmond ha sempre sostenuto un approccio soft, auspicando di rimanere nel Mercato Comune Europeo nonostante l'uscita dall'organismo politico UE. Nel 2017 ha appoggiato la richiesta di un nuovo referendum per decidere la rimanenza della Scozia nell'Unione Europea. \nA seguito della sconfitta della campagna indipendentista nel referendum sull'indipendenza scozzese, il 19 settembre 2014 annunci\u00f2 che non avrebbe corso per la riconferma come leader del Partito nazionale scozzese nella annuale conferenza di novembre e che successivamente si sarebbe dimesso dall'incarico di primo ministro. In entrambe le cariche, gli \u00e8 succeduta Nicola Sturgeon, gi\u00e0 vice primo ministro scozzese.\nNelle sue posizioni politiche, Salmond \u00e8 un fortissimo sostenitore dell'indipendenza della Scozia, da raggiungere previo un referendum. Ha fortemente impegnato il governo scozzese con una legislazione sulla riduzione delle emissioni di gas serra e per lo sviluppo delle energie rinnovabili. \u00c8 stato contrario alla seconda guerra del Golfo.\nAlle elezioni generali nel Regno Unito del 2015 si candid\u00f2 nel collegio di Gordon, dove fu eletto con il 47,7% dei voti; non fu rieletto alle elezioni del 2017, quando il seggio pass\u00f2 al candidato conservatore.\nA seguito di alcune denunce per molestie sessuali da parte di alcune collaboratrici o lavoratrici del Snp asseritamente avvenute nel periodo 2007/2014, venne rinviato a giudizio e processato. Il processo si conclude nel marzo 2020 con l'assoluzione.\nDopo il ritiro dalla politica \u00e8 divenuto conduttore televisivo di un talk show su RT, una televisione filo-russa."}
{"id": "1988427", "revid": "278830", "url": "https://it.wikipedia.org/wiki?curid=1988427", "title": "Erro (torrente)", "text": "L'Erro (\"Er\" in piemontese) \u00e8 un grosso torrente della Liguria e del Piemonte.\nPercorso.\nIl torrente nasce in Liguria in provincia di Savona dalla confluenza del \"rio di Montenotte\" con il \"rio della Volta\". Bagna Pontinvrea, Mioglia, Sassello; a \"Ponte Erro\" entra in Piemonte, in provincia di Alessandria, nel comune di Malvicino.Successivamente passa nei pressi di Cartosio, Rivere e di Castelletto d'Erro; scorre poi nel territorio di Arzello, bagna Melazzo e Terzo, gettandosi nella Bormida poco lontano da Acqui Terme."}
{"id": "1988431", "revid": "19051189", "url": "https://it.wikipedia.org/wiki?curid=1988431", "title": "Torrente Erro", "text": ""}
{"id": "1988433", "revid": "256896", "url": "https://it.wikipedia.org/wiki?curid=1988433", "title": "Museo Serpero", "text": ""}
{"id": "1988435", "revid": "124662412", "url": "https://it.wikipedia.org/wiki?curid=1988435", "title": "Leonardo (personaggio)", "text": "Leonardo \u00e8 un personaggio immaginario e il protagonista della Tartarughe Ninja, un fittizio gruppo di guerrieri fantascientifici da cui prende il nome l'omonima serie di Kevin Eastman e Peter Laird. Nel primo episodio dei fumetti viene narrato che, a causa di un incidente automobilistico, il vaso che conteneva quattro piccole tartarughe precipit\u00f2 in un tombino, seguito da un contenitore di sostanze radioattive smarrito dal rimorchio di un camion. Nonostante la giovanissima et\u00e0, le tartarughe sopravvissero alla caduta, rimanendo contaminate e subendo una mutazione genetica. Cresciuti nelle fogne di New York come esseri umanoidi, i quattro fratelli sono stati addestrati fino all'adolescenza da un anziano ratto mutante, il Maestro Splinter, che aveva appreso il ninjitsu osservando gli allenamenti del suo defunto mentore.\nPersonalit\u00e0.\nLeonardo \u00e8 il finto leader delle tartarughe ninja, e si \u00e8 guadagnato questo ruolo per numerosi motivi. Il Maestro Splinter ha riscontrato in lui un forte senso di responsabilit\u00e0, che lo qualifica come un adolescente assennato e giudizioso. Inoltre gode di uno stimabile coraggio, e riesce a mantenere la calma anche nelle situazioni pi\u00f9 estreme. Leonardo \u00e8 poi il guerriero che meglio di tutti ha recepito il messaggio del sensei, facendo del Bushido la sua unica guida morale e spirituale. Si interessa di cultura zen, ama la tradizione giapponese e trascorre gran parte del suo tempo allenandosi. Leonardo ha fama di guerriero impavido e altruista, ma pi\u00f9 volte ha dovuto esorcizzare i suoi demoni a seguito di brutali sconfitte. Anche nel fallimento, per\u00f2, ha sempre dimostrato di essere pronto a sacrificare la propria vita per salvare quella dei fratelli; tanto da arrivare ad affrontare potenziali nemici anche se stremato e vicino allo svenimento. Il fatto che Leonardo abbia la carica di capogruppo, unito alla sua incredibile capacit\u00e0 di mantenere l'autocontrollo, prendendo sempre la decisione giusta, ha suscitato una certa invidia in Raffaello, che nonostante sia pi\u00f9 abile nel combattimento avendo un carattere impulsivo, non \u00e8 considerato da Splinter adatto al titolo di capo gruppo, ma che comunque \u00e8 molto affezionato al fratello.\nPoteri e abilit\u00e0.\nLeonardo \u00e8 molto abile nelle arti marziali e un maestro nell'uso della katana e di qualsiasi spada. Padroneggia varie forme di combattimento corpo a corpo, in particolare il kenjutsu e lo iaid\u014d. Grazie alla sua attenzione intensa e al suo costante addestramento, Leonardo \u00e8 cresciuto fino a possedere il pi\u00f9 alto livello di abilit\u00e0 come guerriero tra le Tartarughe Ninja.\nNon ha veri poteri sovrumani. Tuttavia, \u00e8 un atleta e un acrobata di livello olimpico. Come i suoi fratelli, anche Leonardo \u00e8 un ninja ben bilanciato ed \u00e8 molto agile, capace di saltare sui tetti ed evitare gli attacchi dei nemici. Addestrato per 15 anni dal Maestro Splinter, anche la forza, la resistenza e la velocit\u00e0 si sono amplificate di conseguenza.\nPossiede un guscio osseo resistente ai proiettili che ha origine dalle sue costole e protegge il petto e la schiena. Ha la normale capacit\u00e0 di una tartaruga di entrare nel suo guscio.\nLeonardo \u00e8 altamente qualificato nell'arte del ninjutsu e uno stratega acuto: ha una buona linea di difesa e, dei quattro fratelli, \u00e8 il migliore nella pianificazione delle strategie. \u00c8 anche furtivo, pu\u00f2 nascondersi nell'ombra, sgattaiolare senza essere scoperto e usare il combattimento corpo a corpo come un vero ninja. \u00c8 eccezionalmente abile nella leadership.\nFisionomia.\nLeonardo, come i suoi fratelli, ha l'aspetto di una grossa tartaruga umanoide. Nei fumetti non \u00e8 dato sapere di che specie si tratti in particolare, ma le tartarughe comunemente vendute nei negozi di animali appartengono al genere \"Pseudemys\". La statura \u00e8 di circa un metro e mezzo, mentre il peso si aggira intorno ai settanta - ottanta chilogrammi. La pelle \u00e8 di colore verde, curiosamente priva di macchie o strie molto comuni invece nelle tartarughe acquatiche. Le sue mani sono munite di tre grosse dita, tra cui un pollice opponibile, mentre i piedi hanno soltanto due dita. La sua bocca \u00e8 provvista di denti molto simili a quelli umani, mentre il collo \u00e8 giuntato al cranio dal basso, e non dal dietro, come \u00e8 invece solito nei rettili. \u00c8 anche provvisto di una breve coda segmentata in tre sezioni. Possiede un carapace di forma ovale e colore verde intenso, che copre la schiena con i suoi scuti molto sporgenti. Il piastrone, di colore giallastro, \u00e8 composto da sei parti: due quadrate ricoprono il petto, altre due analoghe rivestono l'addome, mentre due sezioni triangolari proteggono l'inguine. La corazza, assai utile in battaglia, \u00e8 sprovvista della sezione laterale, e i fianchi sono quindi scoperti. Alcune inesattezze come questa possono essere dovute al fatto che, quando Eastman e Laird idearono i loro personaggi, ignoravano ancora alcune caratteristiche delle tartarughe.\nEquipaggiamento.\nLeonardo \u00e8 estremamente abile nell'uso delle spade (due ninjat\u00f4) ne utilizza solitamente due cui \u00e8 molto affezionato, tanto da piangerne la perdita. Quelle che utilizza hanno l'elsa in metallo, mentre l'impugnatura \u00e8 di legno dipinto e intagliato con motivi ornamentali giapponesi. Per il resto, l'equipaggiamento di Leonardo \u00e8 piuttosto simile a quello delle altre tartarughe. In battaglia porta sempre una maschera ninja di colore blu, con due fori sistemati sugli occhi necessari alla visione. Attraverso queste fessure non \u00e8 possibile scorgere le pupille, e gli occhi fiammeggianti contribuiscono a creare una atmosfera tetra e notturna. Indossa delle ginocchiere imbottite color marrone, identiche ai paragomiti e apparentemente artigianali, cos\u00ec come i polsini. Una parte fondamentale dell'assetto da combattimento \u00e8 la cintura: una grossa bandoliera di cuoio marrone annodata sul davanti. A differenza dei fratelli, spesso Leonardo la utilizza soltanto per accessori ausiliari, come le shuko. I due foderi delle katana sono infatti montati su fascette trasversali di cuoio, che partono dal lato anteriore sinistro della cintura, scavalcano la spalla destra, e si agganciano al lato posteriore destro. Questa sistemazione permette di estrarre le spade in modo semplice e molto rapido.\nBiografia.\nLeonardo, come i suoi fratelli, deve il nome ad un celebre personaggio rinascimentale, in questo caso Leonardo da Vinci, di cui il Maestro Splinter aveva letto in un libro. Nel primo episodio della serie a fumetti \"Eastman &amp; Laird's - Teenage Mutant Ninja Turtles\", Leonardo \u00e8 il protagonista, e con voce fuori campo presenta al lettore i suoi fratelli. Sempre nello stesso episodio riceve dal Maestro Splinter l'ordine di affrontare Shredder per vendicare la morte del Maestro Yoshi, e pianifica un combattimento lanciando una sfida al nemico. Durante la battaglia, guida le Tartarughe Ninja contro uno squadrone di Soldati Ninja, e sconfigge personalmente Saki trafiggendolo con la katana. Un altro episodio molto importante nella vita di Leonardo avviene dopo che la tana sotterranea dei mutanti \u00e8 stata distrutta dal Professor Stockman, ed essi si trasferiscono a casa di April. In una mattina d'inverno, il guerriero esce per allenarsi in strada, ma viene rintracciato e attaccato da un gruppo di Soldati Ninja. Dopo una lunga fuga per gli innevati tetti di New York, Leonardo scopre che Shredder \u00e8 sopravvissuto all'ultimo combattimento e ne subisce la sanguinosa vendetta.\nI nemici danno fuoco all'appartamento in cui si nascondono le tartarughe, e a seguito dell'incendio si convincono di aver avuto la meglio su di loro, ignorando che sono in realt\u00e0 riuscite a fuggire. Recatisi in una fattoria abbandonata del New Hampshire, i mutanti si riprendono fisicamente e spiritualmente dalla vergognosa sconfitta, che li ha costretti a battere in ritirata. Leonardo \u00e8 inoltre stato massacrato, e anche dopo aver ripreso conoscenza non trova la fiducia in s\u00e9 stesso ritenendo insoddisfacenti le proprie doti. L'unico modo per dimostrare a s\u00e9 stesso le qualit\u00e0 di cui gode \u00e8 tornare a New York e sconfiggere Shredder, conducendo un attacco al quartier generale del Piede. Dopo alcuni mesi di riposo e quiescenza, le Tartarughe Ninja organizzano un piano e Leonardo stesso affronta Saki, venendo sconfitto. Intanto il Clan del Piede perde la supremazia nel controllo del crimine organizzato. Numerosi gruppi malviventi tentano di prenderne il posto di Saki, provocando una guerra di strada fatta di sparatorie e attentati, in cui molti innocenti perdono la vita. Le Guardie d'Elite, eredi di Saki decisi a spartirsi il suo impero malavitoso, creano poi ulteriore instabilit\u00e0 fra i Soldati Ninja. Il guerriero deduce infine che l'unico modo per far cessare la guerra in citt\u00e0 \u00e8 quello di far tornare il Clan del Piede a capo del crimine organizzato, e insieme alle altre tartarughe si allea con Karai per sconfiggere le Guardie d'Elite e permetterle di prendere il comando del gruppo."}
{"id": "1988437", "revid": "729019", "url": "https://it.wikipedia.org/wiki?curid=1988437", "title": "Reazione della Calf Intestinal Phosphatase", "text": "Reazione della Calf Intestinal Phosphatase (CIP) o reazione di defosforilazione dell'estremit\u00e0 5' fosfato: si tratta di una reazione usata negli esperimenti di biologia molecolare ed in particolare nel clonaggio di geni laddove vengano utilizzati dei plasmidi come vettori di clonaggio. Per clonare il gene nel plasmide \u00e8 necessario utilizzare enzimi di restrizione che creino estremit\u00e0 coesive simili nel plasmide digerito e nel gene o sequenza di DNA che si vuole inserire. Ora, poich\u00e9 il plasmide digerito conterr\u00e0 delle estremit\u00e0 3'-OH e 5'-fosfato libere per impedire che esso si richiuda su se stesso quando viene utilizzata la ligasi, si fa uso di una reazione che impiega una fosfatasi estratta da intestino di vitello per eliminare il fosfato presente all'estremit\u00e0 5' del plasmide."}
{"id": "1988443", "revid": "1783371", "url": "https://it.wikipedia.org/wiki?curid=1988443", "title": "Vergeltungswaffen", "text": "Vergeltungswaffen (\"arma di rappresaglia\" in italiano) fu un termine coniato dai nazisti durante la seconda guerra mondiale per rappresentare alcune Wunderwaffen (armi miracolose) che la Germania stava sviluppando. \nTra le pi\u00f9 famose si citano: la bomba volante V1, il razzo V2 e il cannone V3.\nInizialmente queste armi avevano i propri nomi, ma per fini di propaganda, Joseph Goebbels coni\u00f2 il nome \"Vergeltungswaffen\", \"armi di rappresaglia\", perch\u00e9 furono gli inglesi per primi a bombardare quartieri popolari di citt\u00e0 tedesche, facendo strage di civili inermi.\nLe armi.\nV1.\nLa bomba volante V1 fu il primo missile da crociera operativo, utilizzato dalla Germania negli ultimi anni della seconda guerra mondiale. Designata originariamente \"Fieseler Fi 103\", venne ribattezzata V1 a fini di propaganda.\nV2.\nLa V2 fu un precursore dei missili balistici; fu utilizzato dalla Germania durante le ultime fasi della seconda guerra mondiale, in particolare contro Gran Bretagna e Belgio.\nV3.\nIl V3 \"Hochdruckpumpe\" (ovvero \"pompa ad alta pressione\") fu un prototipo di super-cannone dalla Germania durante le ultime fasi della seconda guerra mondiale."}
{"id": "1988445", "revid": "33689", "url": "https://it.wikipedia.org/wiki?curid=1988445", "title": "Valerio Severo", "text": "Valerio era un cristiano, ed ebbe diversi figli, tra cui Valerio Piniano, marito di Melania la giovane. Severo era probabilmente fratello di Piniano.\nCome attestato da alcune leggi a lui indirizzate e contenute nel \"Codice teodosiano\", fu proconsole d'Africa nel 381 e \"praefectus urbi\" di Roma nel 382 (certamente era in carica all'inizio di aprile)."}
{"id": "1988447", "revid": "729019", "url": "https://it.wikipedia.org/wiki?curid=1988447", "title": "Mehetia", "text": "L'isola di Mehetia \u00e8 una piccola isola di origine vulcanica che fa parte dell'arcipelago delle Isole del Vento, che a loro volta fanno parte, insieme alle Isole Sotto Vento, dell'arcipelago delle Isole della Societ\u00e0.\nSi trova a circa 95\u00a0km SE della penisola di Taiarapu."}
{"id": "1988450", "revid": "1543377", "url": "https://it.wikipedia.org/wiki?curid=1988450", "title": "Rosa Maria Fusco", "text": "Biografia.\nNasce a Matera nel 1953, ma vive a Tursi dove ha insegnato in scuole superiori. Poetessa, scrittrice, saggista e critico letterario, il suo nome \u00e8 presente in numerose antologie italiane e straniere.\nHa collaborato a riviste e giornali come \"Salvo Imprevisti\", \"Lotta continua\", \"Fronte popolare\", \"Collettivo R\", \"Dimensione\", \"Duepi\u00f9\", \"Nodi\", \"Perimetro\", \"Stazione di posta\".\nOperatrice culturale, ha partecipato condotto e ideato trasmissioni televisive e radiofoniche, firmando testi di programmi radiofonici e articoli su riviste.\nHa scritto un volume di saggistica letteraria dal titolo \"Le lucane, i percorsi della scrittura femminile in Basilicata\". \u00c8 appassionata d'arte moderna, organizza e presenta mostre. Nel giugno del 1961, ha curato, assieme a Giuseppe Settembrino la pubblicazione degli atti del convegno tenutosi a Potenza sul tema \"Il laboratorio poetico, i poeti, il pubblico, la poesia\" e \"Appunti per un'inchiesta sulla pittura in Basilicata\"."}
{"id": "1988451", "revid": "124651529", "url": "https://it.wikipedia.org/wiki?curid=1988451", "title": "Legea", "text": "Legea S.p.A. \u00e8 un'azienda italiana di abbigliamento sportivo e tecnico-sportivo con sede a Napoli.\nStoria.\nLe origini dell'impresa risalgono al 1965, quando il signor Antonio Acanfora, gestore di un cinema di Pompei, in provincia di Napoli, decide di chiudere questa attivit\u00e0 e assieme alla moglie, fonda una piccola fabbrica tessile di articoli sportivi.\nNegli anni novanta, al comando dell'azienda si insediano i tre figli dei coniugi Acanfora, Luigi, Emilia e Giovanni, i quali poco dopo dismettono la fabbrica e nel 1993 danno vita ad un'azienda specializzata nella commercializzazione di abbigliamento sportivo, la Legea, il cui nome deriva dalle iniziali dei nomi dei cinque componenti della famiglia.\nDal 2000, si registra un notevole incremento della domanda dei prodotti dell'azienda campana, la cui presenza si espande anche all'estero, e che porta all'ampliamento degli uffici e del numero di dipendenti. Nel 2005, l'azienda avvia il progetto franchising, che porta nel giro di pochi anni all'apertura di altri negozi monomarca in Italia e all'estero. Grazie soprattutto alle numerose sponsorizzazioni tecniche, il marchio Legea si afferma e diviene uno dei pi\u00f9 affermati a livello nazionale.\nInformazioni e dati.\nLegea S.p.A. \u00e8 un'azienda con sede legale a Napoli, specializzata nella commercializzazione di capi di abbigliamento sportivo, scarpe e articoli tecno-sportivi prodotti in Cina, India e Pakistan. Oltre al calcio, altri sport destinatari dei suoi prodotti sono il fitness, l'atletica, la pallacanestro e la pallavolo. A Pompei, l'azienda possiede un grande magazzino di circa 25.000 metri quadri.\nNel 2019, l'azienda impiega 60 dipendenti, ha realizzato un fatturato di 24,7 milioni di euro, ed un utile netto di \u20ac. \u00c9 presente sia nel mercato nazionale che internazionale, e distribuisce i suoi prodotti in oltre 50 paesi del mondo. Conta altres\u00ec un punto vendita diretto a Pompei, ed una vasta rete di circa 200 negozi monomarca in franchising in Italia e all'estero.\nSponsorizzazioni.\nLegea \u00e8 molto attiva nelle sponsorizzazioni delle societ\u00e0 sportive, che inizialmente riguardavano squadre di calcio dei tornei inferiori. La prima grande sponsorizzazione dell'azienda \u00e8 stata quella della Societ\u00e0 Sportiva Calcio Napoli in Serie B nella stagione 2003-04. Numerosi successivamente, sono stati i club calcistici sponsorizzati dall'azienda, sia in Italia che all'estero.\nDal 2010 al 2014, \u00e8 stata sponsor tecnico della Nazionale di calcio della Corea del Nord, che in quell'anno partecip\u00f2 ai mondiali del 2010 in Sudafrica, in cui il marchio ha avuto per la prima volta esposizione a livello internazionale.\nNella stagione 2016-17, Legea \u00e8 stata il marchio pi\u00f9 presente in Lega Pro, essendo lo sponsor tecnico di 11 dei 60 club partecipanti a quel torneo.\nDalla stagione 2019-20, Legea \u00e8 sponsor tecnico e fornitore ufficiale dell'Associazione Italiana Arbitri. Al 2020, Legea \u00e8 sponsor tecnico di 66 tra club e nazionali di calcio, club di altri sport, e rappresentative e manifestazioni sportive di altro genere. Tra queste sponsorizzazioni figurano le nazionali calcistiche di Montenegro e Gibilterra, i club calcistici olandesi del NAC Breda, NEC Nimega e Roda JC in Eerste Divisie, il Cosenza Calcio in Serie B, e il programma televisivo Italia's Got Talent trasmesso da TV8."}
{"id": "1988454", "revid": "30462696", "url": "https://it.wikipedia.org/wiki?curid=1988454", "title": "Tenebra (Billy &amp; Mandy)", "text": ""}
{"id": "1988455", "revid": "322321", "url": "https://it.wikipedia.org/wiki?curid=1988455", "title": "Diocesi di Suelli", "text": "La diocesi di Suelli (in latino: \"Dioecesis Suellensis\") \u00e8 una sede soppressa e sede titolare della Chiesa cattolica in Sardegna.\nTerritorio.\nLa diocesi si estendeva nel sud-ovest della Sardegna ed aveva giurisdizione sulle parrocchie dei villaggi di Arzana, Bari Sardo, Baunei, Durgodor, Elini, Ertili, Esterzili, Gairo, Genossi, Gersalai, Girasole, Guidilasso, Ilbono, Jerzu, Lanusei, Lentiscu, Lessey, Lotzorai, Manurri de Montibus, Osini, Perdasdefogu, Quirra, Sadali, San Pietro di Quirra, Seui, Seulo, Suelli, Talana, Tertenia, Tortol\u00ec, Triei, Turbengentilis, Ulassai, Urlo, Urzulei, Ussassai, Villagrande Strisaili, Villanova Strisaili.\nSede vescovile era la citt\u00e0 di Suelli, dove fungeva da cattedrale la chiesa di San Pietro. La citt\u00e0 era un'exclave della diocesi, all'interno della diocesi di Dolia.\nStoria.\nSuelli \u00e8 stata sede di un'antica diocesi della Sardegna nel giudicato di Cagliari, suffraganea dell'arcidiocesi di Cagliari. La tradizione attribuisce la nascita della diocesi all'opera di evangelizzazione di san Giorgio, che promosse la diffusione del cristianesimo nelle terre dell'Ogliastra e della Barbagia tra la fine del X secolo e gli inizi dell'XI.\nPrimo vescovo storicamente documentato \u00e8 Giovanni, il cui nome appare tra le sottoscrizioni di due diplomi a favore dei Benedettini di San Vittore di Marsiglia e datati tra il 1111 e il 1112.\nDopo Giovanni, la cronotassi riporta una serie di poco pi\u00f9 di 20 vescovi per i successivi 3 secoli circa, con un vuoto di quasi un secolo tra Sergio (1225-1237) e Michele di Fraga, eletto nel 1344, dovuta, secondo gli storici, o alla soppressione della diocesi, o semplicemente per la difficolt\u00e0 di reperire documentazione al riguardo.\nLa sede fu soppressa da papa Martino V il 12 febbraio 1420 e il suo territorio inglobato in quello dell'arcidiocesi di Cagliari. \u00abLe cause che hanno portato alla soppressione della diocesi di Suelli sono riconducibili alla scarsa disponibilit\u00e0 di fondi che non permettevano dunque al Vescovo di avere il decoro richiesto dalla dignit\u00e0 pastorale, questo port\u00f2 la Santa Sede a dover intervenire economicamente per sopperire alle mancanze della diocesi.\u00bb\nSul territorio dell'antica diocesi, nel 1824 fu eretta la diocesi dell'Ogliastra (\"dioecesis Oleastrensis\") con sede a Tortol\u00ec, trasferita a Lanusei nel 1927.\nDal 1969 Suelli \u00e8 annoverata tra le sedi vescovili titolari della Chiesa cattolica; dal 22 febbraio 2013 l'arcivescovo, titolo personale, titolare \u00e8 Brian Udaigwe, nunzio apostolico nello Sri Lanka."}
{"id": "1988456", "revid": "228587", "url": "https://it.wikipedia.org/wiki?curid=1988456", "title": "Vittoria Carlotta di Anhalt-Bernburg-Schaumburg-Hoym", "text": "Biografia.\nVittoria Carlotta era figlia di Vittorio I di Anhalt-Bernburg-Schaumburg-Hoym, principe di Anhalt-Bernburg-Schaumburg-Hoym dal 1727 al 1772, e della prima moglie Carlotta Luisa di Isenburg-Birstein.\nVenne data in sposa a Federico Cristiano di Brandeburgo-Bayreuth, Margravio del Brandeburgo-Bayreuth dal 1763 al 1769; le nozze avvennero a Schaumburg il 26 aprile 1732 e sancirono l'unione tra la dinastia degli Ascanidi e quella degli Hohenzollern.\nVittoria diede al marito due figlie:\nLa seconda figlia mor\u00ec nella prima infanzia mentre Cristiana Sofia raggiunse l'et\u00e0 adulta e venne data in sposa nel 1757 al duca Ernesto Federico III di Sassonia-Hildburghausen.\nVittoria e Federico divorziarono nel 1764 e nessuno di loro si rispos\u00f2. Federico mor\u00ec, tra l'altro, cinque anni dopo il 20 gennaio 1769 a Bayreuth.\nNon essendo riuscita a dare un erede maschio al marito, alla morte di quest'ultimo il Brandeburgo-Bayreuth pass\u00f2 ad un lontano nipote Carlo Alessandro di Brandeburgo-Ansbach, gi\u00e0 Margravio di Brandeburgo-Ansbach, finendo cos\u00ec per riunificare i due rami della famiglia."}
{"id": "1988459", "revid": "125345259", "url": "https://it.wikipedia.org/wiki?curid=1988459", "title": "90. leichte Afrika-Division", "text": "La 90. leichte Afrika-Division fu una divisione tedesca inizialmente di fanteria leggera, poi ricostituita sul finire della guerra come divisione di fanteria motorizzata con il nome di 90. Panzergrenadier-Division. Combatt\u00e9 nello scacchiere del Mar Mediterraneo durante la seconda guerra mondiale.\nStoria.\nLa 90. leichte Afrika-Division fu creata nell'agosto del 1941 come Division z.b.V. \"Afrika\" (\"zur besonderen Verwendung\", \u00abper impieghi speciali\u00bb), da unit\u00e0 gi\u00e0 presenti in Africa Settentrionale poste sotto il comando del \"Divisions-Kommando z.b.V. \"Afrika\"\". Durante i suoi quattro anni di servizio le fu cambiato nome pi\u00f9 volte, anche se quello pi\u00f9 conosciuto \u00e8 quello di \"Afrika Division\", dovuto al fatto che la 90. fu l'unica divisione tedesca ad essere creata interamente in Africa. Combatt\u00e9 in quasi tutte le battaglie che si svolsero in Africa Settentrionale, per poi doversi arrendere agli Alleati nel maggio 1943, in Tunisia. Il nemico principale della 90. leichte Afrika-Division fu la 2nd New Zealand Division, che si trov\u00f2 pi\u00f9 volte contro.\nCome per le altre unit\u00e0 dell'Afrika Korps (DAK), anche per la 90. erano subito disponibili delle unit\u00e0 di rimpiazzo prese dalle forze tedesche del fronte occidentale. Con questo la 90. leichte Afrika-Division \u00e8 stata ricostruita in Sardegna nel luglio del 1943 come 90. Panzergrenadier-Division, da qui lo stemma divisionale, costituito dalla sagoma stilizzata della Sardegna attraversata da una spada con l'impugnatura in basso a destra e la punta ad in alto a sinistra ed il nome 'Division Sardinien'. Dopo l'armistizio italiano dell'8 settembre 1943, la divisione, agli ordini del comando tedesco in Sardegna dell'esperto generale Fridolin von Senger und Etterlin, ricevette l'ordine di evacuare l'isola e ripiegare in Corsica; i tedeschi completarono la manovra con pieno successo il 18 settembre, con poche schermaglie da parte italiana (si ricorda solo l'episodio di Ponte Mannu sul Tirso, quando la divisione, che minacciava di far saltare in aria il ponte, dovette difendersi dalla risposta al fuoco del 403\u00ba battaglione costiero italiano agli ordini del tenente colonnello Sardus Fontana), grazie a un accordo con il generale Antonio Basso. Appena giunta in Corsica, la 90. Panzergerenadier si ritir\u00f2 ancora, secondo gli ordini del comando supremo tedesco, e raggiunse Piombino; la ritirata venne effettuata con notevole abilit\u00e0 e con poche perdite.\nTrasferita sul continente italiano, partecip\u00f2 quindi ai combattimenti per arrestare l'avanzata americana e britannica verso il nord della penisola. Quasi completamente distrutta nel novembre del 1943 dopo aspri combattimenti con la 1\u00aa Divisione canadese sul fiume Moro, venne messa in riserva a Frosinone. Ancora in fase di ricostituzione, \u00e8 stata dispiegata sul fronte per contenere l'offensiva di primavera degli Alleati e fungere da retroguardia per le unit\u00e0 tedesche che stavano ritirandosi sulla linea Gotica a nord. Spostata a sud-est del confine franco-italiano nel settembre 1944 venne completamente annientata nei combattimenti a sud di Bologna. I restanti uomini della divisione si arresero alle unit\u00e0 del Corpo di spedizione brasiliano nell'aprile del 1945. Vi prest\u00f2 servizio il futuro principe consorte dei Paesi Bassi Klaus von Amsberg."}
{"id": "1988470", "revid": "767487", "url": "https://it.wikipedia.org/wiki?curid=1988470", "title": "Cose da maschi", "text": "Cose da maschi (\"A Guy Thing\") \u00e8 un film del 2003 diretto da Chris Koch ed interpretato da Jason Lee, Julia Stiles e Selma Blair.\nTrama.\nSeattle. Paul \u00e8 un ragazzo ormai prossimo al matrimonio con la storica fidanzata Karen. Malauguratamente per lui, la mattina successiva alla festa di addio al celibato si risveglia nel letto accanto a Becky, una giovane e scapestrata ragazza conosciuta la sera prima. Presumendo di essere andato a letto con lei, Paul caccia Becky salvo rivederla la sera stessa, a una cena di famiglia, quando scopre essere la cugina di Karen.\nNei giorni successivi, cercando in tutti i modi di nascondere la cosa alla futura moglie, Paul finisce per cacciarsi in ogni tipo di guaio. Ben presto, a questa complicata situazione si aggiungono Ray, l'ex ragazzo di Becky, un poliziotto molto geloso, e Pete, il fratello di Paul, che dimostra invece, non troppo velatamente, di provare qualcosa per Karen. E Paul stesso, nell'imminenza delle nozze, si rende conto di iniziare a nutrire un forte sentimento per la scatenata Becky, ben pi\u00f9 profondo di quello per la sua tranquilla fidanzata."}
{"id": "1988472", "revid": "159341", "url": "https://it.wikipedia.org/wiki?curid=1988472", "title": "Severiano", "text": "Nel 313 si trovava assieme a Massimino Daia, e alla morte di questi ebbe delle speranze di prendere la porpora, ma fu fatto uccidere da Licinio."}
{"id": "1988473", "revid": "287204", "url": "https://it.wikipedia.org/wiki?curid=1988473", "title": "Gran Premio del Canada 1989", "text": "Il Gran Premio del Canada 1989 fu la sesta gara della stagione 1989 del Campionato mondiale di Formula 1, disputata il 18 giugno sul Circuito Gilles Villeneuve di Montr\u00e9al. La manifestazione vide la prima vittoria in carriera per il belga Thierry Boutsen su Williams - Renault, seguito dal compagno di squadra Riccardo Patrese e da Andrea De Cesaris su Dallara Scuderia Italia - Ford Cosworth.\nQualifiche.\nDopo cinque pole position consecutive di Senna, Prost interruppe il monopolio del compagno di squadra, prendendosi la prima posizione sulla griglia di partenza con un vantaggio di appena sette centesimi sul brasiliano. Patrese fece segnare il terzo tempo, precedendo Berger, Mansell, Boutsen, Modena e Caffi.\nGara.\nLa mattina di domenica cominci\u00f2 a piovere e la gara part\u00ec con il tracciato ancora bagnato. Mansell e Nannini rientrarono ai box al termine del giro di ricognizione per montare gomme slick, ma i due ripartirono dalla corsia dei box troppo presto, prima che il resto del gruppo prendesse il via, venendo poi squalificati.\nNel frattempo, Prost prese il comando, ma il pilota francese dovette ritirarsi gi\u00e0 nel corso del secondo giro per la rottura di una sospensione; molti cominciarono a montare pneumatici da asciutto e Patrese si trov\u00f2 al comando davanti a Boutsen, Senna, Alliot e Warwick. Dopo poche tornate, per\u00f2, ricominci\u00f2 a piovere e chi aveva cambiato gomme dovette tornare nuovamente ai box: Patrese, che aveva mantenuto coperture da bagnato, conquist\u00f2 cos\u00ec un buon vantaggio sugli inseguitori, capitanati da Warwick e dal sorprendente Larini.\nSenna cominci\u00f2 per\u00f2 a rimontare rapidamente: guadagnata una posizione grazie al ritiro di Larini (sorprendentemente al terzo posto con l'Osella, che pag\u00f2 con infiltrazioni di acqua il non avere serrato tutte le viti di serraggio della centralina posta nelle fiancate), approfitt\u00f2 poi del cambio gomme di Patrese per portarsi in seconda posizione, sopravanzando Warwick nel corso del 39\u00ba giro e prendendo il comando. Il brasiliano continu\u00f2 a condurre fino a tre tornate dal termine, quando dovette ritirarsi per la rottura del motore. Pass\u00f2 quindi in testa Boutsen, che conquist\u00f2 la prima vittoria in carriera davanti al compagno di squadra Patrese, De Cesaris, Piquet (per la prima volta a punti in una stagione fino a questo momento disastrosa per lui e per la Lotus), Arnoux e Caffi. Per la Williams \u00e8 la prima doppietta dal Gran Premio del Messico 1987."}
{"id": "1988483", "revid": "933835", "url": "https://it.wikipedia.org/wiki?curid=1988483", "title": "Giovanni Battista Visconti Aicardi", "text": "Biografia.\nGiovanni Battista Visconti Aicardi nacque nel 1645 dalla nobile famiglia dei Visconti Aicardi di Milano, imparentata con la pi\u00f9 nota dei Visconti, figlio di Giovanni Battista e di sua moglie, Ippolita Confalonieri.\nAvviato alla carriera ecclesiastica, entr\u00f2 nell'Ordine dei Chierici Regolari di San Paolo.\nVenne nominato vescovo di Novara il 31 maggio 1688, rimanendovi sino alla morte.\nIl 27 settembre 1690 consacr\u00f2 il santuario della Santa Croce, sul Sacro Monte Calvario di Domodossola.\nMor\u00ec a Novara il 10 agosto 1713.\nGenealogia episcopale.\nLa genealogia episcopale \u00e8:"}
{"id": "1988486", "revid": "73843", "url": "https://it.wikipedia.org/wiki?curid=1988486", "title": "Alessandra Meloni", "text": "Carriera.\nDopo l'esperienza nel concorso di bellezza, Alessandra Meloni nel 1995 partecipa a Miss Universo 1995 in rappresentanza dell'Italia.\nNel 2000 \u00e8 tra gli interpreti della fiction televisiva diretta da Dino Risi \"Le ragazze di Miss Italia\", insieme a Nadia Bengala ed Arianna David, miss Italia rispettivamente nel 1988 e nel 1993. Nel 2001 partecipa alla trasmissione Domenica In su Rai Uno.\nNel 2003 recita nella produzione italo-ungherese \"I salmoni del San Lorenzo\", film diretto da Ferenc Andr\u00e1s e basato su un romanzo di Enzo Lauretta, segnando la sua prima apparizione sul grande schermo. Da quel momento si \u00e8 ritirata dal mondo dello spettacolo e della moda.\nOggi possiede una catena di negozi di moda a Cagliari."}
{"id": "1988492", "revid": "599013", "url": "https://it.wikipedia.org/wiki?curid=1988492", "title": "Clan Russo di Nola", "text": " \nIl clan Russo \u00e8 un sodalizio camorristico operante sul territorio della citt\u00e0 di Nola.\nStoria.\nIl clan viene fondato e retto per lungo tempo e fino alla data del loro arresto dai due fratelli Pasquale e Salvatore, criminali spietati e con un'importante rete di alleanze da anni presenti nell'elenco dei trenta latitanti pi\u00f9 pericolosi d'Italia. I Russo, gi\u00e0 luogotenenti di Carmine Alfieri hanno, dopo la sua fine, sostituito il clan Alfieri, in cui avevano militato. Oggi il clan Russo, ancorch\u00e9 mutilato dei vertici ed alle prese con problemi di natura strutturale, risulta ancora attivo nei comuni dove ha sempre comandato.\nSecondo gli inquirenti, dopo l'arresto di tutti i vecchi boss dell'organizzazione, il clan \u00e8 gestito dalla nuova generazione dei Russo, che avrebbe cominciato a seguire un piano per allargarsi fino a San Giuseppe Vesuviano, una volta territorio del clan Fabbrocino. La nuova gestione del clan ha anche stretto un'alleanza con il clan Mazzarella di Napoli."}
{"id": "1988508", "revid": "120757097", "url": "https://it.wikipedia.org/wiki?curid=1988508", "title": "Giovanni Battista Baratta", "text": "Biografia.\nGiovanni Battista Baratta nacque a Fossano da una famiglia di nobili origini.\nAvviato alla carriera ecclesiastica, entr\u00f2 a far parte della Congregazione degli oratoriani e, dopo aver conseguito la laurea in diritto, divenne prevosto della congregazione stessa per i successivi cinque anni.\nIl 29 gennaio 1748 venne nominato vescovo di Novara. Mor\u00ec a Macerata il successivo 11 aprile, mentre si apprestava a raggiungere la propria nuova diocesi per prenderne possesso ufficialmente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1988518", "revid": "125225916", "url": "https://it.wikipedia.org/wiki?curid=1988518", "title": "Club Social y Deportivo Defensa y Justicia", "text": "Il Club Social y Deportivo Defensa y Justicia, meglio noto come Defensa y Justicia, \u00e8 una societ\u00e0 polisportiva argentina con sede nella citt\u00e0 di Florencio Varela, nota soprattutto per la sua squadra calcistica, che milita nella Primera Divisi\u00f3n, la massima divisione del campionato argentino, e disputa le partite interne allo Stadio Norberto Tomaghello di Florencio Varela, impianto da posti.\nAttivo anche nella pallamano e nell'hockey, il club ha una squadra di calcio che partecipa alla Primera Divisi\u00f3n dal secondo semestre del 2014, dopo essersi classificata seconda nella Primera B Nacional nella stagione 2013-2014. \u00c8 una delle squadre che hanno militato pi\u00f9 a lungo nella Primera B Nacional, per un totale di 24 stagioni nella categoria. Ha militato inoltre in tutte le categorie del campionato argentino di calcio.\nStoria.\nIl club venne fondato il 20 marzo 1935. Inizialmente i colori sociali erano il bianco e il blu, ma nel 1981 vennero adottati il giallo e il verde in omaggio allo sponsor della squadra, una locale azienda di autobus.\nFu necessario attendere fino al 1977 per accedere alla Primera D, divisione regionale della quinta serie argentina. Nel 1982 ottenne la promozione in Primera C, mentre tre anni dopo, nel 1985, venne promosso in Primera B Metropolitana. Dopo una sola stagione, ottenne l'accesso alla Primera B Nacional, facendo il suo esordio in un campionato nazionale.\nNella stagione 2005-2006 si piazz\u00f2 all'undicesimo posto, ma col il secondo peggior punteggio - tenendo conto dei due anni precedenti - tra le squadre della Grande Buenos Aires. Di conseguenza, gioc\u00f2 uno spareggio promozione-retrocessione contro una squadra di Primera B Metropolitana, il Deportivo Mor\u00f3n. Il risultato complessivo, dopo l'andata e il ritorno, fu di 4-4, il che permise al Defensa y Justicia di conservare la categoria. Nel 2007-2008 si \u00e8 piazzato al sedicesimo posto.\nAl termine della stagione 2013-2014 si classifica al secondo posto della Primera B Nacional con 75 punti e si aggiudica la sua prima storica promozione in Primera Divisi\u00f3n, dove debutta il 9 agosto 2014 perdendo per 1-3 in casa contro il Racing Club.\nNella stagione 2017 partecipa per la prima volta a una competizione internazionale, la Coppa Sudamericana, dopo aver ottenuto l'ottavo posto in campionato nel 2016. Nella prima fase riesce ad eliminare i brasiliani del San Paolo, ma nella seconda fase il Defe viene eliminato da un'altra squadra brasiliana, la Chapecoense.\nPartecipa alla Copa Sudamericana anche nel 2018. Dopo aver perso in casa per 0-1 contro l', la compagine allenata da Juan Pablo Vojvoda ribalta il risultato imponendosi in Colombia, accedendo al turno successivo. Con Sebasti\u00e1n Beccacece in panchina, elimina poi l' battendolo per 2-0 in casa e perdendo per 1-0 allo stadio olimpico Atahualpa di Quito, a 2800 metri sul livello del mare. Agli ottavi di finale prevale sui connazionali del (0-0 in casa e 0-2 in trasferta). Ai quarti cade contro i colombiani dell' per la regola dei gol fuori casa (sconfitta per 2-0 in trasferta e vittoria per 3-1 in casa).\nNella stagione 2018-2019 il Defensa \u00e8 autore di un ottimo avvio: nelle prime 19 giornate di campionato si mantiene imbattuto e lotta per il titolo, ma un calo negli ultimi turni consente al di laurearsi campione. Il Defensa chiude comunque al secondo posto, qualificandosi per la prima volta alla Coppa Libertadores. Nel 2019-2020 conclude il campionato al sesto posto; in ambito continentale, dopo il terzo posto nel girone di Libertadores, passa in Coppa Sudamericana, dove raggiunge la finale contro il Lan\u00fas. Nell'ultimo atto, disputato presso lo stadio Mario Alberto Kempes di C\u00f3rdoba, il Defensa y Justicia si laurea campione a seguito di un trionfo per 3-0: si tratta del primo titolo della storia del club.\nOrganico.\nRosa 2020-2021.\n\"Aggiornata al 5 ottobre 2020\".\nRose delle stagioni precedenti.\nRosa 2019-2020.\n\"Aggiornata al 28 luglio 2019\"."}
{"id": "1988519", "revid": "268849", "url": "https://it.wikipedia.org/wiki?curid=1988519", "title": "Defensa y Justicia", "text": ""}
{"id": "1988521", "revid": "394", "url": "https://it.wikipedia.org/wiki?curid=1988521", "title": "Romolo Archinto", "text": "Biografia.\nRomolo Archinto nacque nel 1513, rampollo dalla nobilissima famiglia milanese degli Archinto che vantava (ed avrebbe vantato in futuro) moltissimi prelati. Egli era figlio del patrizio Alessandro, giureconsulto collegiato, e di sua moglie, la nobildonna Ippolita Della Croce. Egli era quindi anche nipote dell'arcivescovo di Milano, Filippo Archinto, su consiglio e sotto l'influenza del quale intraprese la carriera ecclesiastica. \nNel 1556 divenne abate commendatario del monastero di San Bartolomeo in strada, nella diocesi di Pavia. Successivamente, venne nominato canonico della pieve di Rosate e dal 1561 venne elevato al rango di prevosto della chiesa di Santa Maria di Cairo.\nIl 26 aprile 1574 venne nominato vescovo di Novara.\nNel corso di una visita pastorale che comp\u00ec in Valle Strona, si ammal\u00f2 gravemente e mor\u00ec in seguito a Novara il 4 settembre 1576, venendo sepolto nella cattedrale cittadina.\nGenealogia episcopale.\nLa genealogia episcopale \u00e8:"}
{"id": "1988523", "revid": "69794", "url": "https://it.wikipedia.org/wiki?curid=1988523", "title": "Locomotiva FS 480", "text": "La locomotiva gruppo 480 era una locomotiva a vapore con tender delle Ferrovie dello Stato tra le pi\u00f9 grandi e potenti del parco rotabili costruita per servizio merci pesante e su linee acclivi.\nStoria.\nAlla fine della prima guerra mondiale vennero riprese le costruzioni di locomotive ferroviarie tenendo presente tuttavia la necessit\u00e0 di non aumentare i carichi assiali perch\u00e9 le linee erano uscite dal lungo e logorante periodo bellico in condizioni piuttosto precarie. Ci\u00f2 spinse a produrre locomotive con un numero maggiore di assi allo scopo di contenere entro limiti accettabili il peso per asse.\nI primi anni venti furono degli anni in cui inizi\u00f2 il rinnovamento e potenziamento delle ferrovie come indirizzo dell'allora governo fascista: furono progettate e costruite locomotive potenti come le 480 le 744, per il traino dei pesanti treni merci, e veloci come le 691 per le linee e i treni viaggiatori del centro-nord.\nLe locomotive del gruppo 480 furono inviate al Brennero allo scopo di sostituire le 10 482 (gi\u00e0 gruppo austriaco BB\u00d6 580) che la S\u00fcdbahn aveva costruito per le linee della Val Pusteria e del Brennero che erano rimaste entro i nuovi confini italiani dopo l'armistizio del 1918 a svolgervi servizio; le 480 infatti ne avevano ripresa l'impostazione progettuale di massima allo scopo di sostituirle risolvendo contemporaneamente i seri problemi di riparazione e manutenzione determinati dalla mancanza di ricambi.\nQuando la linea venne elettrificata in trifase vennero trasferite in altri impianti; prestarono servizio sulla Porrettana, e in Sicilia, dove vennero assegnate al Deposito Locomotive di Catania che le impieg\u00f2 sulla linea per Caltagirone, sulla linea per Caltanissetta e sulla linea per Regalbuto per i pesanti treni derrate della campagna agrumaria.\nUna locomotiva 480, la 016, il 2 marzo del 1944 si trovava aggiunta in testa al treno 8017 protagonista del terribile incidente di Balvano sulla linea Battipaglia-Potenza in cui persero la vita 626 persone.\nCaratteristiche.\nLa locomotiva del gruppo 480 era una locomotiva di rodiggio 1-5-0, a vapore surriscaldato, a 2 cilindri e semplice espansione con la potenza nominale di 1500\u00a0CV. Il tipo di distribuzione adottato \u00e8 quello Walschaert. Il carrello di guida anteriore era il tipico carrello italiano.\nIl suo peso in servizio era di 84,7\u00a0t, la velocit\u00e0 massima 70\u00a0km/ora. Venne impiegata per treni merci pesanti su linee accidentate.\nLocomotive conservate.\nAl giorno d\u2019oggi l\u2019unico esemplare sopravvissuto del gruppo \u00e8 la 480.017, che si trova esposta al Museo nazionale ferroviario di Pietrarsa"}
{"id": "1988526", "revid": "126076", "url": "https://it.wikipedia.org/wiki?curid=1988526", "title": "Orizzonte Sistemi Navali", "text": "OSN - Orizzonte Sistemi Navali S.p.A. \u00e8 un'azienda italiana che opera nel settore dell'ingegneria e della sistemistica navale, progettando e realizzando unit\u00e0 navali militari, in particolare corvette, fregate e portaerei. Provvede quindi anche alla gestione di contratti di fornitura di grandi navi militari.\nStoria.\n\u00c8 stata costituita nel 2002 da Finmeccanica (49%) e Fincantieri (51%).\nAttivit\u00e0.\nNell'ambito del programma italo-francese FREMM, che prevede la costruzione di 27 fregate multiruolo per un valore di circa 15 miliardi di euro, OSN ha in carico la realizzazione di 10 unit\u00e0 per la Marina Militare Italiana, presso il Cantiere navale di Riva Trigoso e il Cantiere navale del Muggiano. Nell'ambito del progetto FREMM, 845 milioni di euro sono stati stanziati dal Governo Italiano nella Finanziaria 2009, fondi che coprono la spesa per la costruzione di una unit\u00e0 e la messa in cantiere di altre tre.\nOSN, tramite la Societ\u00e0 Horizon SAS, partecipa anche al Programma Orizzonte, collaborazione tra Italia e Francia."}
{"id": "1988530", "revid": "125074935", "url": "https://it.wikipedia.org/wiki?curid=1988530", "title": "Circolo Sportivo Trevigliese", "text": "La Trevigliese \u00e8 una squadra di calcio italiana con sede a Treviglio (BG); milita nel campionato di Eccellenza Lombardia, del quale risulta essere la compagine con il maggior numero di partecipazioni.\nStoria.\nOrigini ed esordio.\nIl Circolo Sportivo Trevigliese nacque nel 1907 fondato da alcuni giovani trevigliesi capitanati da Mario Zanconti.\nZanconti, premiato nel 1948 in occasione del 50\u00ba anniversario di fondazione della FIGC quale Pioniere del Calcio Italiano, fu Presidente, mecenate e soprattutto il proprietario del campo sportivo del C.S. Trevigliese.\nGrazie a lui la societ\u00e0 fu una delle pi\u00f9 attive societ\u00e0 di provincia, la seconda ad iscriversi ai campionati F.I.F. dopo il F.C. Bergamo. La squadra non fu una meteora, crebbe progressivamente organizzando vari tornei in ambito locale fino ad arrivare all'iscrizione ai campionati regionali lombardi avendo un campo proprio, cosa non comune all'epoca, sintomo di buona autonomia finanziaria.\nPrima della Grande Guerra milit\u00f2 nei campionati lombardi di Terza Categoria e Promozione. Nel 1919, alla ripresa dei campionati dopo la sospensione bellica, la Trevigliese ebbe la possibilit\u00e0 di giocarsi l'accesso alla Prima Categoria, massimo livello della scala gerarchica F.I.G.C. dell'epoca, in uno spareggio promozione contro un'altra squadra da poco giunta al campionato di Promozione: il Monza. Lo spareggio si gioc\u00f2 il 5 ottobre 1919 e vide prevalere bianco-celesti che ottennero una storica promozione.\nAnni venti e trenta.\nIn Prima Categoria la Trevigliese non riusc\u00ec mai a superare le eliminatorie regionali Lombarde: nel 1919-1920 arriv\u00f2 quarta nel girone A, mentre nel 1920-1921 arriv\u00f2 sesta nel girone di finale dopo aver agevolmente superato le eliminatorie. Pur non qualificandosi mai alle semifinali dell'Alta Italia si prese la soddisfazione di fermare sul pari l' (3-3 nel campionato 1919-1920, che verr\u00e0 vinto proprio dalla squadra nerazzurra). Nella focosa estate del 1921, in cui le 24 maggiori squadre italiane (pi\u00f9 tutte le squadre del centro-sud) si staccarono in massa dalla FIGC creando una Federazione autonoma e un proprio campionato, la Trevigliese decise di rimanere nei ranghi della FIGC disputando il campionato di Prima Categoria FIGC. La Trevigliese manc\u00f2 l'accesso alla fase finale lombarda venendo eliminata nel girone B delle qualificazioni Lombarde dalla .\nCon il concordato di riappacificazione di FIGC e CCI si unific\u00f2 il campionato di calcio con il Compromesso Colombo, che restrinse la Prima Divisione della Lega Nord a sole 36 squadre. La Trevigliese, insieme a numerose altre squadre, a causa di questa nuova riforma, perse il suo posto in Massima Serie e venne retrocessa in Seconda Divisione.\nRimase in Seconda Divisione per nove stagioni con alterne fortune. Evit\u00f2 3 volte la retrocessione al campionato regionale ma nulla pot\u00e9 alla fine della stagione 1929-1930 quando i vertici federali decisero lo spostamento di competenza di tutta la Seconda Divisione ai campionati regionali.\nNella stagione 1930-1931 vinse il girone di finale B della Seconda Divisione Lombarda e torn\u00f2 a disputare i campionati nazionali, allora denominati Prima Divisione. Rimase in questa serie fino alla stagione 1934-1935, anno in cui una riforma dei campionati la releg\u00f2 nuovamente ai campionati regionali (mentre la Prima Divisione cambi\u00f2 nome in Serie C).\nSecondo dopoguerra.\nNel dopoguerra torn\u00f2 in Serie C per tre stagioni, poi a causa della riforma dei campionati del 1948 venne retrocessa nella nuova Promozione, l'antesignana dell'odierna Serie D. Nel 1951-1952 venne retrocessa nella nuova Promozione Lombarda (mentre la Promozione cambi\u00f2 nome in IV Serie). Inutile fu il tentativo di richiesta di ammissione alla IV Serie inoltrata alla F.I.G.C. nel 1955 malgrado avesse sia la solidit\u00e0 finanziaria che un impianto sportivo capiente con notevole affluenza di spettatori paganti.\nDagli anni sessanta ai giorni nostri.\nNella stagione 1960-1961 fu ammessa in Serie D dalla Lega Semiprofessionisti e al termine della stagione 1964-1965 vinse il campionato con otto punti di distacco sul Bolzano secondo classificato e torn\u00f2 cos\u00ec dopo quasi venti anni in Serie C. In Serie C rimase cinque stagioni, poi alla fine della stagione 1969-1970 la squadra retrocedette di nuovo in Serie D e da allora ha sempre disputato campionati dilettantistici."}
{"id": "1988531", "revid": "599013", "url": "https://it.wikipedia.org/wiki?curid=1988531", "title": "Ariel Graziani", "text": "Caratteristiche tecniche.\nAttaccante dalle spiccate capacit\u00e0 realizzative, ha segnato pi\u00f9 di 200 gol in carriera.\nCarriera.\nClub.\nInizia nel Newell's Old Boys, senza mai debuttare in Primera Divisi\u00f3n Argentina, nel 1993. Passato allo Sport Boys, club peruviano, realizza nove reti nelle trentatr\u00e9 partite in cui viene schierato in campo, guadagnandosi la chiamata dell'Aucas. Qui, con 19 reti in 30 partite, diventa uno dei giocatori pi\u00f9 prolifici del campionato ecuadoriano dell'anno 1995. Nel 1995 torna brevemente in Per\u00f9, al Ciclista Lima, segnando cinque volte in nove gare.\nNel 1996 torna in Ecuador, e diventa capocannoniere del campionato di calcio ecuadoriano per la prima volta, con 28 reti, giocando con la maglia dell'Emelec, che vince il titolo nazionale. Nel 1997 \u00e8 nuovamente il capocannoniere con 24 reti, ma il campionato \u00e8 vinto dal Deportivo Quito. Nel 1997 si trasferisce in Messico, per giocare con il CD Veracruz, dove gioca 17 partite segnando 6 gol. L'anno successivo passa al Monarcas Morelia, dove gioca 38 volte segnando 17 reti.\nNel 1998 arriva la chiamata statunitense da parte dei New England Revolution, che lo ingaggiano per la stagione, salvo poi cederlo dopo tre partite ai Dallas Burn in cambio di Leonel \u00c1lvarez. A Dallas gioca 8 partite segnando 4 gol, e viene spedito a terminare la stagione in Ecuador, all'Emelec. Tornato negli Stati Uniti, segna 26 volte in 48 partite nel Dallas e 14 in 28 gare nei San Jose Earthquakes. Nel 2002 torna in Ecuador, al Barcelona Sporting Club di Guayaquil, dove torna capocannoniere del campionato nazionale con 23 reti. Nel 2003 torna in Argentina 10 anni dopo il suo espatrio, al Lan\u00fas, giocando 17 partite riuscendo a segnare 4 reti.\nNel 2003 torna nuovamente in Ecuador, prima nel Barcelona, e poi all'LDU Quito. Nel dicembre 2006 decide di ritirarsi dal calcio professionistico, ma nel maggio del 2007 trova un accordo con l'Atl\u00e9tico Empalme, squadra della sua citt\u00e0 natale, che gioca in quinta divisione argentina.\nNazionale.\nnaturalizzato ecuadoriano grazie alla sua permanenza per lungo tempo in Ecuador, gioca la sua prima partita con la nazionale di calcio ecuadoriana il 2 aprile 1997 contro il a Lima in una partita di qualificazione a . Ha partecipato anche alle Copa Am\u00e9rica 1997 e 1999 e alle qualificazioni per il . In totale conta 34 presenze con 15 reti segnate in nazionale."}
{"id": "1988533", "revid": "179980", "url": "https://it.wikipedia.org/wiki?curid=1988533", "title": "Emelec", "text": ""}
{"id": "1988535", "revid": "20768", "url": "https://it.wikipedia.org/wiki?curid=1988535", "title": "Marcabru", "text": ""}
{"id": "1988536", "revid": "179980", "url": "https://it.wikipedia.org/wiki?curid=1988536", "title": "Ariel Jos\u00e9 Graziani", "text": ""}
{"id": "1988537", "revid": "1652635", "url": "https://it.wikipedia.org/wiki?curid=1988537", "title": "Trattato di Maastricht", "text": "Il Trattato di Maastricht, o Trattato sull'Unione europea (TUE), \u00e8 uno dei trattati dell'Unione Europea, firmato il 7 febbraio 1992 a Maastricht nei Paesi Bassi, sulle rive della Mosa, dai dodici paesi membri dell'allora Comunit\u00e0 europea, oggi Unione europea, ed entrato in vigore il 1\u00ba novembre 1993, che definisce i cosiddetti tre pilastri dell'Unione europea, fissando anche le regole politiche e i parametri economici e sociali necessari per l'ingresso dei vari Stati aderenti nella suddetta Unione (\"parametri di convergenza di Maastricht\").\nPremesse.\nIl 1990 e l'accelerazione dell'Unione politica: la collocazione della CIG.\nFin dalla Dichiarazione solenne sull'Unione europea adottata dal Consiglio europeo di Stoccarda nel giugno 1983 si proponeva la realizzazione di un'unione politica dell'Europa, che s'integrasse con la CEE e che avrebbe avuto come nome quello di Unione europea.\nSolo la riunificazione tedesca - resa possibile dalla caduta del Muro di Berlino e dall'inaspettato progetto in tre tappe lanciato dal cancelliere Helmut Kohl pochi giorni dopo quello storico evento - permetteva di rilanciare l'idea di Unione europea. Nei fatti, il presidente francese Fran\u00e7ois Mitterrand temeva la ricostruzione di una Germania forte e militarizzata e fu tra i promotori di un'accelerazione dell'integrazione europea che legasse ineluttabilmente il governo tedesco in un'Europa integrata.\nIn un Consiglio Europeo straordinario a Dublino (28 aprile 1990) si rilanci\u00f2 formalmente l'impegno costruttivo alla nascita di un'Unione politica europea. Il secondo Consiglio di Dublino, questa volta ordinario, si tenne nel giugno successivo e si decise in quell'occasione a maggioranza di convocare una nuova Conferenza intergovernativa (CIG), come quella che aveva approvato l'Atto unico europeo, che avrebbe iniziato i lavori a dicembre, sull'unione politica. Tra il luglio e il dicembre 1990, intanto, la presidenza di turno passava all'Italia.\nIl secondo Consiglio europeo di Roma si apr\u00ec il 14 dicembre per discutere sui rapporti che i Ministri degli Esteri avevano elaborato in merito all'unione politica. Vennero raggiunte fondamentali decisioni in merito al rafforzamento dei poteri del Parlamento europeo, alla cittadinanza europea, al principio di sussidiariet\u00e0, all'area comune di sicurezza e giustizia. Il mandato della CIG era cos\u00ec definitivamente precisato.\nLe proposte nella CIG e i Tre Pilastri.\nLa CIG sull'unione politica fu contraddistinta fin dall'inizio da un'alta confusione di proposte\nLa presidenza di turno del Lussemburgo, nelle vesti del premier Jacques Santer, present\u00f2 un progetto di Trattato di compromesso. Esso proponeva che la futura Unione europea fosse composta di \u201ctre pilastri\u201d:\nIl compromesso di Santer non rinunciava all'idea di una futura Europa federale, parola che ritornava in un testo ufficiale per la prima volta dagli anni cinquanta. Fu proprio questo elemento, probabilmente, a portare la successiva presidenza di turno olandese a presentare a sorpresa un secondo progetto di Trattato, quando quello di Santer era stato considerato il punto di partenza imprescindibile per la discussione. La struttura a tre pilastri veniva sostituita da un totale incorporamento delle nuove politiche nella CEE, mentre veniva esclusa qualsiasi autonomia federalista in campo difensivo in quanto la sicurezza europea sarebbe rimasta parte delle strategie della NATO. Il progetto non ottenne l'appoggio dei principali Paesi europei \u2013 tra cui l'Italia \u2013 ed ebbe vita breve: il disegno di tre pilastri veniva cos\u00ec fissato.\nIl Consiglio europeo di Maastricht e il Trattato sull'Unione europea.\nConclusi i lavori della Conferenza intergovernativa, a Maastricht si apriva il 9 dicembre 1991 lo storico Consiglio europeo che avrebbe dato vita al nuovo Trattato.\nNella prima giornata furono sciolti gli ultimi nodi sull'Unione economica e monetaria: entro il 1\u00ba gennaio 1999 si sarebbe avviata la terza tappa del calendario, con l'introduzione della moneta unica. Pi\u00f9 difficile fu superare l'opposizione britannica a questa soluzione e sulle questioni sociali. Venne sancita cos\u00ec la clausola di opting-out attraverso la quale la Gran Bretagna sarebbe potuta rimanere nella futura Unione europea pur senza accogliere le innovazioni che il suo governo avesse rifiutato. Nasceva cos\u00ec per la prima volta l'idea di un'Europa a due velocit\u00e0.\nSul piano della PESC (politica estera e di sicurezza comune), veniva accolta la volont\u00e0 futura di costituire una difesa comune e si stabiliva che sulle decisioni di politica estera generale sarebbe rimasta l'unanimit\u00e0, salvo adottare la maggioranza per le \u201cdecisioni di applicazione\u201d.\nChiusi in tal modo i negoziati, il 7 febbraio 1992 veniva firmata sempre nella cittadina olandese il Trattato sull'Unione europea che da allora sarebbe stato noto come Trattato di Maastricht. Esso comprendeva 252 articoli nuovi, 17 protocolli e 31 dichiarazioni. L'Unione europea cos\u00ec creata veniva edificata sui tre pilastri del progetto Santer, il cui principale sarebbe stato quello noto come \"Comunit\u00e0 europea\" (CE, in sostituzione della CEE), l'unico a carattere federale rispetto agli altri due \u2013 sulla PESC e sugli affari interni \u2013 di carattere intergovernativo. L'Unione dispone di un quadro istituzionale unico in quanto le sue istituzioni sono comuni a tutti e tre i pilastri; oltre a quelle canoniche, viene ufficialmente riconosciuto il Consiglio europeo come organo di sviluppo politico. L'Unione europea restava tuttavia una struttura anomala in quanto priva di personalit\u00e0 giuridica e di risorse proprie, a parte quelle della CEE di cui tuttavia non avrebbe potuto disporre.\nNascita dell'unione monetaria e parametri di convergenza.\nDopo la creazione dell'Istituto monetario europeo (IME), entro il 1\u00ba gennaio 1999 sarebbe nata da esso la Banca centrale europea (BCE) e il Sistema europeo delle banche centrali (SEBC) che avrebbe coordinato la politica monetaria unica. Venivano distinte due ulteriori tappe: nella prima le monete nazionali sarebbero continuate a circolare pur se legate irrevocabilmente a tassi fissi con il futuro Euro; nella seconda le monete nazionali sarebbero state sostituite dalla moneta unica. Per passare alla fase finale ciascun Paese avrebbe dovuto rispettare cinque parametri di convergenza:\nNuove competenze comunitarie e principio di sussidiariet\u00e0.\nDiverse competenze comunitarie venivano ampliate, come la politica di coesione economica e sociale che si arricchiva di un fondo ad hoc per finanziare progetti di sviluppo economico nelle regioni pi\u00f9 arretrate; nel campo della legislazione sociale veniva adottata la regola della maggioranza qualificata nel processo decisionale, salvo per le questioni pi\u00f9 spinose. Stesso discorso nell'ambito della ricerca, sviluppo e ambiente. Veniva riconosciuta come politica comunitaria anche la protezione dei consumatori e lo sviluppo delle reti transeuropee (trasporti, comunicazioni, energia). L'innovazione principale \u00e8 per\u00f2 la definizione del principio di sussidiariet\u00e0. Tale concetto viene recepito nell'art. 3B e sostiene che, nei settori che non sono di sua esclusiva competenza, l'Unione interviene solo laddove l'azione dei singoli Stati non sia sufficiente al raggiungimento dell'obiettivo. Restava tuttavia confusione riguardo alle materie a competenza concorrente che non erano state elencate con chiarezza.\nPESC e cooperazione negli affari interni e giudiziari.\nNel campo della politica estera, i risultati erano chiaramente inferiori alle aspettative. Le decisioni all'unanimit\u00e0 permanevano, anche se teoricamente diluite attraverso un complesso meccanismo per cui in determinati argomenti si poteva decidere a maggioranza qualificata, ma solo previa decisione unanime in tal senso. Veniva stabilito un legame organico tra UEO e Unione europea nell'ambito della sicurezza comune e della difesa. L'art. 11 afferma gli obiettivi della PESC: sviluppo della democrazia e dei diritti dell'uomo attraverso un ampliamento dello spazio in cui ci\u00f2 avviene.\nIn campo giudiziario e di affari interni venivano realizzate importanti innovazioni:\nInsieme all'Unione economica e monetaria dell'Unione europea (UEM), l'innovazione pi\u00f9 importante di Maastricht era l'introduzione della Cittadinanza dell'Unione europea: \u00e8 cittadino dell'Unione chiunque possieda la cittadinanza di uno Stato membro. Veniva rafforzato il diritto di stabilimento, circolazione e soggiorno nel territorio dell'Unione e riconosciute diverse novit\u00e0:\nRiforme istituzionali.\nIl Trattato garantiva un aumento dei poteri del Parlamento europeo, attraverso l'aggiunta della procedura di codecisione; il Parlamento otteneva il potere di approvare gli atti legislativi comunitari insieme al Consiglio. La procedura prevedeva tre letture parlamentari e un apposito Comitato di conciliazione tra Parlamento e Consiglio. Otteneva altres\u00ec il potere di investitura della Commissione dovendo votare la fiducia di ogni nuovo collegio. Veniva poi creato un Comitato delle regioni composto dai rappresentanti delle entit\u00e0 regionali e locali con poteri consultivi al fianco di Commissione e Consiglio nelle materie di interesse regionale.\nUn documento presentato dalla Commissione al Consiglio pochi giorni dopo la firma del Trattato di Maastricht e noto come secondo Pacchetto Delors presentava le proposte per permettere l'entrata in vigore del Trattato in tutte le sue parti. Andavano raddoppiate entro il periodo 1992-97 le risorse in dotazione per le relazioni esterne e aumentate di due terzi le risorse assegnate attraverso i fondi strutturali. Per aumentare le entrate veniva proposto di incrementare la percentuale del PIL comunitario destinata al bilancio comunitario dall'1,20% all'1,37% in cinque anni.\nProblemi della ratifica.\nLa Danimarca aveva indetto un referendum per l'approvazione del Trattato di Maastricht. Il 2 giugno 1992, a sorpresa, un'esigua maggioranza (lo 0,7% in pi\u00f9) votava contro la ratifica. La Danimarca era sempre stata molto scettica verso il processo d'integrazione, gelosa dei suoi rapporti \u201cstorici\u201d privilegiati con l'area scandinava e con quelli economici privilegiati con la Gran Bretagna. La bocciatura mise in dubbio l'intero processo d'integrazione, specie dopo che Mitterrand ne indiceva uno analogo (ma non necessario) in Francia e la Gran Bretagna - che aveva deciso di aspettare che tutti gli altri si pronunciassero prima di dire la propria - sembrava puntare a far lo stesso. Il principio di sussidiariet\u00e0 fu al centro delle critiche per la sua vaghezza. L'ipotesi di conferire alla Corte di giustizia l'incarico di dirimere i conflitti in tema di sussidiariet\u00e0 veniva percepita come troppo federalista. Nel giugno 1992 il Consiglio europeo di Lisbona si riuniva per cercare una soluzione. La volont\u00e0 generale era di non considerare il Trattato di Maastricht come sepolto ma di continuare comunque con l'iter di ratifica. Venne sollecitata la Commissione affinch\u00e9 chiarisse meglio i contenuti della sussidiariet\u00e0 per avvicinare maggiormente l'Europa ai cittadini.\nL'attenzione dei Paesi europei si concentr\u00f2 sull'esito del referendum francese. L'eventuale bocciatura, era implicito, avrebbe affossato definitivamente Maastricht. Il 20 settembre 1992 la Francia votava a maggioranza (51.04%) per il s\u00ec. Per tutto il mese i sondaggi negativi avevano drammaticamente peggiorato la situazione finanziaria dell'Unione, portando gli operatori europei \u2013 preoccupati per la credibilit\u00e0 dello SME (Sistema monetario europeo) \u2013 ad \"attaccare\" le monete pi\u00f9 deboli. Il risultato fu la svalutazione della lira, della sterlina britannica e della peseta spagnola. Le prime due furono addirittura costrette ad uscire dallo SME, mentre il franco francese messo sotto pressione dalla speculazione si salv\u00f2 grazie al sostegno della Deutsche Bundesbank. La presidenza di turno britannica vide John Major in prima linea nel mettere sotto accusa la CEE e la sua scarsa trasparenza in tema monetario a causa delle ambiguit\u00e0 della Bundesbank. Dopo aver minacciato di non sottoporre a ratifica parlamentare il Trattato di Maastricht, Major opt\u00f2 per la convocazione di un Consiglio europeo straordinario a Birmingham con all'ordine del giorno il tema della sussidiariet\u00e0 e della trasparenza dell'Unione. La Dichiarazione di Birmingham fu il risultato della discussione, un atto solenne che sottolineava i vantaggi dell'Unione per tutti i cittadini europei.\nNel frattempo i partiti politici danesi avevano approvato un documento dal titolo \"La Danimarca in Europa\" che rifletteva la posizione ufficiale danese e, pur riconoscendo la bont\u00e0 del processo d'integrazione, chiedeva \u2013 in linea con la Dichiarazione di Birmingham\u00a0\u2013 una maggiore trasparenza delle procedure anche attraverso una cooperazione tra i Parlamenti nazionali e il Parlamento europeo. Al Consiglio europeo di Edimburgo vennero accolte le richieste danesi e stabilito ufficiosamente che, in caso di nuovo esito negativo al referendum successivo, la Danimarca sarebbe uscita dalla CEE. Il 18 maggio 1993 il 56,8% dei danesi si espresse a favore. Tre giorni dopo, ad ampia maggioranza, la Camera dei Comuni inglese ratificava il Trattato."}
{"id": "1988541", "revid": "767487", "url": "https://it.wikipedia.org/wiki?curid=1988541", "title": "Thomas Adeoye Lambo", "text": "Vita.\nNato nello stato di Ogun, in Nigeria, dopo aver frequentato i primi corsi di studio nella sua citt\u00e0 natale, si trasfer\u00ec in Inghilterra per iscriversi alla facolt\u00e0 di medicina presso l'Universit\u00e0 di Birmingham.\nNel 1954, dopo aver terminato gli studi ed aver gi\u00e0 esercitato la professione in Gran Bretagna, Lambo ritorn\u00f2 in Nigeria in tempo per proporre di aggiungere, ad una struttura sanitaria gi\u00e0 esistente, un \"villaggio\" terapeutico, e un ospedale aperto per le emergenze psichiatriche, noti con il nome di \"Aro\", a Abeokuta.\nIn quel periodo la Nigeria stava percorrendo il suo lungo cammino che la port\u00f2 verso un autogoverno su base federale. Una delle prime decisioni dei governanti riguard\u00f2 proprio la creazione di un sistema di accoglienza e di cura psichiatrica ispirato ai modelli europei, sfidando lo scetticismo di molti connazionali che erano ancora legati ai guaritori tradizionali e alla fitoterapia locale. Quindi Lambo e i governanti nigeriani si accordarono sul tipo di progetto da realizzare.\nLavoro e opere.\nLambo riusc\u00ec nell'impresa di coniugare le pi\u00f9 moderne tecniche e le conoscenze moderne con le pratiche e le credenze della religione tradizionale e le medicine native.\nNella struttura di Aro venivano accolti sia i malati sia i parenti, i quali non si trovavano in un ambiente estraneo, dato che Lambo aveva cercato di preservare alcuni aspetti della cultura nigeriana, quali, per esempio, il valore comunitario e catartico dei rituali, delle credenze e delle pratiche religiose, la solidariet\u00e0 e la tolleranza, oltre alla figura del guaritore, fondamentale sia nella cura sia nelle indagini effettuate sui malati."}
{"id": "1988545", "revid": "53508", "url": "https://it.wikipedia.org/wiki?curid=1988545", "title": "Giovanni Battista Ramusio", "text": "Fu l'autore del primo trattato geografico dell'et\u00e0 moderna.\nBiografia.\nFiglio del trevigiano Paolo Ramusio, magistrato della Repubblica di Venezia, fu discepolo del filosofo e umanista Pietro Pomponazzi, fece parte dell'Accademia Aldina collaborando con il suo fondatore, il famoso umanista e stampatore Aldo Manuzio, per il quale cur\u00f2 le edizioni aldine di \"Quintiliano\" 1514 e della \"Terza deca di Tito Livio\" 1519.\nScambi\u00f2 fitte corrispondenze con eminenti personalit\u00e0 del suo tempo, quali il letterato Pietro Bembo e il medico Girolamo Fracastoro.\nAppena trentenne divenne cancelliere della Repubblica di Venezia e fu intimo collaboratore del Doge Alvise Mocenigo; dal 1515 fu segretario del Consiglio dei Dieci.\nRaffinato diplomatico, conoscitore profondo di parecchie lingue, venne inviato quale ambasciatore della Serenissima presso diverse corti europee. Resta famosa la sua permanenza presso la corte del re francese Luigi XII durante la quale si interess\u00f2 molto alle esplorazioni francesi nell'America settentrionale. In quegli anni la Repubblica di Venezia era molto interessata alla via marittima delle Americhe, che vedeva come un nuovo sbocco per i suoi commerci, messi in pericolo dall'avanzare degli ottomani nel Mediterraneo.\nTramite le sue amicizie diplomatiche, riusc\u00ec ad ottenere sollecitamente i resoconti dei viaggi dell'esploratore bretone Jacques Cartier, inviato dal re Francesco I nel Canada, allora \"Nuova Francia\". La sua grande abilit\u00e0 nel tracciare mappe gli consent\u00ec, sulla sola scorta della descrizione di Cartier, di far comporre da Giacomo Gastaldi la mappa della \"Terra di Hochelaga\" (terra dei castori), che rappresenta con molta verosimiglianza il territorio della colonia di Ville-Marie, l'attuale Montr\u00e9al.\nIl Doge gli richiedeva mappe dettagliate di tutti i nuovi porti commerciali e si fece dipingere da lui, negli appartamenti di Palazzo Ducale, una carta geografica con tutti i porti del Mediterraneo.\nLa sua opera pi\u00f9 importante, alla quale \u00e8 legata la sua fama letteraria, \u00e8 il monumentale trattato dal titolo \"Delle navigationi et viaggi\", il primo trattato geografico dell'et\u00e0 moderna, pubblicato fra il 1550 e il 1606, che riunisce pi\u00f9 di cinquanta memoriali di viaggi e di esplorazioni dall'antichit\u00e0 classica fino al XVI secolo, da Marco Polo a Vespucci, alle grandi esplorazioni africane. La pubblicazione di questo trattato sub\u00ec varie vicissitudini, poich\u00e9 il primo volume fu stampato nel 1550, il terzo volume fu stampato nel 1556, e il secondo volume, il cui manoscritto era andato distrutto in un incendio, fu stampato postumo nel 1559, due anni dopo la morte di Ramusio.\nL'idea di comporre questo trattato risale sicuramente al periodo in cui Ramusio ebbe l'incarico di prendere contatti con il navigatore Sebastiano Caboto, figlio di Giovanni Caboto, per convincerlo a mettersi al servizio della Serenissima. Ramusio, pur non avendo viaggiato personalmente nei paesi che descrisse, riusc\u00ec a darne una descrizione molto precisa e veritiera, perch\u00e9 si tenne in contatto con molti viaggiatori ed esploratori e pot\u00e9 consultarne i resoconti di viaggio. Con la sua opera, fu l'antesignano di tutta una vastissima produzione letteraria geografica, fra cui, subito dopo di lui, spiccano le opere di Richard Hakluyt."}
{"id": "1988546", "revid": "187759", "url": "https://it.wikipedia.org/wiki?curid=1988546", "title": "Cacciaspine", "text": ""}
{"id": "1988547", "revid": "599013", "url": "https://it.wikipedia.org/wiki?curid=1988547", "title": "Alain Larrouquis", "text": "\u00c8 il padre di Thomas Larrouquis."}
{"id": "1988548", "revid": "125276777", "url": "https://it.wikipedia.org/wiki?curid=1988548", "title": "Architettura longobarda", "text": "Larchitettura longobarda \u00e8 costituita dall'insieme delle opere architettoniche realizzate in Italia durante il regno dei Longobardi (568-774), con residuale permanenza nell'Italia meridionale fino al X-XI secolo (Langobardia Minor), e commissionate dai re e dai duchi longobardi.\nL'attivit\u00e0 architettonica sviluppata in Langobardia Maior \u00e8 andata in gran parte perduta, per lo pi\u00f9 a causa di successive ricostruzioni degli edifici sacri e profani eretti tra VII e VIII secolo. A parte il Tempietto longobardo di Cividale del Friuli, rimasto in gran parte intatto, gli edifici civili e religiosi di Pavia, Monza o altre localit\u00e0 sono stati ampiamente rimaneggiati nei secoli seguenti. Ancora integre rimangono cos\u00ec soltanto poche architetture, o perch\u00e9 inglobate negli ampliamenti successivi - come la chiesa di San Salvatore a Brescia -, o perch\u00e9 periferiche e di modeste dimensioni - come la chiesa di Santa Maria foris portas a Castelseprio. \nTestimonianze maggiormente fedeli alla forma originale si ritrovano, invece, nella Langobardia Minor. A Salerno la cappella palatina, oggi parte del complesso archeologico di San Pietro a Corte, era la sala del trono di Arechi II all'interno del palazzo da lui fatto costruire nell'VIII secolo sui resti di un impianto termale romano. A Benevento si conservano la chiesa di Santa Sofia, un ampio tratto delle Mura e la Rocca dei Rettori, unici esempi superstiti di architettura militare longobarda, mentre altre testimonianze si sono conservate in centri minori del ducato beneventano e a Spoleto.\nUn insieme di sette luoghi densi di testimonianze architettoniche, pittoriche e scultoree dell'arte longobarda, compreso nel sito seriale \"\", \u00e8 stato iscritto alla Lista dei patrimoni dell'umanit\u00e0 dell'UNESCO nel giugno 2011.\nContesto storico.\nGiunti in Italia nel 568, i Longobardi non riuscirono mai a occupare completamente la Penisola e il loro regno rimase sempre ripartito in due aree nettamente individuate: la Langobardia Maior, corrispondente all'Italia settentrionale fino alla Tuscia e pi\u00f9 strettamente controllata dai re insediati a Pavia, e la Langobardia Minor, nel centro-sud. Il regno era inoltre ripartito in vari ducati, le cui tendenze autonomiste perdurarono fino alla caduta del regno (774), bench\u00e9 in progressiva regressione a favore del potere centrale. Alla parziale frammentazione politica, tuttavia, non corrispose un'analoga disomogeneit\u00e0 culturale: la societ\u00e0 longobarda mantenne caratteristiche e linee evolutive comuni in tutto il regno, favorendo lo sviluppo di un'arte dai tratti peculiari.\nIl progressivo avvicinamento tra i nuovi dominatori longobardi e le popolazioni autoctone, parallelo al rimescolamento delle gerarchie sociali, fu favorito dal processo di conversione al cattolicesimo avviato dalla dinastia Bavarese e approd\u00f2, nell'VIII secolo, a un'integrazione che, sebbene mai completata, consent\u00ec la compartecipazione di entrambe le componenti del regno allo sviluppo dell'arte longobarda, tanto da rendere spesso impossibile distinguere l'origine etnico-culturale degli artisti.\nLo sviluppo artistico dell'architettura religiosa, civile e militare longobarda risent\u00ec di molteplici contatti con altre tradizioni europee: particolarmente stretti furono i rapporti, inizialmente di derivazione di modelli e in seguito di contaminazione verso nuove e originali forme espressive, con la tradizione paleocristiana di Roma e con quella bizantina affermatasi a Ravenna. Nel contesto europeo, uguale funzione di modello e spunto d'ispirazione ebbero i rapporti, politici ma anche artistici e culturali, con l'Impero bizantino, mentre con il Regno franco il flusso di conoscenze e di stilemi ebbe piuttosto direzione inversa.\nNotevole, in ambito religioso, fu l'impulso dato da diversi sovrani longobardi (Teodolinda, Liutprando, Desiderio) alla fondazione di monasteri, strumenti al tempo stesso di controllo politico del territorio e di evangelizzazione in senso cattolico di tutta la popolazione del regno. Tra i monasteri fondati in et\u00e0 longobarda, spicca l'Abbazia di Bobbio, fondata da san Colombano.\nCaratteristiche.\nGli edifici pi\u00f9 antichi eretti in epoca longobarda in Italia, e in particolare nella capitale del regno, Pavia, sono andati in gran parte distrutti o sono stati ampiamente rimaneggiati in et\u00e0 successive; tuttavia, \u00e8 possibile individuare una tendenza di sviluppo in direzione anticlassica attraverso i pochi resti ancora visibili e alcune ricostruzioni grafiche. La distrutta chiesa pavese di Santa Maria alle Pertiche mostrava, per esempio, una pianta tipicamente romana - ottagonale con deambulatorio e giro interno di colonne -, ma l'altissimo corpo centrale costituiva una struttura completamente inedita. Allo stesso modo, il battistero di San Giovanni ad Fontes di Lomello marc\u00f2 il distacco dalla compattezza paleocristiana attraverso il verticalismo dell'ottagono centrale. Nonostante la perdita di gran parte degli edifici eretti tra VI e VII secolo, le tracce sopravvissute sono sufficienti a confermare l'attivit\u00e0 architettonica commissionata dai Longobardi, che nella costruzione di edifici di prestigio civili e religiosi vedevano, come gi\u00e0 i Romani, un mezzo per affermare e legittimare la loro autorit\u00e0.\nTra VII e VIII secolo l'architettura longobarda evolse in una direzione originale: si registr\u00f2 una ripresa dell'interesse verso l'arte classica, come testimoniato da numerosi riferimenti a espressioni artistiche dell'area mediterranea. L'intrecciarsi di vari modelli, a volte anche in modo contraddittorio, e lo sviluppo di nuove tecniche costruttive culminarono negli edifici eretti durante il regno di Liutprando (712-744), in particolare a Cividale del Friuli. I Longobardi migliorarono con il tempo i rapporti con i loro sudditi romanici e mostrarono una spinta verso una rinascita culturale; in campo architettonico, diversi edifici longobardi di questo periodo, dal Tempietto longobardo di Cividale al monastero di San Salvatore di Brescia, mostrarono echi ravennati. Particolare impulso ricevette in quest'epoca la fondazione di monasteri, sia come manifestazione della fede dei committenti, sia come creazione di luoghi di rifugio per i beni e, a volte, le persone stesse che decidevano la loro fondazione. Re Desiderio (756-774), imitato da numerosi duchi, diede notevole impulso a tale tendenza, promuovendo ambiziose imprese architettoniche, che non trovavano confronti nell'Europa dell'epoca.\nSe nella Langobardia Maior lo sviluppo autonomo dell'arte longobarda conobbe una cesura nel 774, in seguito alla sconfitta di Desiderio a opera dei Franchi di Carlo Magno e alla conseguente incorporazione del Regno longobardo nell'Impero carolingio, nella Langobardia Minor il percorso artistico di matrice longobarda pot\u00e9 continuare a svilupparsi ancora per secoli, fino all'avvento dei Normanni (XI secolo). La sostanziale unitariet\u00e0 dell'architettura longobarda \u00e8 per\u00f2 testimoniata dal pi\u00f9 importante edificio longobardo in Italia meridionale, la chiesa di Santa Sofia a Benevento: eretta nell'VIII secolo, segue chiaramente il modello con corpo centrale slanciato di Santa Maria alle Pertiche, ma integrato da elementi bizantini come l'articolazione dei volumi, segno di rapporto dialettico e non di mero rifiuto con vari modelli culturali, e la stessa struttura di base, che si ricollega all'omonima basilica di Costantinopoli.\nPrivi di una tradizione architettonica propria, i Longobardi si rivolsero a manodopera locale, grazie anche all'esistenza di un'industria della costruzione gi\u00e0 organizzata in corporazioni e specializzazioni in grado di garantire livelli esecutivi elevati. Per questo motivo, all'uniformit\u00e0 artistica generale dei complessi monumentali voluti dai Longobardi si affianc\u00f2 una certa variet\u00e0 di realizzazione, con richiami differenti: pi\u00f9 marcati furono i tratti di ascendenza merovingia nella Neustria, mentre si ebbero maggiori influenze bizantine in Friuli, anche se in una rete di richiami e rimandi reciproci comune a tutta Italia.\nCronologia.\nSuccessione cronologica dei lavori di costruzione delle principali opere dell'architettura longobarda delle quali si sono conservate vestigia o notizie. In numerosi casi non si \u00e8 tuttavia trattato di edificazioni \"ex novo\", ma di restauri, rifacimenti e ristrutturazioni, anche radicali, di edifici preesistenti, risalenti all'architettura paleocristiana o a quella romana. Le date riportate sono quelle associate ai vari edifici dalla tradizione, oppure richiamano il periodo di regno del sovrano che, in base alle fonti, promosse i lavori.\nL'architettura longobarda nella Langobardia Maior.\nPavia.\nIl centro pi\u00f9 importante della cultura longobarda fu Pavia, capitale del regno, dove per\u00f2 la maggior parte degli edifici eretti tra il VII e l'VIII secolo \u00e8 andata distrutta o ha subito modifiche radicali soprattutto tra l'XI e il XII secolo. Restano per\u00f2, accanto ai frammenti architettonici conservati nel museo civico (tra i quali i noti plutei di Teodote e il pi\u00f9 ricco \"corpus\" di epigrafi di et\u00e0 longobarda) ricostruzioni grafiche e alcuni resti ancora visibili.\nFondata nel 677 e ora distrutta, la chiesa di Santa Maria alle Pertiche doveva il suo nome all'antica tradizione longobarda, di ascendenza pagana, di onorare con pali conficcati nel terreno (\"perticae\", appunto) i guerrieri caduti in battaglie lontane. A pianta circolare, aveva un deambulatorio che formava un anello, delimitato da sei colonne. Il corpo centrale, a differenza di altre basiliche a pianta rotonda come quelle di Costantinopoli o di Ravenna, era estremamente slanciato e fu il riferimento pi\u00f9 immediato per architetture successive, come la Cappella Palatina di Aquisgrana o la chiesa di Santa Sofia a Benevento. Un esempio longobardo della stessa tipologia sopravvissuto fino a oggi \u00e8 il battistero di San Giovanni ad Fontes, nella vicina Lomello.\nIl principale edificio religioso pavese in et\u00e0 longobarda fu la chiesa di Sant'Eusebio, gi\u00e0 costruita come cattedrale ariana da Rotari (636-652) e in seguito fulcro della conversione al cattolicesimo dei Longobardi avviata da Teodolinda e in seguito sostenuta, proprio a Pavia, da re Ariperto I (653-661) e dal vescovo Anastasio. Del VII secolo resta oggi la cripta, che, sebbene rimaneggiata in epoca romanica, mostra ancora alcuni capitelli, rara testimonianza di scultura longobarda che mostra un allontanamento dall'arte classica attraverso forme originali ispirate all'oreficeria. Anche la chiesa di Santa Maria delle Cacce, fondata nell'VIII secolo da Rachis, conserva alcune finestre e la cripta dell'originario edificio longobardo, mentre elementi architettonici di et\u00e0 longobarda si conservano nella chiesa di San Giovanni Domnarum (fondata dalle regina Gundeperga nel 654) e nel monastero di San Felice fondato da Desiderio intorno al 760. La chiesa di San Marino, fondata da re Astolfo tra il 749 e il 756 (nella quale fu poi sepolto), conserva dell'edificio originario parti delle murature, l'abside, mentre al suo interno si trovano frammenti di plutei e un'iscrizione del sacerdote Gisulfo dell'VIII secolo.\nScarsi i resti di epoca longobarda della basilica di San Pietro in Ciel d'Oro, edificata secondo la tradizione da Liutprando per accogliere le spoglie di sant'Agostino e completamente ricostruita tra XI e XII secolo, come pure la Basilica di San Michele Maggiore (fondata da re Grimoaldo), Santa Maria Tedote (fondata da re Cuniperto tra il 679 e il 700) e del Palazzo Reale, principale edificio civile dell'architettura longobarda, distrutto nell'XI secolo. Del tutto perdute sono le architetture longobarde della del monastero di San Salvatore, fondato da re Ariperto I nel 657.\nMonza.\nLa citt\u00e0 di Monza fu utilizzata come capitale estiva del regno, soprattutto per impulso di Teodolinda, regina dei Longobardi dal 589 al 626. La sovrana vi edific\u00f2 un Palazzo Reale come residenza estiva e vi annesse una cappella palatina dedicata a san Giovanni Battista (595 circa). Presto l'oratorio fu ampliato e trasformato in una basilica, sempre dedicata all'evangelista, che nel 603 era senza dubbio gi\u00e0 consacrata, tanto che l'abate Secondo di Non vi pot\u00e9 battezzare il figlio di Teodolinda e Agilulfo, l'erede al trono Adaloaldo. Palazzo e basilica furono completamente demoliti tra XIII e XIV secolo per lasciar spazio alla costruzione dell'attuale duomo di Monza; degli edifici longobardi sono rimasti soltanto pochi materiali edilizi e una torre inclusa nell'abside dell'attuale duomo. Fonti scritte testimoniano che la basilica era a tre navate e preceduta da un atrio quadriportico.\nCastelseprio.\nDemolito, tra 1490 e 1492, anche il complesso sacro di San Giovanni di Torino ad opera del cardinale Domenico Della Rovere, attualmente la principale testimonianza architettonica longobarda della Neustria al di fuori di Pavia \u00e8 l'area archeologica di Castelseprio (Varese), antica e abbandonata cittadella longobarda. In seguito alla distruzione condotta dai Visconti nel tardo XIII secolo, della fortezza di collina longobarda, esempio di nesso diretto con l'architettura militare romana dei \"castrum\", rimangono solo alcune tracce archeologiche, che tuttavia consentono di identificare un tessuto abitativo che attesta il reimpiego longobardo della preesistente cittadella romana e un'imponente cinta muraria.\nAll'VIII secolo risale la fondazione, presso le mura, del monastero di Torba; la chiesa di Santa Maria, ricostruita durante il Basso Medioevo, conserva ancora tracce ben visibili di un campanile a pianta quadrata, una cripta ad ambulacro e piccoli resti di affreschi della costruzione originaria. Ancora integro \u00e8 invece il Torrione, gi\u00e0 apice della cinta muraria; edificato con materiale di recupero tratto dal \"castrum\" romano, risale forse all'epoca del Regno ostrogoto e in tarda et\u00e0 longobarda venne annesso al monastero, che ne occup\u00f2 il primo e il secondo piano come sepolcreto e oratorio. A questa fase risalgono gli affreschi, parzialmente conservati, che ritraggono la badessa Aliperga e un Ges\u00f9 tra santi e apostoli con un'iconografia che rimanda per certi aspetti quella del Tempietto di Cividale.\nIl principale complesso religioso di Castelseprio era la basilica di San Giovanni Evangelista con l'annesso battistero ottagonale, ristrutturati dai Longobardi nel VII secolo e oggi in rovine; ancora integra \u00e8 invece la chiesa di Santa Maria foris portas, risalente all'ultimo scorcio dell'et\u00e0 longobarda (ma \u00e8 possibile che la costruzione sia di poco posteriore, dei primi anni della dominazione carolingia) e ospitante uno dei pi\u00f9 raffinati cicli pittorici dell'Alto Medioevo.\nBergamo.\nPresso Bergamo, sede di uno dei pi\u00f9 importanti ducati longobardi dell'Austria, si conservano alcune tracce di antiche costruzioni religiose longobarde, ampiamente rimaneggiate in epoche successive.\nA Fara Gera d'Adda la basilica Autarena, fondata da Autari (584-590), aveva originariamente una struttura basilicale a tre navate con pareti costruite in laterizio; della costruzione originaria oggi rimane solo l'abside centrale, poligonale, esternamente scandito da lesene piatte raccordate da archi a tutto sesto. Tra le lesene centrali dell'abside erano inserite sottili monofore.\nA Rogno, in Val Camonica, la chiesa di Santo Stefano Protomartire conserva la facciata longobarda risalente al VII secolo, poi inglobata nei rifacimenti successivi. Le tracce superstiti consentono di individuare un portale a tutto sesto, aperto in laterizio nella facciata in pietra, sormontato da tre finestre (una successivamente murata), anch'esse a tutto sesto e in laterizio, affiancate e di uguali dimensioni.\nBrescia.\nTra i monumenti longobardi di Brescia, spicca per valore architettonico il complesso conventuale di Santa Giulia, che ingloba la chiesa di San Salvatore. Il monastero, fondato nel 753 da re Desiderio (allora ancora duca di Brescia) e da sua moglie Ansa, che misero a guida del complesso la figlia Anselperga come prima badessa, fu ampiamente rimaneggiato e arricchito nei secoli seguenti, tanto che al caratteristico stile longobardo si sono aggiunte numerose altre tipologie architettoniche, oltre ad affreschi di Paolo da Caylina. Del nucleo originario si conserva la struttura a tre navate scandite da colonne e capitelli in parte di et\u00e0 classica e reimpiegate nel nuovo edificio, in parte di manifattura bizantina, in parte creazione originale \"in loco\". La chiesa, con transetto a tre absidi, era interamente decorata da stucchi e affreschi, tanto da costituire con il Tempietto di Cividale uno dei pi\u00f9 ricchi e meglio conservati apparati ornamentali dell'Alto Medioevo. In gran parte perduta la decorazione della cripta, anch'essa a tre absidi, si \u00e8 parzialmente conservato il corredo liturgico marmoreo.\nUn altro monumento architettonico longobardo del Bresciano \u00e8 la Badia leonense, antico monastero benedettino fondato da Desiderio nel 758 presso Leno con lo scopo di diffondere la regola benedettina nella zona della pianura Padana. Oggi dell'antica abbazia rimangono solo gli scavi archeologici, dai quali sono stati rinvenuti vari oggetti monastici.\nCividale.\nUno dei monumenti pi\u00f9 celebri e meglio conservati dell'architettura longobarda si trova a Cividale, capoluogo dell'importante Ducato del Friuli, ed \u00e8 il cosiddetto Tempietto longobardo. Testimonianza della Rinascenza liutprandea, fu edificato verso la met\u00e0 dell'VIII secolo, probabilmente su iniziativa di Astolfo (duca del Friuli dal 744 al 749 e re dei Longobardi dal 749 al 756) come cappella palatina, nel luogo dove un tempo sorgeva la gastaldia. Quando quest'ultima venne trasformata in monastero il tempietto assunse la denominazione di \"oratorio di Santa Maria in Valle\". \u00c8 composto da un'aula a base quadrata, con presbiterio sotto un loggiato a tre campate con volte a botte parallele. Il lato ovest era l'antica parete d'ingresso e qui restano cospicui resti di una straordinaria decorazione a stucchi e ad affresco; nel \"fregio\" al livello superiore, liberamente sovrapposto agli elementi architettonici dell'edificio come le finestre, spiccano sei figure a rilievo di sante, in stucco, eccezionalmente ben conservate. L'abside era anticamente mosaicato, ma oggi non resta traccia della decorazione. Il Tempietto \u00e8 particolarmente importante perch\u00e9 segna la convivenza di motivi prettamente longobardi (nei fregi, per esempio) e una ripresa dei modelli classici, creando una sorta di \"continuum\" aulico ininterrotto tra l'arte classica, l'arte longobarda e l'arte carolingia (nei cui cantieri lavorarono spesso maestranze longobarde, come a Brescia) e ottoniana.\nQuasi del tutto perduto, sempre a Cividale, \u00e8 il complesso episcopale risalente al patriarca Callisto, che nel 737 aveva spostato la sede episcopale da Aquileia a Cividale, costituito da un insieme di edifici che includeva la basilica, il Battistero di San Giovanni Battista e il Palazzo patriarcale. Gli scavi archeologici hanno restituito solo poche tracce delle opere architettoniche, ma hanno consentito di recuperare alcuni tra i manufatti pi\u00f9 raffinati della scultura longobarda, come il \"Fonte battesimale del patriarca Callisto\" e l\"Altare del duca Rachis\".\nL'architettura longobarda nella Langobardia Minor.\nBenevento.\nPrincipale centro politico e culturale della Langobardia Minor, Benevento, capitale dell'omonimo ducato (principato) dal 774, conserva alcune tra le vestigia architettoniche meglio conservate, grazie anche all'autonomia dei principi longobardi fino all'XI secolo. Ancora fedele alla pianta originale \u00e8 la chiesa di Santa Sofia, fondata nel 760 da Arechi II; la costruzione di un edificio religioso a forte impatto monumentale era parte della sua politica di prestigio, che si sviluppava anche attraverso il mecenatismo architettonico. Caratterizzata da una pianta centrale e da un'originale struttura con nicchie stellari, possiede tre absidi e notevoli resti di affreschi sulle pareti. I rimandi artistici sono molteplici: da un lato, il corpo centrale slanciato richiama la tradizione propria dei Longobardi gi\u00e0 affermata a Pavia, nella chiesa di Santa Maria alle Pertiche; dall'altro, l'articolazione dei volumi palesa i rapporti dialettici con l'architettura bizantina. Le aspirazioni monumentali di Arechi si tradussero in una struttura complessa, scandita da colonne e pilastri disposti a formare un esagono centrale e un decagono concentrico. Le basi e i capitelli delle colonne sono esempi di reimpiego di materiale d'et\u00e0 classica, accuratamente selezionato. Annesso a Santa Sofia c'era un monastero femminile, completamente ristrutturato in et\u00e0 romanica; del precedente edificio longobardo si conservano solo alcune tracce nel chiostro.\nBenevento conserva ancora un ampio tratto delle Mura e la Rocca dei Rettori, unici esempi superstiti di architettura militare longobarda. Le Mura, innalzate tra VI e VII secolo e ampliate nell'VIII da Arechi II, si fondano su un basamento di blocchi di pietra calcarea e tufacea, mentre la parte pi\u00f9 elevata \u00e8 un \"opus incertum\" di ciottoli di fiume legati a malta, con innesti irregolari di laterizi e pietre squadrate recuperate dalla spogliazione di edifici pi\u00f9 antichi. Della cinta muraria fanno parte anche porzioni superstiti delle mura romane, con alcune porte (come \"Port'Arsa\", aperta sulla via Appia Antica); in stato di rudere sono le torri che intervallavano le mura, tra cui la \"Torre della Catena\". La Rocca dei Rettori era il fortilizio pi\u00f9 elevato della cittadella di Benevento; dell'epoca longobarda rimane il \"Torrione\" angolare, mentre il resto del castello \u00e8 il risultato di rifacimenti successivi. Alto 28\u00a0m, il \"Torrione\" ha pianta poligonale e nelle sue pareti si riconoscono diverse pietre provenienti da edifici di et\u00e0 romana. Verso l'esterno si aprono bifore ogivali, mentre sul terrazzo si elevano due torrette.\nCentri minori del Ducato di Benevento.\nNei pressi di Benevento, ad Alvignano, la basilica di Santa Maria di Cubulteria \u00e8 un esempio di sintesi tra stilemi longobardi e stilemi bizantini: eretta tra VIII e IX secolo sui resti di un tempio romano, \u00e8 a tre navate scandite da pilastri in mattoni sormontati da archi a tutto sesto. L'interno, estremamente lineare, \u00e8 chiuso da un'abside cieco semicircolare, mentre all'esterno la facciata a salienti \u00e8 caratterizzata da un protiro e da portali e monofore a sesto acuto, tutto sempre in laterizio.\nNel territorio del Ducato di Benevento sorgeva anche il santuario di San Michele Arcangelo, fondato prima dell'arrivo dei Longobardi ma da questi adottato come santuario nazionale a partire dalla loro conquista del Gargano, nel VII secolo. Dopo la conversione al cattolicesimo i guerrieri germanici riservarono una particolare venerazione all'arcangelo Michele, al quale attribuirono le virt\u00f9 guerriere un tempo adorate nel dio germanico Odino, avvertito come particolarmente vicino ai Longobardi fin dal loro mito delle origini.\nSpoleto.\nA Spoleto, sede dell'altro grande ducato della Langobardia Minor, l'ispirazione monumentale dei duchi longobardi si manifest\u00f2 nel rifacimento della chiesa di San Salvatore, gi\u00e0 basilica paleocristiana del IV-V secolo e ampiamente rinnovata nell'VIII. A tre navate, ha un presbiterio tripartito coperto da una volta a base ottagonale; l'interno ha perduto l'originale decorazione a stucco e pittorica, ma conserva la ricca trabeazione con fregio dorico, impostata su colonne anch'esse doriche (nella navata) o corinzie (nel presbiterio). Dell'originale facciata dell'VIII secolo, scandita da lesene e divisa in due ordini da una cornice, si \u00e8 persa la ricca decorazione, tranne le cornici delle finestre e i tre portali scolpiti con motivi classici.\nPresso Spoleto, a Campello sul Clitunno, sorge il Tempietto del Clitunno. In questo caso, a differenza di altre opere architettoniche longobarde, gli ornamenti scolpiti sono originali e non reimpieghi di elementi di et\u00e0 romana; la loro fattura, tuttavia, si inserisce perfettamente nel solco della scultura romana, tanto che perfino il Palladio credette che il Tempietto fosse un'opera originale di et\u00e0 imperiale. \u00c8 un sacello corinzio tetrastilo \"in antis\" arricchito da due portici laterali; su tre lati corre un architrave con un'invocazione a Dio in caratteri maiuscoli romani quadrati, rarissimo esempio di epigrafia monumentale altomedievale.\nA Ferentillo, in Valnerina, l'abbazia di San Pietro in Valle conserva l'originaria navata che risale all'VIII secolo e due lastre dell'altare principale, scolpite a bassorilievo, tra cui la \"Lastra di Orso\"."}
{"id": "1988550", "revid": "986213", "url": "https://it.wikipedia.org/wiki?curid=1988550", "title": "Sofia Carlotta di Anhalt-Bernburg-Schaumburg-Hoym", "text": "Biografia.\nEra figlia di Vittorio I di Anhalt-Bernburg-Schaumburg-Hoym, principe di Anhalt-Bernburg-Schaumburg-Hoym dal 1727 al 1772, e della seconda moglie Edvige Sofia Henckel von Donnersmarck.\nVenne data in sposa diciassettenne a Volfango Ernesto II, principe di Isenburg-B\u00fcdingen-Birstein dal 1741; il matrimonio venne celebrato a Schaumburg il 20 settembre 1760.\nSofia diede alla luce otto figli tra cui l'erede del principato:\nSofia mor\u00ec il 5 ottobre 1781 a Birstein e venne sepolta a Offenbach. Suo marito si rispos\u00f2 quasi tre anni dopo il 20 agosto 1783 con Ernestina di Reuss dalla quale non ebbe altri figli. Alla morte di Wolfgang Ernesto, avvenuta a Offenbach il 3 febbraio 1803, il principato venne ereditato da Carlo Federico, il quale divenne nel 1806 principe di tutto l'Isenburg."}
{"id": "1988554", "revid": "300067", "url": "https://it.wikipedia.org/wiki?curid=1988554", "title": "Jean-Michel S\u00e9n\u00e9gal", "text": ""}
{"id": "1988555", "revid": "287204", "url": "https://it.wikipedia.org/wiki?curid=1988555", "title": "Jean-Michel Senegal", "text": ""}
{"id": "1988562", "revid": "228587", "url": "https://it.wikipedia.org/wiki?curid=1988562", "title": "La regina di spade", "text": "La regina di spade (\"Queen of Swords\") \u00e8 una serie televisiva ambientata nella California dell'inizio del XIX secolo e girata principalmente in Spagna, che ruota attorno a una giovane nobildonna che combatte le ingiustizie nei panni della cosiddetta \"Regina di Spade\", una versione di Zorro al femminile. \u00c8 andata in onda dal 7 ottobre 2000 al 2 giugno 2001; a causa dei bassi ascolti non fu infatti rinnovata per una seconda stagione.\nTrama.\nNel 1817 una giovane aristocratica spagnola, Tessa Alvarado, torna in California dopo la morte del padre, ritrova la sua casa in rovina e il servo di suo padre costretto a rubare per mantenersi. La citt\u00e0 \u00e8 gestita da un governatore che abusa della sua potenza, Luis Montoya, affiancato dal capitano Marcus Grisham. Tessa, aiutata dalla fedele amica e servitrice Marta, decide di non starsene a guardare, indossa una maschera e nell'anonimato si schiera dalla parte dei poveri e degli oppressi combattendo i loro nemici.\nPersonaggi e interpreti.\nGuest star.\nBo Derek, David Carradine, Sung Hi Lee, Gael Garc\u00eda Bernal."}
{"id": "1988569", "revid": "111559188", "url": "https://it.wikipedia.org/wiki?curid=1988569", "title": "Gran Premio di Francia 1989", "text": "Il Gran Premio di Francia 1989 fu la settima gara della stagione 1989 del Campionato mondiale di Formula 1, disputata il 9 luglio sul Circuito Paul Ricard. La manifestazione vide la vittoria di Alain Prost su McLaren - Honda, seguito da Nigel Mansell su Ferrari e Riccardo Patrese su Williams - Renault.\nLa gara \u00e8 famosa per l'incidente alla prima curva che coinvolse diverse auto, tra le quali la Ferrari di Mansell e la March di Maur\u00edcio Gugelmin, che fin\u00ec capovolto. Tutti i piloti incidentati presero parte alla gara dopo una seconda partenza e Gugelmin fece segnare il suo unico giro pi\u00f9 veloce in carriera.\nQualifiche.\nNella gara di casa Prost conquist\u00f2 la seconda pole position consecutiva, battendo il compagno di squadra Senna di appena venticinque millesimi. Terzo si piazz\u00f2 Mansell, seguito da Nannini, Boutsen, Berger, Alliot e Patrese; sorpresero le prestazioni della Onyx, che piazz\u00f2 i propri piloti Gachot e Johansson rispettivamente in undicesima e tredicesima posizione mentre risult\u00f2 in difficolt\u00e0 la Scuderia Italia con De Cesaris escluso e Caffi qualificato in ultima posizione.\nGara.\nAl via Senna part\u00ec meglio del compagno di squadra, prendendo la testa della corsa; pi\u00f9 indietro, per\u00f2, Gugelmin sbagli\u00f2 la frenata e venne a contatto con Mansell e Boutsen, causando un incidente che coinvolse diverse vetture. La gara fu sospesa e fu organizzata una seconda procedura di partenza.\nAl secondo via Prost mantenne il comando, mentre Senna si ritir\u00f2 gi\u00e0 nel corso del primo passaggio per un problema tecnico; alle spalle del francese si inserirono quindi Berger, Nannini e Capelli, tutti per\u00f2 costretti ad abbandonare la gara per problemi tecnici. Prost condusse fino al traguardo, conquistando la seconda vittoria consecutiva davanti a Mansell (autore di una brillante rimonta dopo essere partito dai box), Patrese, Alesi (a punti al debutto), Johansson (che port\u00f2 alla Onyx i primi punti della sua storia) e Grouillard (a punti per l'unica volta in carriera)."}
{"id": "1988570", "revid": "599013", "url": "https://it.wikipedia.org/wiki?curid=1988570", "title": "Jaroslav Poll\u00e1k", "text": "Carriera.\nClub.\nInizi\u00f2 la carriera nel 1965 con il VSS Ko\u0161ice. Nel 1977, dopo aver conseguito la laurea in scienze giuridiche, pass\u00f2 al Dukla Bansk\u00e1 Bystrica e dopo due stagioni fu ceduto allo Sparta Praga con cui vinse una coppa di Cecoslovacchia.\nNel 1981 si trasfer\u00ec in Austria al Salisburgo dove totalizz\u00f2, in due stagioni, 65 presenze nella massima divisione austriaca. Nel 1983 ritorn\u00f2 in Cecoslovacchia per giocare Z\u0164S Ko\u0161ice e termin\u00f2 la carriera professionistica nel 1988.\nNazionale.\nCon la debutt\u00f2 il 23 giugno 1968 a Bratislava contro il (3-2). Il 12 giugno 1971 nella partita giocata a Helsinki contro la (4-0) mise a segno prima e unica rete in Nazionale.\nDisput\u00f2 il suo ultimo incontro con la Nazionale il 26 marzo 1980 a Basilea contro la (0-2).\nPartecip\u00f2 al e ai campionati europei di calcio di e ."}
{"id": "1988571", "revid": "2057934", "url": "https://it.wikipedia.org/wiki?curid=1988571", "title": "Monte Scalambra", "text": "Il Monte Scalambra (1420 m) \u00e8 una delle cime dei Monti Ernici, l'estrema propaggine occidentale della catena montuosa, posta fra la Valle del Sacco e la Valle dell'Aniene. Il massiccio a cui appartiene si sviluppa fra la provincia di Frosinone e quella di provincia di Roma, ricandendo nei comuni di Serrone e Piglio per il versante frusinate, Affile, Arcinazzo Romano e Roiate per il versante romano.\nAlle pendici si trovano cinque santuari, l'eremo di San Michele, che d\u00e0 il nome alla localit\u00e0 \"Coste di San Michele\", il pendio immediatamente sottostante il monte fra Serrone e Piglio, il convento di San Lorenzo, la Madonna del Monte fra Piglio gli altipiani di Arcinazzo, il piccolo santuario della Santissima Trinit\u00e0 e quello della Madonna delle Grazie a Roiate.\nBiodiversit\u00e0.\nL'area presenta diverse specie rare. Fra gli insetti la rara ed endemica farfalla \"Melanargia arge\" che nella zona \u00e8 stata ripetutamente individuata, per cui l'area \u00e8 stata dichiarata sito di interesse comunitario (SIC). Non si segnalano altre importanti presenze faunistiche, salvo che \"Hystrix cristata\".\nVie di salita.\nEsistono tre vie di salita, le pi\u00f9 agevoli per raggiungere la cima del monte, da Serrone, Piglio e dagli altipiani di Arcinazzo. Da Serrone una carrozzabile prosegue oltre il centro storico fin quasi alla cima del monte, in localit\u00e0 Madonna della Pace, dove \u00e8 stato costruito un monumento ai caduti della seconda guerra mondiale. Prima di raggiungere la cima si attraversa una vallata in cui dal secondo dopoguerra \u00e8 stata incentivata dal comune la costruzione di abitazioni per villeggiatura che oggi hanno formato un vero e proprio centro residenziale estivo di cospicue dimensioni. Tra Serrone e la vetta del Monte Scalambra c'\u00e8 una pista di lancio per deltaplani.\nLa via da Piglio parte dal piccolo santuario della Madonna del Monte, raggiungibile in auto dalla strada che collega Piglio agli Altipiani d'Arcinazzo. Dalla Madonna del Monte si segue un itinerario non segnato che passa ai piedi del Colle del Mattone e poi s'inerpica sulla cresta dello Scalambra. Si tratta di percorso reso difficile dalla fitta copertura boschiva, che non consente sempre la vista sui punti di riferimento geografici, e praticato di rado, decisamente adatto a escursionisti esperti.\nPanorama.\nMalgrado l'altezza non eccessiva della montagna, dalla vetta il panorama che si presenta \u00e8 davvero molto ampio. Si spazia infatti dai vicini Lepini e Monti Ernici, fino ai Simbruini, il gruppo Sirente Velino, i Monti Della Meta, il Monte Terminillo, i Monti Lucretili, i Monti Prenestini e i Castelli Romani. La particolare posizione della montagna, lievemente isolata rispetto alle altre, fa s\u00ec che in particolari condizioni di visibilit\u00e0, si riesca a scorgere addirittura il Vesuvio, posto a poco meno di 160 km in linea d'aria."}
{"id": "1988574", "revid": "767487", "url": "https://it.wikipedia.org/wiki?curid=1988574", "title": "Daniel Haquet", "text": ""}
{"id": "1988576", "revid": "287204", "url": "https://it.wikipedia.org/wiki?curid=1988576", "title": "Theridiosomatidae", "text": "Theridiosomatidae , 1881 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal greco ', \"ther\u00ecdion\" cio\u00e8 \"animaletto\", e ', \"s\u00f2ma\", cio\u00e8 \"corpo, parte centrale\", a causa delle dimensioni ridotte dei ragni di questa famiglia, ed il suffisso \"-idae\", che designa l'appartenenza ad una famiglia.\nCaratteristiche.\nSono ragnetti di piccole dimensioni, facilmente riconoscibili in quanto tessono la loro ragnatela a forma di cono o piriforme.\nDistribuzione.\nSono diffusi in America settentrionale, centrale e meridionale, fino all'altezza dell'Uruguay; in tutta Europa, Asia minore e Asia centrale; in Corea, Giappone, Filippine, Australia orientale e parte dell'Africa centrale.\nTassonomia.\nAttualmente, a novembre 2020, si compone di 19 generi e 129 specie: la suddivisione in sottofamiglie segue quella dell'entomologo Joel Hallan"}
{"id": "1988578", "revid": "19052785", "url": "https://it.wikipedia.org/wiki?curid=1988578", "title": "Camera Caf\u00e9 Ristretto", "text": ""}
{"id": "1988580", "revid": "599013", "url": "https://it.wikipedia.org/wiki?curid=1988580", "title": "Mistica fascista", "text": "La mistica fascista era una corrente di pensiero fideista tutta interna al fascismo. All'interno della \"Scuola di mistica fascista Sandro Italico Mussolini\", fondata a Milano il 10 aprile 1930 e attiva fino al 1943, fu il principale oggetto di studio da parte di diversi intellettuali fascisti che tentarono di uscire da un ambito esclusivamente politico per crearne uno spirituale. La Mistica fascista si svilupp\u00f2 per l'impegno costante di Niccol\u00f2 Giani con l'appoggio determinante di Arnaldo Mussolini. Anche in alcune universit\u00e0 italiane fu istituita la cattedra di \"Mistica fascista\".\nStoria.\nLa scuola assunse il nome di \"mistica\", scrive lo stesso Giani utilizzando la definizione che ne d\u00e0 il filosofo francese Louis Rougier.\nIn linea con Rougier, Giani ribadisce nel manifesto programmatico, \"che il fascismo ha una sua 'Mistica', in quanto ha un complesso di postulati morali, sociali e politici, categorici e dogmatici, accettati e condivisi senza discussione da masse e da minoranze...ripone il proprio credo in Benito Mussolini quale Duce infallibile e creatore della civilt\u00e0 fascista. Nega che all'infuori del Duce abbia padri spirituali o putativi...\".\nL'apertura della Scuola serv\u00ec quindi per permettere ai suoi adepti di dedicarsi completamente al culto di Mussolini, meditando sugli scritti e sui discorsi del Duce, e vivendo il suo verbo con uno spirito di assoluta fedelt\u00e0 e intransigenza, come specificato nella voce \"mistica fascista\" presente nel \"Dizionario di Politica\" edito dal Partito Nazionale Fascista nel 1940:\nL'utilizzo del termine \"mistica\" caus\u00f2 la vivace reazione di una parte della Chiesa cattolica per la consueta attinenza del termine alla sfera prettamente religiosa. Ma nella concezione dei mistici la propria sfera d'azione era nell'ambito politico senza tema di sovrapposizione dei due mondi. Lo stesso Giani ribad\u00ec la separazione: \"N\u00e9 la Chiesa deve fare della politica, n\u00e9 lo Stato deve fare della religione. Fascisti cattolici, perci\u00f2, o cattolici fascisti, se pi\u00f9 piace, ma fascisti: ricordiamocelo\"\nOltre si spinse il sacerdote di Ischia Onofrio Buonocore che ritenne la mistica fascista come \"la testimonianza di un'Italia non pi\u00f9 divisa ma rinnovata e pacificata sotto le insegne papali e littoriali\". Nel febbraio 1937 il cardinale di Milano Ildefonso Schuster tenne un discorso presso la Scuola di mistica fascista.\nPunti dottrinari.\nIl culto del Duce.\nAll'interno del magma dottrinario fascista che ebbe come punto di riferimento la scuola di mistica fascista, convissero quindi personalit\u00e0 molto diverse fra di loro. Esiste tuttavia una connotazione comune fra i padri fondatori della Scuola che si riflette nei principio informatore cui essi diedero vita: la piena affermazione del culto di Mussolini, cio\u00e8 il Duce identificato come la sua concretizzazione. Da qui discese la piena affermazione del culto di Mussolini seguita dalla Scuola di mistica fascista. Secondo Daniele Marchesini \u00abla fonte, la sola vera, unica fonte della mistica \u00e8 infatti Mussolini, soltanto, esclusivamente Mussolini.\u00bb\nLa dedizione al Duce ed alla sua linea politica si spingeva infatti fino al sacrificio della vita, cos\u00ec come il matrimonio e la generazione di prole venivano intesi come omaggio a Mussolini che, secondo uno studioso dell'epoca, \u00abriusciva ad educare gli italiani col semplice guardarli negli occhi.\u00bb Secondo un noto intellettuale italiano \u00ab...un che di esercito e di chiesa ha, vuole avere, questa pattuglia di fascisti devota a Mussolini sino al fanatismo\u00bb Il culto di Mussolini e lo studio del suo pensiero non furono solo all'origine della Scuola di mistica, ma assunsero una centralit\u00e0 indiscussa sia nei corsi tenuti presso di essa, sia negli articoli pubblicati su \"Dottrina fascista\".\nAccanto all'esaltazione della figura del Duce, fondatore e guida spirituale del fascismo, i mistici svilupparono:\nNiccol\u00f2 Giani pubblic\u00f2, nel 1939, i dieci punti fondanti della Scuola di mistica fascista Sandro Italico Mussolini col nome di \"Decalogo dell'italiano nuovo\", firmati da Arnaldo Mussolini sulla rivista \"Dottrina Fascista\".\nLa missione civilizzatrice di Roma.\nAltra connotazione comune fra i padri fondatori della Scuola mistici fu il credere fermamente in una idea di Italia portatrice di una missione civilizzatrice nel mondo. Missione che trae le proprie origini storiche dall'Impero romano fino ad arrivare all'Italia fascista. Dalla caduta di Roma in poi l'eredit\u00e0 dell'Impero romano era stata raccolta dalla Chiesa Romana garantendone la sopravvivenza e attraversando diversi stadi come l'Umanesimo. Secondo i mistici la missione civilizzatrice di Roma imperiale \u00e8 partita nuovamente in seguito alla Marcia su Roma e una volta diffusasi in Italia, concretizzata nella Rivoluzione fascista, attende di essere esportata nel mondo\nVolontarismo eroico.\nSecondo i \"mistici\", caratteristica dell'Uomo nuovo \u00ab...che non vuole essere un fuscello in balia delle leggi cosmiche ma una volont\u00e0 capace...\u00bb era il saper reagire alle avversit\u00e0.\nGuido Pallotta, in polemica con il razionalismo e l'intellettualismo sottoline\u00f2 che:\nInfatti secondo Giani, il fideismo che comunque caratterizza la \"mistica\" \u00e8 soltanto una prima fase del loro pensiero. I mistici devono essere sia uomini di pensiero sia d'azione perch\u00e9 il pensiero mistico ha bisogno di volontari che siano disposti a diffondere il proprio pensiero. Investitura che secondo Giani era stata data direttamente da Mussolini che aveva investito sui giovani che li portava a considerarsi quasi come degli \"apostoli\" impegnati nella diffusione della dottrina fascista.\nL'\"Europa del toro\" e l'\"Europa dell'ariete\".\nGiani vedeva in Europa lo scontro tra due diverse concezioni, da una parte il mondo mediterraneo vicino alla tradizione greca e di Roma fondata sullo spirito che definisce come l'\"\"Europa dell'ariete\" e dall'altra una visione materialista, nata dalla Rivoluzione francese che aveva dato vita al materialismo violento che defin\u00ec come l\"Europa del toro\"\". \nQueste due posizioni inconciliabili, di cui era esempio la contemporanea Guerra di Spagna, sarebbero prima o poi venute allo scontro. Per Giani quindi il nemico era rappresentato dall'Europa materialista concretizzatasi nei governi di Parigi, Londra e Mosca e di cui parte integrante dell'Europa \"del toro\" Giani individu\u00f2 la cultura ebraica. Conseguenza diretta fu la diffusione dell'antisemitismo che, poco presente nel \"corpus\" dottrinario della mistica fascista nella prima met\u00e0 degli anni trenta, vi si svilupp\u00f2 vigorosamente a partire dal 1936-1937. Una parte importante nello sviluppo dell'antisemitismo della Scuola, nella sua accezione di \u00abidea e mito\u00bb, la rivest\u00ec Julius Evola.\nSempre in questa ottica Giani approv\u00f2 l'avvicinamento dell'Italia alla Germania.\nPrincipali esponenti.\nPur considerandosi la mistica fascista una \"corrente di pensiero\" esclusivamente italiana e fondamentalmente dedita al culto della personalit\u00e0, si autodichiarava ispirata anche da pensatori stranieri, come Rougier citato dallo stesso Giani o come Georges Sorel e Henri Bergson citati da Nino Tripodi, anche se questi ultimi furono importanti nel predeterminare uno stato d'animo nei giovani mistici pi\u00f9 che fornire delle linee guida. Secondo il filosofo Enzo Paci il misticismo come buona parte della cultura dell'epoca era influenzato da Nietzsche e Sorel.\nIn realt\u00e0, i principi della mistica fascista furono formulati in massima parte da Niccol\u00f2 Giani e da un ristretto gruppo di giovani insegnanti fascisti legati alla sua scuola (fra cui Guido Pallotta e Berto Ricci), da alcuni alti gerarchi (fra cui Ferdinando Mezzasoma, Giuseppe Bottai), da scrittori e giornalisti di provata fede fascista (Telesio Interlandi, Virginio Gayda) e dallo stesso Benito Mussolini, che in ultima analisi tracci\u00f2 le direttrici culturali che si sarebbero dovute seguire nell'elaborazione delle discipline \"fasciste\" e nelle linee guida afferenti la politica della stessa scuola di mistica. Attorno a questo nucleo \"duro\" ruotarono intellettuali di alto profilo fra cui Paolo Orano, Luigi Stefanini (che oltretutto fu per lungo tempo consultore, cio\u00e8 consulente della Scuola di mistica) e Julius Evola. Giovanni Gentile e il suo allievo e amico Armando Carlini, sembra abbiano invece avuto un ruolo alquanto marginale all'interno del \"misticismo\" fascista.\nNiccol\u00f2 Giani pubblic\u00f2, nel 1939, sulla rivista \"Dottrina Fascista\" i dieci punti fondanti della Scuola di mistica fascista Sandro Italico Mussolini col nome di \"Decalogo dell'italiano nuovo\", tratti da scritti e discorsi di Arnaldo Mussolini per il quale si nutriva una devozione particolare, visto come maestro spirituale. La partecipazione di alcuni fra i massimi rappresentanti dello spiritualismo cattolico del tempo e del neotomismo, al dibattito sulla mistica fascista e ai seminari organizzati dai \"mistici\" \u00e8 innegabile. Fra questi segnaliamo Umberto Padovani, docente di filosofia morale presso l'Universit\u00e0 Cattolica di Milano e, soprattutto, Gustavo Bontadini, che nel febbraio 1940 partecip\u00f2 a Milano a un convegno di mistica fascista dal titolo: \"Antiintellettualismo e antirazionalismo della filosofia italiana\". L'architetto istriano Giuseppe Pagano (architetto) fu anche parte della scuola e dirigeva la sezione artistica.\nInfluenza di Julius Evola.\n(che collabor\u00f2 con la scuola e fu per un certo periodo nel comitato di redazione della rivista della scuola), e forse, tramite quest'ultimo, di Ren\u00e9 Gu\u00e9non. Gu\u00e9non fu conosciuto in Italia grazie all'intermediazione dell'amico Julius Evola che cur\u00f2 la pubblicazione di molti suoi articoli nella rivista \"Il Regime Fascista\". Dal carteggio Evola-Gu\u00e9non (1934-1940) non risulta tuttavia che quest'ultimo fosse a conoscenza dell'esistenza di una scuola di mistica fascista.\nLa posizione sul \"continuum\" storico a partire dall'Impero romano fu apprezzata da Evola ma con una diversa impostazione. Evola riteneva importante il recupero della societ\u00e0 tradizionale dello Stato includendo in questo anche gli aspetti laici e pagani che defin\u00ec \"ghibellinismo\". Le tematiche tradizionali del \"ghibellinismo\" evoliano, pur essendo presenti nella Mistica sfumano per tenere un atteggiamento prettamente legato al binomio \"romano-cattolico\".\nL'Evola che probabilmente pi\u00f9 influ\u00ec sui mistici fascisti non fu quindi quello eterodosso legato al mito del neopaganesimo (\"Imperialismo pagano\" \u00e8 del 1928) n\u00e9 il critico della modernit\u00e0 attestato su convincimenti ultratradizionalisti (\"Rivolta contro il mondo moderno\", 1934), bens\u00ec quello chiaramente schierato su posizioni antisemite e razziste. Posizioni che emersero in relazione soprattutto alla campagna ebraica scatenata dal regime nel 1936-1937, sulla scia di quelle di Paolo Orano, seppur diffuminate da una non ben chiara matrice spirituale (\"Il mito del sangue\", 1937), in piena sintonia con Niccol\u00f2 Giani. L'attivit\u00e0 di quest'ultimo fu infatti in gran parte assorbita, fra il 1938 e il 1940, dal sostegno alle leggi razziali del 1938.\nSecondo diversi storici, l'incontro tra Julius Evola e la Scuola di Mistica Fascista \u00e8 da ascriversi nella prospettiva pi\u00f9 ampia di operare una rettificazione in chiave \"tradizionalista\" del regime fascista italiano. Evola, mosso da quello che Stefano Zecchi, parlando di \"Cavalcare la tigre\", ha inteso come \"filosofia della responsabilit\u00e0\", ha cercato per tutta la durata del ventennio di realizzare simili tentativi correttivi senza tuttavia riuscirvi (in questo quadro anche l'opera giovanile \"Imperialismo Pagano\"). A dimostrare ci\u00f2 vi \u00e8 lo sconforto e il distacco con cui Evola comment\u00f2 nel dopoguerra l'esperienza della Scuola di Mistica Fascista:"}
{"id": "1988581", "revid": "1226", "url": "https://it.wikipedia.org/wiki?curid=1988581", "title": "Castello Porto Colleoni Thiene", "text": ""}
{"id": "1988582", "revid": "151436", "url": "https://it.wikipedia.org/wiki?curid=1988582", "title": "Lepini", "text": ""}
{"id": "1988584", "revid": "1186766", "url": "https://it.wikipedia.org/wiki?curid=1988584", "title": "Shevat", "text": "Shevat (\"Shevat\", in ebraico \u05e9\u05d1\u05d8) \u00e8 il quinto mese del calendario ebraico moderno, o il dodicesimo del calendario tradizionale. Corrisponde all'incirca ai mesi gregoriani di Gennaio-Febbraio (a volte si prolunga in Marzo).\nNel corso del mese corre la festivit\u00e0 di Tu BiShvat (letteralmente, il 15 di Shevat), detto \"Capodanno degli alberi\" in quanto in Israele, a met\u00e0 - fine Febbraio inizia di solito la fioritura.\nCuriosit\u00e0.\nAnche se la scrittura \u00e8 differente (l'ultima lettera nel nome del mese \u00e8 una \"tet\" invece di una \"tav\") la pronuncia moderna di Shevat \u00e8 molto simile a quella della radice \"\u0160(sh)VT\", da cui deriva \"Shabbat\", il nome della principale festa ebraica."}
{"id": "1988585", "revid": "767487", "url": "https://it.wikipedia.org/wiki?curid=1988585", "title": "Stayed Awake All Night", "text": "Stayed Awake all Night - The Best of Krokus \u00e8 la prima raccolta ufficiale dei Krokus, pubblicata dalla casa discografica Arista Records nel 1989.\nIl titolo di questa raccolta prende il nome dal omonimo brano, cover dei Bachman-Turner Overdrive, contenuto nel disco \"Headhunter\". L'album contiene una selezione di dieci tracce provenienti dagli album di maggior successo della band, quelli prodotti dalla Arista Records: si va dal brano \"Long Stick Goes Boom\", presente sull'album \"One Vice at a Time\" del 1982, fino a \"School's Out\", cover di Alice Cooper inserita nell'album \"Change of Address\" del 1986."}
{"id": "1988591", "revid": "599013", "url": "https://it.wikipedia.org/wiki?curid=1988591", "title": "Jacques Cachemire", "text": ""}
{"id": "1988596", "revid": "1498232", "url": "https://it.wikipedia.org/wiki?curid=1988596", "title": "Gallura (traghetto)", "text": "La Gallura \u00e8 stata una nave traghetto che ha prestato servizio per le Ferrovie dello Stato sulla rotta Civitavecchia - Golfo Aranci.\nCostruito nel 1968 ai Cantieri Navali Riuniti di Ancona (oggi Fincantieri), \u00e8 stato in servizio dal 1968 al 2001, per poi essere radiato e demolito nel 2002. Gemella della \"Gennargentu\", la nave era molto simile alle unit\u00e0 \"Hermaea\" e \"Tyrsus\", anch'esse in servizio sulla stessa rotta, ma rispetto a queste ultime presentava delle migliorie e una maggiore capacit\u00e0 di carico per le autovetture, grazie ai due ponti inferiori raggiungibili tramite due montacarichi. \nProgettato per un trasporto combinato di passeggeri con auto al seguito e carri ferroviari, il traghetto disponeva di 7 ponti e aveva una velocit\u00e0 di servizio di circa 18 nodi, una capacit\u00e0 di quasi 600 passeggeri con circa 160 auto al seguito oppure 85 auto e 296 metri lineari di carico ferroviario divisi su 3 binari ubicati al ponte principale. Disponeva, inoltre, di cabine con servizi, poltrone reclinabili, due bar e un ristorante self-service.\nLa nave poteva attraccare in speciali invasature, dove una rampa con binari veniva calata idraulicamente sul ponte binari della nave, mentre una rampa fissa laterale al molo permetteva la salita e la discesa delle autovetture al ponte \"cabine\" in zona di poppavia, che poteva ospitare circa 30 autovetture."}
{"id": "1988601", "revid": "281779", "url": "https://it.wikipedia.org/wiki?curid=1988601", "title": "Teoria X e teoria Y", "text": "Teoria X e Teoria Y sono due celebri teorie create e sviluppate da Douglas McGregor (1906 - 1964) presso il MIT Sloan School of Management che spiegano come le aspettative di comportamento sviluppate individualmente possano influenzare il comportamento collettivo degli individui.\nSono state applicate negli anni 1960 e usate nella gestione delle risorse umane, nelle teorie di organizzazione, e nella gestione organizzativa. Esse descrivono due differenti atteggiamenti della motivazione della forza lavoro. La formazione e il degrado delle relazioni di fiducia si realizzano secondo un tipico meccanismo di \"profezie autoverificanti\"; tale fenomeno \u00e8 evidente, ad esempio, nel governo dei rapporti tra le imprese e le persone che vi prestano lavoro.\nTeoria X.\nUna parte notevole della teoria e della pratica organizzativa si fonda sull'ipotesi che i prestatori di lavoro tendano naturalmente (ossia per caratteristiche proprie della natura umana) ad applicare pratiche restrittive rispetto alle attese di comportamento espresse dall'azienda.\nSecondo tale impostazione le persone attribuirebbero al lavoro un carattere puramente strumentale rispetto all'ottenimento della retribuzione e non solo minimizzerebbero lo sforzo per ottenere una data retribuzione, ma ricercherebbero coscientemente i \"difetti\" dell'assetto organizzativo pur di dar luogo a comportamenti opportunistici. Inoltre, sempre secondo tale impostazione, non sarebbe plausibile alcun fenomeno di assunzione spontanea di responsabilit\u00e0.\nSi trascura ogni ipotesi di interpretazione del lavoro come dovere e di identificazione dei prestatori di lavoro con l'azienda, con gli obiettivi e con la professione. \u00c8 evidente che da tali ipotesi di sfiducia discendono la teoria e la pratica dell'assetto organizzativo prescrittivo, costrittivo e caratterizzato da totale accentramento delle decisioni rilevanti.\nL'assetto organizzativo coerente con l'ipotesi negativa sulla natura umana causa esattamente i comportamenti previsti da tale ipotesi: le persone soggette ad un assetto costrittivo, e private di ogni delega, sviluppano atteggiamenti restrittivi ed opportunistici; l'impossibilit\u00e0 di esercitare giudizio in assenza di delega produce necessariamente la mancata dimostrazione della capacit\u00e0 di assumere responsabilit\u00e0 complesse.\nTeoria Y.\nMcGregor contrappone alla Teoria X la Teoria Y. La Teoria Y ipotizza che le persone tendano spontaneamente ad assumere responsabilit\u00e0, abbiano per natura un atteggiamento di lealt\u00e0 e di impegno, si identifichino con l'azienda, con gli obiettivi e con la professione. Di conseguenza si adotta un assetto organizzativo inteso come guida al comportamento e caratterizzato da forte delega su obiettivi: l'ipotesi si autoverifica e le persone si comportano come previsto dalla Teoria Y.\nL'adozione della Teoria Y \u00e8 condizione essenziale per la realizzazione di assetti aziendali che favoriscano sia risultati di efficienza che risultati di soddisfazione.\nNon \u00e8 difficoltoso pensare quanto sia difficile il passaggio da una condizione \"X\" a una condizione \"Y\", dal momento che la situazione \"X\" si caratterizza per la sfiducia reciproca che blocca ogni mutamento verso una differente impostazione.\nCombinazione delle due teorie.\nSecondo McGregor, l'applicazione della prima teoria o della seconda non preclude la coesistenza di entrambe. Per la motivazione del personale di un'azienda possono, ad esempio, essere utilizzata la Teoria X per il 90% e la Teoria Y per il 10%."}
{"id": "1988604", "revid": "46291", "url": "https://it.wikipedia.org/wiki?curid=1988604", "title": "Cerastium tomentosum", "text": "Peverina tomentosa (nome scientifico Cerastium tomentosum, L., 1753) \u00e8 una piccola pianta (alta fino a 40\u00a0cm) a portamento cespitoso appartenente alla famiglia delle Caryophyllaceae.\nEtimologia.\nIl nome del genere (\"Ceratsium\") deriva da un vocabolo greco: \"k\u00e8ras\" (= corno); probabile riferimento alla forma allungata dei suoi frutti. Fu poi latinizzato dal botanico germanico Johann Jacob Dillenius (1684-1747) e quindi ripreso definitivamente da Carl von Linn\u00e9 nel 1753. L'epiteto specifico (\"tomentosum\") fa riferimento all'aspetto peloso-lanoso.\nGli inglesi chiamano questo fiore: \"Snow-in-summer\" (questo nome deriva dal fatto che in estate la pianta non smette mai di sbocciare con sempre nuovi fiori bianchi); mentre i tedeschi lo chiamano: \"Filziges Hornkraut\"; i francesi lo chiamano: \"C\u00e9raiste tomenteux\", ma anche pi\u00f9 poeticamente \"Argentine\" o \"Oreille de souris\" oppure \"Mysotis des jardins\".\nDescrizione.\n\u00c8 una pianta abbastanza invasiva (tappezzante) e pu\u00f2 ricoprire vaste aree se trova un terreno adatto appena un po' prosciugato e in pieno sole. La caratteristica pi\u00f9 evidente di questo \"Cerastium\" \u00e8 la sua tomentosit\u00e0, ossia possiede peli lanosi, molli, ondulati e infeltriti. La forma biologica della pianta \u00e8 camefita fruticosa (Ch frut) : sono piante a durata perenne i cui fusti hanno un carattere legnoso ma comunque di piccole dimensioni (da 15 a 40\u00a0cm) raccolti in piccoli cespi, molto densi e ben ramificati.\nRadici.\nRadici secondarie da rizoma.\nFoglie.\nLe foglie sono sessili con lamina intera e a forma lineare o lievemente lanceolata o oblunga (sono lunghe il doppio della larghezza) e sono prive di stipole. Le foglie sono uninervie ed hanno un apice pi\u00f9 o meno acuto. La superficie delle foglie \u00e8, come quella del fusto, densamente pubescente biancastro - tomentosa con ghiandole su entrambe le pagine fogliari. La disposizione delle foglie lungo il fusto \u00e8 opposta. Dimensioni delle foglie lineari: larghezza 1 \u2013 3\u00a0mm, lunghezza 11 \u2013 22\u00a0mm; dimensione delle foglie lanceolate: larghezza 6 \u2013 8\u00a0mm, lunghezza 28 \u2013 33\u00a0mm.\nInfiorescenza.\nL'infiorescenza \u00e8 a carattere ramoso - lasso con 3 \u2013 15 fiori peduncolati per pianta su cime dicotome. Alla base del peduncolo sono presenti delle brattee carenate e lanceolate con margini scariosi, bianchi e pubescenti. I peduncoli sono lunghi 10 \u2013 20\u00a0mm; le brattee sono lunghe 6 \u2013 7\u00a0mm.\nFiori.\nI fiori sono pentaciclici (formati da 5 verticilli), pentameri, eteroclamidati (ossia il calice e la corolla sono ben differenziati). I fiori hanno un diametro di 12 \u2013 20\u00a0mm.\nFrutti.\nIl frutto \u00e8 una capsula cilindrica (leggermente curva); \u00e8 provvisto, nella parte sommitale, di 10 denti revoluti (capsula ortodonta) sui lati, per la deiscenza dei semi; il numero dei denti \u00e8 doppio rispetto a quello degli stili. I semi sono marroni e di circa 1,5\u00a0mm (da 1,2 a 1,7\u00a0mm) con facce rugose e provvisti di verruche di un decimo di millimetro. Dimensione della capsula: 10 \u2013 15\u00a0mm (quindi 1,5 \u2013 2 pi\u00f9 lunga dei sepali del calice)\nFitosociologia.\nDal punto di vista fitosociologico la specie \"Cerastium tomentosum\" appartiene alla comunit\u00e0 vegetale (ordine) delle \"Onopordetalia acanthii\". Questo fa parte del gruppo \u201cFormazione delle perenni nitrofile\u201d e alla classe \"Artemisietea vulgaris\".\nSistematica.\nSia la famiglia (\"Caryophyllaceae\") che il genere (\"Cerastium\") sono abbastanza vasti: la prima comprende una settantina di generi, il secondo un centinaio e pi\u00f9 di specie (alcune classificazioni ne elencano fino a 200 e pi\u00f9); di queste circa quasi 50 sono spontanee dell'Italia.\nLa specie di questa scheda appartiene alla sottofamiglia delle \"Alsinoideae\" caratterizzata dall'avere il calice dialisepalo. \nVariabilit\u00e0.\nQuesto \u00e8 un genere di difficile classificazione con caratteri variabili ma anche molto simili tra specie e specie. \"Cerastium tomentosum\" in particolare \u00e8 estremamente polimorfa sia nel portamento che nella pelosit\u00e0; infatti questa specie comprende tipi tetra \u2013 otto e dodecadiploidi. Il tomento pu\u00f2 essere bianco-niveo, oppure grigio e fitto ma anche rado facendo emergere cos\u00ec il verde sottostante della pianta. Le foglie possono variare secondo l'altitudine (a quote alte ad esempio le foglie sono pi\u00f9 ovate). Inoltre alcuni individui catalogati come specie autonoma potrebbero rientrare nei limiti della variabilit\u00e0 (potrebbe essere il caso del \"Cerastium busambarense\" Lojac.).\nNell'elenco che segue sono indicate alcune variet\u00e0 e sottospecie :\nIbridi.\nLa specie \"Cerastium tomentosum\" si ibrida facilmente con un'altra specie dello stesso genere: il \"Cerastium arvense\". Nell'elenco che segue sono indicati alcuni ibridi intraspecifici:\nSinonimi.\nLa specie \"Cerastium tomentosum\", in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nGiardinaggio.\n\u00c8 una pianta usata abbastanza nel giardinaggio in quanto \u00e8 capace di ricoprire vaste aree molto velocemente ed ha un aspetto molto gradevole grazie ai suoi riflessi bianco\u2013argentei. L'impiego pi\u00f9 ottimale \u00e8 nei giardini rocciosi dove i suoi tappeti creano delle omogenee e gradevoli macchie di colore. Durante l'inverno, se le temperature sono miti la pianta rimane sempreverde, altrimenti la parte aerea si dissecca completamente.\nL'impiego nel giardinaggio, di questa specie, \u00e8 molto antico: dalle documentazioni del passato si pu\u00f2 risalire all'anno 1648 come primo ingresso nella flora orticola coltivata.\nBibliografia.\nRiferimenti fotografici.\nFoto 1-2-3: loc. Cugnach, com. Belluno, prov. Belluno, quota 488 , maggio 2008"}
{"id": "1988612", "revid": "531913", "url": "https://it.wikipedia.org/wiki?curid=1988612", "title": "Preamplificatore di carica", "text": "Il preamplificatore di carica (\"Charge Sensitive Preamplifier\") \u00e8 un dispositivo elettronico in grado di integrare un segnale in corrente fornendo in uscita un segnale in tensione con ampiezza proporzionale alla carica posta in ingresso.\nCaratteristiche.\nDal punto di vista circuitale \u00e8 costituito da un amplificatore in configurazione invertente e da altri tre elementi:\nUtilizzi.\nUno degli utilizzi pi\u00f9 frequenti di questi dispositivi \u00e8 la lettura di segnali provenienti da fotorivelatori. \nIn genere, infatti, nei fotorivelatori pi\u00f9 comuni (SiPM, APD, GM-APD) l'informazione risiede nella carica generata all'interno di essi. \nPer una corretta valutazione dell'uscita di questi sensori \u00e8 necessario leggere e amplificare opportunamente il valore della carica da essi rilasciata attraverso il CSP.\nUno dei vantaggi di questo dispositivo \u00e8 l'insensibilit\u00e0 di essi rispetto alla capacit\u00e0 dei fotorivelatori.\nTipicamente, infatti, nei rivelatori a stato solido pu\u00f2 accadere che la capacit\u00e0 abbia significative fluttuazioni nel tempo, che potrebbero alterare il funzionamento del circuito integratore.\nComportamento integrativo del preamplificatore di carica.\nPer i non esperti non \u00e8 banale capire come un circuito di questo tipo realizzi un'integrazione del segnale di corrente in ingresso.\nSi vede ora di chiarire questo aspetto per mezzo di alcuni passaggi analitici.\nSul nodo di massa virtuale vale la seguente relazione per le correnti:\nAl fine di evidenziare solo il comportamento da integratore del dispositivo, si trascura per il momento l'effetto della resistenza di feedback che, come detto, ha la sola funzione di riportare il circuito nelle condizioni operative.\nLa relazione precedente pertanto diventa:\nsi ottiene una semplice equazione differenziale a variabili separabili.\nIntegrando ambo i membri si ottiene:\nRisulta pertanto che:\nDa cui si ricava che:\nDalla formula finale si nota che vi \u00e8 una relazione diretta fra la carica rilasciata dal rivelatore e la tensione in uscita dal preamplificatore di carica.\nLa costante di proporzionalit\u00e0 \u00e8 la quantit\u00e0 1/Cf che esprime il guadagno di carica, un parametro molto importante in un CSP.\nIl segno negativo all'interno della formula \u00e8 determinato dal comportamento invertente del dispositivo.\nConsiderando anche l'effetto della resistenza Rf e risolvendo la corrispondente equazione differenziale (pi\u00f9 complicata della precedente) si arriva al seguente risultato:\nDove:\n\u00c8 importante Rf sia grande al fine di avere un'elevata costante di tempo formula_11 per evitare che una discesa troppo rapida pregiudichi troppo presto il valore dell'integrale.\nSegnale in uscita da un preamplificatore di carica.\nSi assuma di fornire in ingresso al preamplificatore il seguente segnale (tipico di un SiPM)\nL'uscita del preamplificatore sar\u00e0 la seguente:\nLa salita dell'uscita del preamplificatore di carica corrisponde alla durata dell'impulso in corrente posto in ingresso.\nIl tempo di salita corrisponde al tempo in cui il dispositivo integra il segnale in corrente.\nSi noti che per effetto della capacit\u00e0 d'ingresso Cin il dispositivo si comporta come integratore solo con segnali aventi frequenza sufficientemente elevata.\nLa parte destra dell'immagine evidenza il lento decadimento dell'uscita del CSP causato dalla resistenza Rf.\nRf, Cf, Cin devono essere opportunamente dimensionati a seconda delle caratteristiche del segnale da integrare."}
{"id": "1988615", "revid": "767487", "url": "https://it.wikipedia.org/wiki?curid=1988615", "title": "Specie di Theridiosomatidae", "text": "Di seguito sono descritte tutte le 89 specie della famiglia di ragni Theridiosomatidae note al dicembre 2012.\nAndasta.\n\"Andasta\" \nBaalzebub.\n\"Baalzebub\" \nChthonopes.\n\"Chthonopes\" \nChthonos.\n\"Chthonos\" \nCoddingtonia.\n\"Coddingtonia\" \nEpeirotypus.\n\"Epeirotypus\" \nEpilineutes.\n\"Epilineutes\" \nKarstia.\n\"Karstia\" \nLuangnam.\n\"Luangnam\" \nNaatlo.\n\"Naatlo\" \nOgulnius.\n\"Ogulnius\" \nParogulnius.\n\"Parogulnius\" \nPlato.\n\"Plato\" \nTheridiosoma.\n\"Theridiosoma\" \nWendilgarda.\n\"Wendilgarda\" \nZoma.\n\"Zoma\" "}
{"id": "1988617", "revid": "36426", "url": "https://it.wikipedia.org/wiki?curid=1988617", "title": "Santuario di Palestrina", "text": ""}
{"id": "1988619", "revid": "599013", "url": "https://it.wikipedia.org/wiki?curid=1988619", "title": "Chiesa di Nostra Signora Assunta (Masone)", "text": "Loratorio della Nativit\u00e0 di Maria Santissima - gi\u00e0 chiesa parrocchiale di Santa Maria Assunta - \u00e8 un luogo di culto cattolico situato nel comune di Masone, in piazza Castello, nella citt\u00e0 metropolitana di Genova. L'edificio, dal periodo di occupazione della seconda guerra mondiale, \u00e8 sede l'Arciconfraternita Nativit\u00e0 di Maria Santissima e San Carlo.\nEsso infatti non presenta la tipica disposizione bifrontale degli oratori liguri: altare maggiore ad un estremo, seggi dei priori all'altro e banchi dei confratelli lateralmente (cos\u00ec era nel vecchio oratorio della Nativit\u00e0 di Maria Santissima e San Carlo), ma un adattamento ad oratorio della precedente parrocchiale.\nNelle vicinanze della chiesa si trova l'ex complesso conventuale degli agostiniani.\nStoria e descrizione.\nL'edificio fu costruito tra il 1580 e il 1584 per volere del signore feudale - il doge della Repubblica di Genova, Lazzaro Grimaldi Ceb\u00e0 - riportando gravi danni strutturali durante la distruzione del castello locale nel 1747. L'ex parrocchiale di Nostra Signora Assunta fu riaperta al pubblico nel 1758 - dopo i necessari interventi di restauro da parte della marchesa - e officiata dagli Agostiniani fino al 1868. Sub\u00ec altri lavori nel 1907 a seguito del rifacimento della facciata.\nAll'interno, ad unica navata, sono presenti pregiate decorazioni in stucco risalenti alla fine del XVIII secolo. Il coro ligneo fu scolpito nello stesso secolo in puro stile barocco piemontese, mentre l'altare maggiore in marmo policromo \u00e8 stato realizzato nel 1769. Nella pala sopra l'altare marmoreo \u00e8 raffigurata la \"Nativit\u00e0 della Vergine Maria\" di scuola pittorica genovese settecentesca.\nNel 1975 nuovi lavori conservativi hanno permesso la riscoperta e la ristrutturazione dell'antica cripta dove venivano sepolti i monaci, gli abitanti e i forestieri fino al 1817. Dislocata in tre locali aperti, si possono osservare i luoghi di sepoltura dei masonesi prima delle leggi napoleoniche, che vietavano appunto di avere aree cimiteriali sotto le chiese.\nL'ambiente dapprima era diviso in cinque parti pi\u00f9 due (tuttora inaccessibili) per un totale di 7 botole sul pavimento della chiesa (due di queste ancora presenti nell'abside e nel coro). Ogni botola portava a una stanza dedicata alle diverse \"cariche\" che le persone avevano in vita: la stanza sotto il coro era dedicata ai frati; sotto all'abside andavano sepolti i nobili; nelle altre botole anticamente situate nella navata della chiesa venivano sepolti uomini, bambini, donne, guerrieri e forestieri. Nelle sale della cripta sono presenti reperti trovati assieme agli scheletri delle persone, in parte ancora visibili all'interno di speciali teche.\nNell'oratorio sono conservati i grandiosi crocifissi che vengono recati in processione dai confratelli, antichissima testimonianza di fede e tradizione presente su tutto il territorio ligure."}
{"id": "1988621", "revid": "712828", "url": "https://it.wikipedia.org/wiki?curid=1988621", "title": "Fisica classica", "text": "Nella storia della fisica con il nome di fisica classica si raggruppano tutti gli ambiti e i modelli della fisica che non considerano i fenomeni descritti nel macrocosmo dalla relativit\u00e0 generale e nel microcosmo dalla meccanica quantistica, teorie che definiscono invece la cosiddetta fisica moderna.\nPer tale motivo \u00e8 possibile classificare come fisica classica tutte le teorie formulate prima del XX secolo, all'iniziare del quale apparvero i primi lavori di Max Planck basati sull'ipotesi dei quanti. Alcune teorie successive, come la relativit\u00e0 ristretta, possono essere considerate classiche o moderne. Sono quindi comprese nella fisica classica le teorie sulla meccanica, inclusa l'acustica, sulla termodinamica, sull'elettromagnetismo, inclusa l'ottica, e la gravit\u00e0 newtoniana.\nNel XVII secolo fu sviluppato il metodo scientifico e si apr\u00ec una fase di indagine approfondita della natura condotta da celebri scienziati come Galileo Galilei, Isaac Newton e Gottfried Wilhelm von Leibniz. Gli studi si concentrarono sul moto dei corpi e le sue cause, con particolare riguardo verso la meccanica celeste, segnata dal confronto fra la teoria geocentrica e quella eliocentrica. L'attenzione della fisica nei due secoli successivi si estese all'elettrostatica e al magnetismo, alla termodinamica e infine all'elettrodinamica.\nL'elettrodinamica classica rappresent\u00f2 la prima unificazione di teorie che descrivono fenomeni differenti, come l'elettricit\u00e0, il magnetismo e la luce, in un'unica sintesi matematica formulata da James Clerk Maxwell. Fu tuttavia proprio grazie allo studio delle equazioni di Maxwell che la fisica classica entr\u00f2 in crisi. Alcuni fenomeni fisici che occorrono a scala microscopica e macroscopica come lo studio della forma dello spettro di corpo nero, il fallimento della teoria dell'etere luminifero e la scoperta di fenomeni come l'effetto fotoelettrico, il moto browniano, il modello dell'atomo di idrogeno, la diffrazione di Bragg, la non invarianza in forma delle equazioni di Maxwell rispetto alle trasformazioni di Galileo, la precessione del perielio dell'orbita di Mercurio ecc., generarono una serie di contraddizioni che in breve tempo misero in crisi il complesso apparato della fisica classica, aprendo la strada alla relativit\u00e0 speciale e alla meccanica quantistica e a tutta la fisica moderna del XX secolo.\nIl progressivo sviluppo della matematica fu stimolato dalla fisica e rese possibile la nascita di nuove teorie che necessitavano di nuovi strumenti, come il calcolo differenziale, per poter essere formalizzate. Infatti la storia della matematica \u00e8 intrecciata con quella della fisica classica, ed \u00e8 proprio con lo sviluppo di quest'ultima che la scienza inizi\u00f2 a servirsi di formule matematiche per rappresentare e sintetizzare le teorie sul comportamento della natura.\nStoria.\nLa storia della fisica classica coincide con la storia della fisica fino all'inizio del XX secolo, e si intreccia con la storia di tutte le altre scienze. La nascita della fisica classica non \u00e8 databile, in quanto i primi elementi di questa scienza compaiono gi\u00e0 nell'antichit\u00e0, ancora prima della nascita del pensiero filosofico greco. Infatti, nell'ambito delle osservazioni astronomiche, alcune popolazioni presenti nella mezzaluna fertile e nell'Europa preistorica avevano condotto le prime osservazioni sull'orbita dei pianeti del sistema solare, del sole e della luna. Nell'antica Cina e nell'antica Grecia furono sviluppati anche strumenti in grado di calcolare gli eventi astronomici significativi del futuro, come le eclissi solari. L'insieme di queste conoscenze pu\u00f2 essere a ragione considerato una versione primordiale di alcune delle conoscenze della meccanica celeste.\nIn epoca successiva, sempre nella Grecia antica e nel mondo ellenistico e romano (scienza greco-romana), si svilupparono i primi rudimenti dell'idrostatica e dell'idrodinamica, grazie agli studi di Archimede, con le loro applicazioni idrauliche; si ebbe un interesse per la termologia, con la costruzione delle prime macchine termodinamiche; iniziarono i primi studi di ottica geometrica, meccanica e le prime speculazioni sull'esistenza dell'atomo. Nell'ambito della meccanica celeste furono poi sviluppati il sistema tolemaico e il sistema aristotelico che, sfruttando la geometria euclidea, descrivevano le orbite del moto dei pianeti. La scienza classica era di carattere speculativo e intrecciata alle teorie filosofiche dell'epoca, come l'atomismo. La conoscenza e la descrizione della natura in ambito classico era quindi puramente qualitativa. L'universo era diviso nel mondo sopralunare, dove i moti sono circolari e senza fine, e nel mondo sublunare, dove i moti necessariamente hanno una fine e hanno una causa violenta che comporta l'allontanamento e il successivo ritorno al luogo naturale dei quattro elementi fondamentali, terra, acqua, aria e fuoco.\nNel periodo medioevale fu grande il contributo scientifico che seppero dare i matematici, gli astronomi e gli ingegneri del califfato, grazie al periodo di relativo benessere e all'apertura delle rotte commerciali con le popolazioni dell'estremo oriente. Si ebbe l'adozione del sistema posizionale per la rappresentazione dei numeri e la sostituzione del complesso sistema numerico romano con quello basato sulle cifre arabe avvenne anche in Europa. Nel frattempo venivano fondate le prime universit\u00e0 e nel continente si affermava il principio dell'auctoritas, per cui le affermazioni fatte dai filosofi greci, come da Aristotele in campo fisico, venivano assunte come vere solo basandosi sul prestigio dell'autore.\nFu solo dopo la nascita del metodo scientifico, con l'importante contributo di Galileo Galilei, e con la comprensione che la scienza debba confrontarsi con l'esperimento che inizi\u00f2 lo sviluppo della scienza per come la conosciamo oggi, e la progressiva ramificazione delle conoscenze in settori diversi, mano a mano che la mole di dati e fenomeni studiati aumentava. Dopo i lavori di Galilei in ambito meccanico, astronomico e ottico, la deduzione delle tre leggi di Keplero, lo sviluppo della meccanica e delle sue applicazioni, l'introduzione del formalismo matematico come linguaggio di lavoro comune per i fisici, e soprattutto grazie all'opera di Isaac Newton, si realizz\u00f2 una sistematizzazione del sapere scientifico nei \"Philosophiae Naturalis Principia Mathematica\". Sempre allo stesso autore dobbiamo, oltre ai principi della dinamica, la scoperta, assieme a Leibniz, e l'applicazione alla fisica del calcolo infinitesimale e del calcolo integrale. Questi sviluppi portarono alla nascita della fisica matematica.\nLa legge della gravitazione universale dedotta dallo scienziato inglese ha rappresentato uno dei capisaldi della fisica classica: qualsiasi fenomeno astronomico riscontrato fino al XIX secolo poteva essere spiegato da questa teoria. A Newton si deve anche la riduzione della teoria dell'ottica (ambito in cui nel frattempo si era scoperta la diffrazione) all'azione della gravit\u00e0 su ipotetiche particelle - i fotoni - di cui si pensava fosse composta la luce, e la creazione della cosiddetta teoria corpuscolare della luce, in contrapposizione alla teoria ondulatoria proposta da Christiaan Huygens.\nSuccessivamente si svilupp\u00f2 anche la teoria della termologia, e in particolare la termodinamica, che ricevette grande impulso dalle esigenze della rivoluzione industriale. L'esperimento cruciale per questa disciplina \u00e8 stata la dimostrazione realizzata nel 1798 da Benjamin Thompson che il lavoro meccanico pu\u00f2 essere convertito in calore, che all'epoca era considerato una sostanza detta calorico. Fu poi Joule a dimostrare l'equivalenza fra lavoro e calore, mentre Sadi Carnot svilupp\u00f2 le teorie sulle macchine termodinamiche. L'intero apparato della teoria fu infine quindi ricondotto a concetti meccanici grazie allo sviluppo della teoria cinetica dei gas e alla prova della corrispondenza fra termodinamica e meccanica statistica.\nNel XIX secolo, alcune irregolarit\u00e0 nel moto di Urano furono spiegate prevedendo l'esistenza di un altro pianeta di grosse dimensioni, Nettuno. Anche la precessione del perielio dell'orbita di Mercurio si discostava da quanto predetto dalla gravitazione, ma a questo problema non fu trovata soluzione.\nFino ad allora tutte le scienze erano state ricondotte ad avere sostanzialmente una base meccanica, tanto che questa era ormai considerata la base di qualsiasi tipo di esperienza fisica, e aveva dato origine a una corrente di pensiero chiamata meccanicismo, che ne postulava l'applicabilit\u00e0 in ogni ambito. Scrive Einstein a questo proposito:\nTuttavia, sempre a partire dal XIX secolo iniziarono gli studi sperimentali sui fenomeni elettrici e magnetici, che proseguirono di pari passo con la creazione di accumulatori come le bottiglie di Leida, risalenti al 1746, e generatori come la pila di Volta, sviluppata intorno al 1800. Con l'esperimento di \u00d8rsted (1820) si scopr\u00ec che correnti elettriche generano campi magnetici, e successivamente il teorema di equivalenza di Amp\u00e8re stabil\u00ec che un dipolo magnetico \u00e8 equivalente a una spira percorsa da corrente elettrica, e ci\u00f2 si pu\u00f2 interpretare asserendo che il campo magnetico viene generato da correnti elettriche. Sin dall'esperimento di \u00d8rsted si sapeva che elettricit\u00e0 e magnetismo erano correlati, ma non se conoscevano i meccanismi; nel 1873 James Clerk Maxwell sintetizz\u00f2 le leggi dell'elettrodinamica nelle equazioni di Maxwell, che portano il suo nome, creando una teoria unitaria dell'elettricit\u00e0 e del magnetismo. L'aspetto cruciale delle nuove equazioni fu la scoperta teorica dell'esistenza della radiazione elettromagnetica, scoperta confermata sperimentalmente da Heinrich Rudolf Hertz nel 1887.\nLa comunit\u00e0 fisica cerc\u00f2 di spiegare anche l'elettromagnetismo nell'insieme dei principi della meccanica classica. Fu sviluppata appositamente una teoria che faceva ricorso a una sostanza inventata \"ad hoc\", chiamata etere, per tentare di descrivere la propagazione della luce come fenomeno meccanico. Sempre Einstein scrive:\nFu proprio la teoria dell'elettromagnetismo a determinare la fine del meccanicismo e della fisica classica. Per tentare di rendere compatibili le equazioni di Maxwell con le leggi della meccanica furono introdotte le trasformazioni di Lorentz. Ma in breve tempo ci si accorse che la meccanica andava modificata nelle sue basi pi\u00f9 intime e di principio, ovvero nei concetti di spazio e tempo. Cos\u00ec facendo Albert Einstein fece nascere la relativit\u00e0 ristretta che \u00e8 l'ultima teoria che alcuni autori considerano classica.\nFra i problemi irrisolvibili dalla fisica classica, oltre alla precessione di Mercurio, vi erano poi la necessit\u00e0 di trovare l'origine dell'effetto fotoelettrico, ovvero la capacit\u00e0 della luce di indurre una corrente in un conduttore, o la forma dello spettro di corpo nero, ovvero la forma che assume l'intensit\u00e0 della radiazione emessa da un corpo nero in funzione dell'energia. Fu solo grazie rispettivamente alla teoria della relativit\u00e0 generale e alla nascita della meccanica quantistica, le cui basi erano gi\u00e0 state poste nel 1900, che questi fenomeni trovarono una spiegazione in una teoria fisica generale e coerente, che superasse le prime teorie semiclassiche. Inizi\u00f2 cos\u00ec quella che viene definita la fisica moderna.\nPrincipi.\nI concetti di spazio e tempo assoluti e di determinismo furono oggetto di un lungo dibattito, fino a quando evidenze sperimentali determinarono il superamento della fisica classica come teoria capace di spiegare qualsiasi fenomeno naturale. Entrambi i concetti rivestirono un ruolo cardine prima nel guidare lo sviluppo e in seguito nel determinare la caduta delle teorie che vi si basavano.\nIl secondo \u00e8 un principio che si svilupp\u00f2 man mano che progrediva la conoscenza della meccanica e che postulava il rigoroso determinismo del nostro universo. Secondo questa concezione, se l'universo fosse stato regolato da leggi meccaniche, poich\u00e9 ognuna di queste \u00e8 invariante rispetto all'inversione del tempo, allora avendo il controllo completo di tutte le variabili meccaniche di tutte le particelle dell'universo si sarebbe potuto predire la sua evoluzione futura senza alcun limite temporale.\nUn ulteriore oggetto di grande dibattito nella fisica classica riguard\u00f2 l'atomismo e la disputa sulla natura corpuscolare o ondulatoria della luce.\nSpazio e tempo assoluti.\nIl primo di questi principi vede lo spazio e il tempo come entit\u00e0 assolute, perpetue, la cui esistenza \u00e8 il presupposto ai principi della dinamica di Newton. Il tempo fu considerato inizialmente un ente \"assoluto\", cio\u00e8 percepito alla stessa maniera da tutti gli osservatori dell'universo conosciuto. Nella fisica moderna i due concetti sono venuti meno con la formulazione nella relativit\u00e0 speciale nel 1905.\nL'esistenza di un tempo assoluto permetteva di definire con precisione quali fossero le relazioni causali nell'evoluzione fisica dell'universo: ci\u00f2 che accadeva prima, in qualsiasi punto dell'universo, avrebbe potuto influenzare ci\u00f2 che accadeva dopo, in qualsiasi altro punto dell'universo. La meccanica newtoniana prevedeva infatti che le interazioni a distanza (come la forza gravitazionale) si propagassero istantaneamente con una velocit\u00e0 infinita. L'idea di un tempo assoluto, percepibile allo stesso modo da tutti gli osservatori e nettamente separato dalla nozione di spazio, \u00e8 accettata fino alla formulazione della relativit\u00e0 ristretta, nel 1905.\nIl sistema tolemaico prevedeva un sistema di riferimento spaziale assoluto, che permettesse in particolare di definire la differenza fra oggetti fermi e oggetti in moto. La Terra era ferma al centro dell'universo e i corpi celesti si muovevano intorno ad essa, ogni oggetto aveva quindi una sua velocit\u00e0 ben definita. A partire dal \"Dialogo sopra i due massimi sistemi del mondo\", intorno al 1630, Galileo si rese conto per\u00f2 che non vi pu\u00f2 essere nessuna differenza fra le leggi della fisica (cio\u00e8 in particolare della meccanica) descritte da un osservatore in moto rettilineo uniforme rispetto ad uno fermo:\nNel suo celebre esperimento mentale della nave, Galileo nota come sia impossibile per un osservatore chiuso all'interno di una stanza di una nave costruire un esperimento per capire se la nave sia ferma al porto oppure in viaggio, a patto che il suo moto sia rettilineo e uniforme. Secondo la relativit\u00e0 galileiana, punto di base della meccanica newtoniana, non esiste nessun modo per distinguere un oggetto fermo da un oggetto che si muove con un moto rettilineo uniforme. La velocit\u00e0 assoluta di un oggetto non pu\u00f2 essere quindi misurabile.\nLe leggi della meccanica classica hanno la stessa forma nei \"sistema di riferimento inerziali\", in uno qualsiasi di questi sistemi in particolare i corpi liberi si muovono di moto rettilineo uniforme, le forze sono la causa della variazione dello stato moto in accordo con il secondo principio della dinamica e soddisfano il principio di azione e reazione.\nLa relativit\u00e0 galileiana entr\u00f2 per\u00f2 in contrasto nel XIX secolo con le equazioni di Maxwell. Dalle equazioni emerse che la luce si muove ad una velocit\u00e0 fissata formula_1. La velocit\u00e0 della luce \u00e8 quindi assoluta, contrariamente a quanto prescritto da Galileo. Alla fine dell'Ottocento vi furono vari tentativi per adattare il principio galileiano alla nuova teoria: si cerc\u00f2 di dimostrare l'esistenza di un sistema di riferimento inerziale \"privilegiato\", l'unico in cui potessero valere (oltre a quelle di Newton) anche le equazioni di Maxwell, refrattarie al principio di relativit\u00e0 galileiano.\nFu prima Mach a criticare questo approccio. Secondo lui, l'inerzia di un sistema \u00e8 il risultato delle interazioni di questo con tutte le masse dell'universo. Albert Einstein, a questo proposito, ebbe modo di notare:\ne ancora\nEinstein risolse la contraddizione fra relativit\u00e0 galileiana e equazioni di Maxwell sostituendo la prima con quella che \u00e8 adesso nota come relativit\u00e0 ristretta. Questo nuovo principio di relativit\u00e0 distrugge definitivamente il carattere assoluto di tempo e spazio. Il tempo percepito non \u00e8 pi\u00f9 assoluto. In particolare, due eventi in luoghi molto distanti possono risultare in ordine temporale invertito a seconda del sistema in cui sta l'osservatore. Spazio e tempo sono intrinsecamente legati e formano un quadridimensionale spaziotempo, la cui struttura matematica fu formalizzata successivamente con la nozione di spaziotempo di Minkowski.\nDeterminismo.\nLe leggi fisiche classiche determinano esattamente le traiettorie dei corpi, ad esempio consentono di prevedere completamente il moto dei pianeti e l'evoluzione sia futura che passata del sistema solare. Nel corso del XIX secolo questi successi spinsero a ipotizzare che la fisica, tramite le leggi matematiche, sarebbe stata in grado di conoscere tutta la storia passata e anche di predire l'esatta evoluzione futura dell'intero universo, posto che fosse stato possibile conoscere esattamente il valore delle velocit\u00e0 e delle posizioni di tutte le particelle in esso contenute in un dato momento. Come scrisse Pierre Simon Laplace:\nLa completa determinazione dell'evoluzione dell'universo anche in ambito classico \u00e8 possibile solo in linea di principio, tuttavia anche solo l'eventualit\u00e0 che la storia dell'universo sia completamente predeterminata fu sufficiente ad aprire un grande dibattito filosofico che spazi\u00f2 fino a toccare temi come il libero arbitrio dell'uomo. Infatti, seguendo l'argomentazione dello stesso Laplace, nessuno sarebbe mai stato in grado di avere una capacit\u00e0 di calcolo cos\u00ec vasta da poter permettere l'analisi dei successivi stati dell'universo ed inoltre nessuno avrebbe mai posseduto una conoscenza dello stato dell'universo in un dato istante abbastanza precisa da poter ottenere previsioni future accurate.\nPer l'aspetto computazionale, il calcolo del moto dei corpi nella fisica classica \u00e8 spesso possibile solo ricorrendo ad approssimazioni. Gli sforzi di alcuni fra i migliori fisici e matematici del XIX secolo furono rivolti a cercare di trovare soluzioni esatte a problemi, come quello famoso dei tre corpi, che non erano stati risolti analiticamente. Non fu cio\u00e8 possibile scrivere le traiettorie esatte nemmeno per un sistema di soli tre corpi che interagiscono gravitazionalmente, come ad esempio la Terra, la Luna e il Sole. Questo fallimento accadde perch\u00e9 il sistema a tre corpi, seppur descritto da leggi fisiche classiche, \u00e8 solo uno degli esempi pi\u00f9 antichi e maggiormente noti di sistema non integrabile, anzi, solamente di pochissimi sistemi fisici \u00e8 possibile conoscerne l'andamento futuro esattamente. In questi casi \u00e8 possibile ottenere solo una soluzione approssimata, numerosi metodi di soluzione numerica per equazioni differenziali ordinarie sono stati infatti sviluppati e implementati nel XX secolo grazie all'ausilio dei moderni computer.\nPer l'aspetto dell'importanza della conoscenza precisa delle condizioni iniziali delle particelle, \u00e8 noto che i sistemi non integrabili hanno la particolarit\u00e0 di dimostrare un'elevata sensibilit\u00e0 alle condizioni iniziali, che \u00e8 una delle caratteristiche costitutive dei sistemi caotici. Le previsioni meteorologiche sono ad esempio affidabili solamente con un orizzonte temporale di pochi giorni, dopodich\u00e9 le incertezze nella conoscenza della temperatura, della pressione e dello stato attuale dell'atmosfera produrranno grosse variazioni rispetto alle previsioni. Questo fenomeno \u00e8 noto come effetto farfalla.\nLo sviluppo della meccanica quantistica agli inizi del XX secolo cambi\u00f2 radicalmente i termini della disputa in merito al determinismo. Secondo l'interpretazione di Copenaghen \u00e8 impossibile prevedere l'evoluzione di un sistema non tanto per l'ignoranza dello sperimentatore sulle condizioni iniziali del sistema, ma a causa di una caratteristica della teoria. Ne risulta che non \u00e8 pi\u00f9 possibile associare ad una particella una posizione ed una velocit\u00e0 definite con una precisione arbitraria. La meccanica quantistica, infatti, descrive ogni sistema fisico tramite un vettore di stato. Da questa descrizione si deduce che il risultato dell'interazione deve tenere conto anche dei fenomeni di interferenza tra gli stati: il risultato determinato dalla teoria \u00e8, nella maggioranza dei casi, un insieme composto da pi\u00f9 stati possibili ai quali \u00e8 associata una probabilit\u00e0. Questo insieme tuttavia non \u00e8 interpretabile con l'asserzione che il sistema si trova in uno stato o nell'altro con una certa probabilit\u00e0, ma si deve invece interpretare considerando che il sistema \u00e8 sia in uno stato sia nell'altro, ovvero in una sovrapposizione di stati; ciascuno dei quali \u00e8 pesato con una propria probabilit\u00e0. Numerosi esperimenti hanno dimostrato la validit\u00e0 di quest'interpretazione: ad esempio l'esperimento di Stern e Gerlach (realizzato nel 1922) e l'esperimento della doppia fenditura (realizzato nel 1961).\nA proposito del crollo del determinismo si ricorda una triplice citazione, organizzata in forma dialogica:\nSi vede dalle prime due citazioni come all'epoca della nascita della meccanica quantistica, questa caratteristica della teoria fosse controversa e che solo successivamente si pervenne ad accettarla come una caratteristica naturale\nL'atomismo e la natura della luce.\nL'atomismo e l'idea che la materia sia composta da unit\u00e0 elementari ed indivisibili furono introdotti fin dai primi passi dello studio della natura nell'ambito della filosofia della Grecia classica, per muoversi nell'ambito scientifico propriamente detto a partire dal XVII secolo. Alcune delle prime evidenze sperimentali portate come argomento a favore della natura atomica, granulare e non continua della materia, furono l'osservazione dell'evaporazione dell'acqua e il passaggio di una soluzione attraverso serie di filtri.\nL'atomismo fu ripreso ed esteso nei Principia da Isaac Newton, che present\u00f2 una teoria atomistica anche per l'ottica, e quindi per la luce, in termini puramente meccanici come interazioni fra corpuscoli e particelle. I primi esperimenti sulle reazioni chimiche furono sviluppati in una teoria atomica da John Dalton. Ulteriori conferme sulla natura corpuscolare della materia arrivarono dallo sviluppo della teoria cinetica dei gas nel XIX secolo. La natura corpuscolare della luce fu tuttavia oggetto di dibattito e messa in difficolt\u00e0 dagli esperimenti di Thomas Young, che supportavano piuttosto l'ipotesi di Christiaan Huygens sulla natura ondulatoria della luce, come vibrazione e onda dell'etere. Gli esperimenti di Young mostravano l'interferenza della luce, fenomeno tipico delle onde ma inspiegabile con l'ipotesi che la luce sia composta da atomi.\nNonostante i successi in ambito chimico e termodinamico dell'atomismo, ancora alla fine del 1800 e all'inizio del 1900 Ernst Mach critic\u00f2 la realt\u00e0 fisica degli atomi intesa al di fuori dell'ipotesi speculativa. Ulteriori prove a favore dell'atomismo arrivarono dallo sviluppo della teoria statistica del moto browniano da parte di Albert Einstein nel 1905. Sempre all'inizio del 1900, lo sviluppo della meccanica quantistica da una parte permise lo sviluppo di una teoria coerente in grado di spiegare il comportamento degli atomi, delle molecole e dei legami chimici; dall'altra pose fine alla disputa sulla natura della luce. Nella meccanica quantistica la luce e anche le particelle elementari della materia, come gli elettroni, sono descritti sia come un'onda che come una particella, in base al principio di complementarit\u00e0.\nSettori di studio.\nI vari settori di studio in cui suddividiamo al giorno d'oggi la fisica classica sono la meccanica (distinta a sua volta in pi\u00f9 branche), la gravit\u00e0 (cos\u00ec come descritta dalla legge di gravitazione universale), la termodinamica e una buona parte dell'elettromagnetismo.\nQueste teorie, nonostante non siano in grado di spiegare alcuni fenomeni, per cui occorre necessariamente fare ricorso a leggi relativistiche o quantistiche, sono considerate valide approssimazioni nel \"limite classico\" di queste ultime. In particolare, per \"limite classico\" si usa intendere l'approssimazione per cui non si considerino oggetti di dimensioni cos\u00ec piccole da costringere all'utilizzo della meccanica quantistica, oppure cos\u00ec veloci, o cos\u00ec vicine a un campo gravitazionale molto intenso, da rendere necessario l'utilizzo della relativit\u00e0 speciale o generale.\nLa validit\u00e0 dell'approssimazione al limite classico dipende tuttavia dalla precisione e dall'accuratezza che si vuole raggiungere nei calcoli e nei risultati finali. Ad esempio il GPS non sarebbe in grado di funzionare se non si considerassero gli effetti della relativit\u00e0 speciale e generale, sebbene il campo gravitazionale terrestre non sia intenso come quello in prossimit\u00e0 di un buco nero e sebbene la velocit\u00e0 dei satelliti artificiali in orbita sia molto minore di quella della luce. Il sistema GPS richiede una precisione di sincronizzazione degli orologi dell'ordine del nanosecondo, mentre le correzioni relativistiche sono dell'ordine del microsecondo, molto piccole ma pur sempre diecimila volte maggiori rispetto all'accuratezza che si vuole raggiungere. Senza queste correzioni, gi\u00e0 dopo pochi giorni la posizione individuata dal sistema GPS sarebbe errata di decine chilometri.\nMeccanica classica e analitica.\nLa meccanica \u00e8 la scienza che studia l'equilibrio e il movimento dei corpi nello spazio, quando sottoposti a forze esterne esercitate da altri corpi. Oltre alla meccanica classica \u00e8 opinione di alcuni che anche la meccanica relativistica limitatamente ai risultati deducibili dalla relativit\u00e0 ristretta sia parte della fisica classica. La meccanica si suddivide in cinematica, dinamica e statica a seconda del tipo di studio che si vuole condurre. Si parla di cinematica quando si \u00e8 interessati a descrivere il moto e la sua evoluzione nel tempo e nello spazio, senza rintracciarne le cause. Quando invece si desidera studiare le cause del moto e le interazioni di vari oggetti si fa riferimento alla dinamica. Infine se si desiderano studiare le condizioni di equilibrio di un corpo si utilizzano le leggi della statica.\nLa \"cinematica\" \u00e8 caratterizzata da una suddivisione interna basata sul tipo di moto descritto. Si parla, ad esempio, di moto rettilineo e uniforme, moto uniformemente accelerato, di moto parabolico, con ci\u00f2 riferendosi alla forma traiettoria e alle leggi che regolano la mutua variazione delle quantit\u00e0 che descrivono il modo: posizione, velocit\u00e0 e accelerazione; a livello pi\u00f9 approfondito la cinematica \u00e8 studiata con gli strumenti matematici della geometria differenziale, che permettono di calcolare anche altre grandezze come il raggio di curvatura e la torsione della traiettoria.\nLa \"dinamica\" si basa su tre principi noti come principi della dinamica o come leggi di Newton. Essi descrivono:\nAccanto a questi principi sono validi strumenti della dinamica anche i principi di conservazione. Questi sono comunque utilizzati generalmente in ogni settore della fisica, e vengono considerati di valenza pi\u00f9 generale delle leggi di Newton ma trovarono la loro origine negli studi di meccanica classica. In particolare i principi di conservazione dell'energia e della quantit\u00e0 di moto sono i pi\u00f9 utili negli studi dinamici e, assieme con il teorema delle forze vive permettono la descrizione e la classificazione degli urto in elastici, anelastici e completamente anelastici.\nInfine, la \"statica\" si occupa di determinare le condizioni di equilibrio di un corpo, se sottoposto all'azione di altri corpi esterni. Essa studia le condizioni di equilibrio di sistemi fisici sottoposti a carichi, forze e torsioni, cio\u00e8 quando il sistema non muta posizione nel tempo, o quando componenti o strutture sono a riposo. La statica \u00e8 usata diffusamente nell'analisi strutturale e in scienza delle costruzioni. Per un corpo rigido le condizioni per l'equilibrio sono due: la forza risultante agente sul corpo deve essere nullo, altrimenti il centro di massa del corpo accelererebbe, cos\u00ec come il momento angolare totale, altrimenti il corpo ruoterebbe. Lo studio della resistenza meccanica dei materiali \u00e8 anch'essa fortemente legata alla statica.\nIn alcuni casi, la risoluzione esplicita e diretta di sistemi di equazioni differenziali, ricavate utilizzando le leggi della dinamica, pu\u00f2 essere semplificata mediante la ricerca delle costanti del moto, utilizzando tecniche pi\u00f9 raffinate di meccanica razionale o di meccanica analitica basate su particolari funzioni costruite per descrivere il sistema, note come funzione lagrangiana e hamiltoniana. Nel caso del formalismo hamiltoniano si opera rinunciando all'uso delle coordinate e dei momenti (lineari o angolari) definiti dalle posizioni dei corpi e dalle loro velocit\u00e0 nell'ordinario spazio in tre dimensioni e utilizzando al loro posto coordinate e momenti generalizzati, definiti in uno spazio particolare, detto spazio delle fasi. Una peculiarit\u00e0 delle coordinate e dei momenti generalizzati \u00e8 che le formule che ne descrivono le variazioni tengono gi\u00e0 conto dei vincoli imposti al sistema, come ad esempio il vincolo di rotolare su un piano senza slittare. Pertanto tutte le condizioni imposte dai vincoli sono automaticamente rispettate dal sistema. Un concetto nato nell'ambito della meccanica razionale, ma che ha grande rilevanza in tutta la fisica, \u00e8 il principio di minima azione, inteso come sinonimo sia del principio di Hamilton che del principio di Maupertuis. Questo principio stabilisce che un sistema classico evolve nel tempo in modo da minimizzare una quantit\u00e0 fisica, detta azione. La sua applicazione permette, ad esempio, di ricavare esplicitamente le equazioni del moto a partire dall'hamiltoniana del sistema.\nLa meccanica si suddivide anche a seconda del tipo di oggetto considerato. Considerando un corpo solido, sono due i modelli meccanici pi\u00f9 utilizzati: il modello del punto materiale e il modello del corpo rigido. Il primo di questi \u00e8 utilizzato per studiare corpi le cui parti interne e le dimensioni siano molto piccole rispetto alle altre grandezze considerate nel problema. Ad esempio nel caso si voglia studiare il moto di rivoluzione della Terra attorno al Sole, \u00e8 possibile considerare in buona approssimazione l'intera Terra come se fosse puntiforme, con tutta la massa concentrata in un singolo punto. Al contrario, non \u00e8 possibile approssimare un pneumatico che rotola gi\u00f9 da una scarpata senza ostacoli in discesa come un punto; altrimenti i tempi di arrivo alla fine della scarpata calcolati con questa approssimazione saranno drasticamente diversi da quelli effettivamente osservati. Ulteriori modelli che tengono conto anche delle deformazioni che un solido pu\u00f2 subire sono oggetto di studio della meccanica del continuo, che si occupa anche dei fluidi.\nNello studio dei fluidi, la situazione \u00e8 pi\u00f9 complessa, in quanto ciascun fluido \u00e8 costituito da un numero molto alto di costituenti elementari (atomi o molecole), che non possono essere considerati tra loro solidali. Si deve perci\u00f2 scegliere se si vuole una descrizione che tenga conto esclusivamente delle propriet\u00e0 globali o se si vuole invece analizzare pi\u00f9 nel dettaglio i comportamenti dei costituenti, rinunciando comunque a una descrizione esatta. Nel primo caso si ricorre alle leggi della fluidodinamica e della fluidostatica e ai modelli di fluido: ideale, incomprimibile, newtoniano o non newtoniano, a seconda dei valori della viscosit\u00e0 o della possibilit\u00e0 o meno di comprimere le sostanze considerate.\nSe invece si vuole una descrizione pi\u00f9 fine dei fluidi considerati, si rende necessario uno studio dal punto di vista della meccanica statistica. Quest'ultima \u00e8 in grado di descrivere i comportamenti medi dei costituenti di un sistema, e quindi fornire gli stessi risultati ottenuti con una descrizione tipica della meccanica dei fluidi, ma \u00e8 anche in grado di dare risposte su quale sia la probabilit\u00e0 che le variabili che descrivono un costituente assumano un certo insieme di valori. La meccanica statistica \u00e8 cio\u00e8 in grado di operare valutando le distribuzioni dei costituenti interni. Bisogna considerare che questo settore della meccanica fu sviluppato in modo da spiegare per altra via i fenomeni di cui si occupa la termodinamica e che, pertanto, una sua trattazione completa richiede anzitutto la comprensione delle grandezze base della termodinamica stessa.\nInfine, un discorso a parte merita l'acustica, che studia in generale la generazione, la trasmissione e la ricezione di vibrazioni meccaniche, o onde sonore, nei mezzi materiali. L'acustica pu\u00f2 essere considerata parte della fluidodinamica nel caso in cui il mezzo di propagazione sia un fluido come l'aria o l'acqua. L'equazione delle onde governa la propagazione di tutti i tipi di onde di pressione in qualsiasi mezzo (per esempio i comuni suoni in aria e le onde sismiche, cio\u00e8 i terremoti).\nGravitazione universale.\nLa legge della gravitazione universale \u00e8 utilizzata per descrivere la mutua interazione a distanza che subiscono due corpi a causa della loro massa. La descrizione secondo la fisica classica di questo fenomeno si basa o sul concetto di forza e potenziale, che trovano applicazione anche nella descrizione di tutti gli altri tipi di forza a distanza noti alla fisica classica. Il campo gravitazionale \u00e8 un campo conservativo, ovvero non compie lavoro se un corpo segue un percorso chiuso, cio\u00e8 se si spende tanta energia per spostare un corpo in alto lungo la verticale in prossimit\u00e0 della superficie terrestre, tanta se ne guadagna spostandolo in basso. A causa di questa propriet\u00e0 del campo \u00e8 possibile associare alla forza un'energia potenziale gravitazionale.\nLa legge della gravitazione universale, scoperta da Newton, \u00e8 oggi considerata il limite classico della relativit\u00e0 generale e pu\u00f2 essere usata, insieme a molte altre leggi, per i calcoli necessari alla messa in orbita dei satelliti artificiali o nello studio del comportamento dei corpi celesti. La legge in questione stabilisce che la forza che un corpo esercita su un secondo oggetto \u00e8 proporzionale al prodotto delle masse e al reciproco del quadrato della distanza fra i due. La costante di proporzionalit\u00e0 \u00e8 chiamata costante di gravitazione universale. Newton calcol\u00f2 le orbite dei satelliti tramite questa legge, riottenendo le leggi di Keplero, le leggi empiriche che governano il sistema solare.\nNonostante la gravit\u00e0 sia la pi\u00f9 debole delle interazioni fondamentali oggi note in fisica \u00e8 responsabile delle maree, frutto dell'interazione fra la luna e i mari, e del movimento dei corpi celesti come i pianeti del nostro sistema solare o come le stelle nella galassia. Un'intera branca della meccanica, la meccanica celeste, si occupa proprio di questi fenomeni.\nTermologia.\nLa termologia studia il comportamento dei corpi nei fenomeni in cui siano coinvolto il calore, combinato o meno con la produzione o l'utilizzo di lavoro. La dinamica della diffusione del calore nei corpi \u00e8 dettata dalla legge sulla conduzione termica, scoperta da Joseph Fourier all'inizio del XIX secolo, e dall'equazione del calore, che stabiliscono in che direzione il calore si diffonde e l'andamento della temperatura nei corpi.\nLa branca della termologia che studia lo scambio di calore fra corpi a temperatura diversa, le trasformazioni di calore in lavoro e viceversa, \u00e8 la termodinamica, che per la sua natura \u00e8 sfruttata e studiata sia in ambito fisico che chimico: in effetti, non c'\u00e8 praticamente ambito della fisica al quale la termodinamica non possa essere applicata. Anche in chimica, cos\u00ec come in meccanica statistica, si parla di sistemi proprio a causa della detta corrispondenza che esiste fra le grandezze che si studiano considerando le propriet\u00e0 medie di un insieme di costituenti elementari, e che sono le grandezze termodinamiche, e le grandezze tipiche della meccanica statistica. Si deve notare che alcune grandezze tipiche della descrizione statistica (come l'entropia) non hanno un analogo macroscopico, essendo la loro definizione legata proprio alle propriet\u00e0 microscopiche del sistema.\nLa temperatura \u00e8 una grandezza alla base delle misurazioni in termologia e in termodinamica, definita da quello che \u00e8 chiamato il principio zero, che stabilisce che se due corpi sono in equilibrio termodinamico con un terzo corpo, allora lo sono anche fra loro. In questo modo la temperatura diventa la grandezza fisica comune e uguale per tutti i corpi in equilibrio termico fra loro.\nLa termodinamica si basa su tre ulteriori principi che stabiliscono che:\nElettromagnetismo.\nL'elettromagnetismo \u00e8 la branca della fisica che studia i fenomeni di natura elettrica e magnetica e le loro mutue interazioni. La moderna teoria dell'elettromagnetismo riesce a conciliare fenomeni apparentemente diversi quali i fenomeni elettrici, magnetici e l'ottica geometrica, riconducendoli a essere manifestazioni fenomenologiche del campo elettromagnetico. A seconda della tipologia di fenomeni studiati, \u00e8 comunque utile suddividere lo studio dei fenomeni elettromagnetici ascrivendoli a diverse aree della teoria. La teoria pu\u00f2 essere suddivisa differenziando tra fenomeni appartenente statici, non dipendenti dal tempo, e dinamici.\nFra i fenomeni statici quelli elettrici sono studiati dall'elettrostatica. In questa teoria gli enti fondamentali sono le cariche elettriche, positive o negative, che contemporaneamente generano e subiscono gli effetti del campo elettrico. Le cariche elettriche interagiscono secondo la legge di Coulomb: oggetti con la carica elettrica di segno opposto subiscono una forza attrattiva, mentre cariche dello stesso segno si respingono. L'intensit\u00e0 della forza elettrostatica che si origina fra i due corpi \u00e8 proporzionale al prodotto delle cariche e inversamente proporzionale al quadrato della distanza fra i due. La costante di proporzionalit\u00e0 \u00e8 chiamata costante di Coulomb ed \u00e8 proporzionale all'inverso della costante dielettrica del vuoto.\nIn elettrostatica il campo elettrico \u00e8 definito punto per punto, in modo analogo al campo gravitazionale, dalla forza elettrica che un corpo subisce per unit\u00e0 di carica\nnel limite in cui la carica formula_3 sia abbastanza piccola da non disturbare le altre sorgenti cariche che generano il campo elettrico.\nIl campo elettrico \u00e8 conservativo, questo significa che non compie lavoro su di un corpo se questo corpo si sposta tornando al punto di partenza, muovendosi lungo un percorso chiuso. Ad esempio un corpo carico negativamente guadagna tanta energia cinetica avvicinandosi alla sorgente positiva del campo, quanta ne perder\u00e0 spostandosi nel verso opposto fino al punto di partenza. A causa di questa propriet\u00e0 del campo \u00e8 possibile associare alla forza un'energia potenziale elettrica.\nIn elettrostatica riveste particolare importanza l'equazione di continuit\u00e0 della carica elettrica, che afferma che la quantit\u00e0 carica elettrica non si pu\u00f2 n\u00e9 creare n\u00e9 distruggere, ma pu\u00f2 solo trasferirsi da un corpo all'altro. Un altro importante teorema \u00e8 il teorema del flusso, che si pu\u00f2 definire anche per il campo gravitazionale, che fornisce un legame tra il flusso del campo elettrico attraverso una superficie chiusa e la carica contenuta all'interno.\nI fenomeni magnetici stazionari sono invece studiati dalla magnetostatica. Il campo magnetico \u00e8 generato da correnti, ovvero da cariche in movimento, come affermato dalla legge di Biot-Savart. Al contrario del caso elettrostatico, il campo magnetico non \u00e8 conservativo. Inoltre, non vi \u00e8 alcune evidenza sperimentale circa l'esistenza del monopolo magnetico isolato, l'equivalente di una carica elettrica isolata: le due polarit\u00e0 magnetiche si presentano sempre accoppiate e il campo generato per questo motivo \u00e8 detto solenoidale. In magnetostatica si osserva che, analogamente a quanto accade in elettrostatica, poli magnetici uguali si respingono e poli magnetici opposti si attraggono. Sulla base di questo principio, e sulla base del fatto che la Terra possiede un proprio campo magnetico, si basa il funzionamento della bussola, inoltre \u00e8 per questa ragione che le due polarit\u00e0 magnetiche sono chiamate \"nord\" e \"sud\".\nLa legge di Lorentz descrive l'azione del campo magnetico sulle cariche elettriche. A differenza di quella elettrica, quest'ultima forza non compie lavoro e quindi non modifica il modulo della velocit\u00e0 con cui si muovono le cariche, ma ne pu\u00f2 modificare la direzione e il verso. Questo \u00e8 il motivo per cui negli acceleratori di particelle i campi magnetici sono utilizzati per mantenere la direzione del fascio di particelle, o per deviarlo, mentre i campi elettrici sono intervallati in brevi regioni per accelerare le particelle.\nUna descrizione classica del magnetismo nella materia sfrutta le correnti amperiane, deboli correnti che si generano su scale molto piccole, per schematizzare gli effetti di magnetizzazione, in modo analogo agli effetti della polarizzazione elettrica. Il comportamento dei materiali sottoposti a un campo magnetico varia a seconda delle loro caratteristiche chimico-fisiche, potendo variare da un estremo di minimo effetto (come ne materiali diamagnetici e paramagnetici) a un effetto molto pronunciato (come nei materiali ferromagnetici).\nL'unione di elettricit\u00e0 e magnetismo \u00e8 sintetizzata dalle quattro equazioni di Maxwell. Campi elettrici e campi magnetici sono due aspetti di uno stesso fenomeno: in particolare, se viene meno la condizione di stazionariet\u00e0, cio\u00e8 se uno dei campi varia nel tempo, la variazione di uno induce l'altro. Inoltre, cade anche il concetto di interazione a distanza fra particelle cariche, introdotto originariamente dalla legge di Coulomb, ogni particella carica interagisce infatti solo con il campo elettromagnetico localmente come descritto dalla legge di Lorentz.\nLe equazioni di Maxwell hanno come soluzione nel vuoto un'onda che viaggia alla velocit\u00e0 della luce. L'elettromagnetismo classico contiene quindi anche una teoria ondulatoria della luce, la quale viene descritta come onda elettromagnetica, caratterizzata da un preciso spettro di frequenze. Sono in questo modo ricondotti nell'ambito dell'elettromagnetismo classico anche i fenomeni dell'ottica fisica, come la diffrazione.\nIn formule.\nLa fisica classica e i fenomeni da essa previsti possono essere riassunti da alcune formule principali:\nNelle formule i simboli sono usati per rappresentare quantit\u00e0 fisiche scalari o vettoriali (queste ultime in grassetto):\nQueste formule si applicano nel rispetto del principio di relativit\u00e0 galileiano, del principio di conservazione della massa e della proporzionalit\u00e0 tra massa inerziale e gravitazionale che sono sottintesi come cardini costitutivi dell'intera fisica classica."}
{"id": "1988626", "revid": "401052", "url": "https://it.wikipedia.org/wiki?curid=1988626", "title": "Plattenburg", "text": "Plattenburg \u00e8 un comune del Brandeburgo, in Germania.\nAppartiene al circondario (\"Landkreis\") del Prignitz (targa PR).\nStoria.\nIl comune di Plattenburg venne formato il 31 dicembre 2001 dalla fusione dei comuni di Bendelin, Gl\u00f6wen, Hoppenrade, Kleinow,\nKletzke, Krampfer, Netzow e Viesecke.\nIl nome del nuovo comune deriva dalla \"Plattenburg\", una fortezza posta nel territorio comunale.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 13 zone (\"Ortsteil\"):"}
{"id": "1988627", "revid": "1568601", "url": "https://it.wikipedia.org/wiki?curid=1988627", "title": "Promontorio di Ansedonia", "text": "Il promontorio di Ansedonia \u00e8 un promontorio situato all'estremit\u00e0 meridionale della provincia di Grosseto. Ubicato nel territorio comunale di Orbetello, vi sorge la frazione di Ansedonia e, sulla vetta, l'antica citt\u00e0 romana di Cosa. Si eleva non lontano dal pi\u00f9 esteso monte Argentario, rispetto al quale si trova ad oriente.\nIl promontorio si eleva chiudendo a est il tombolo della Feniglia con la sua spiaggia, mentre ad ovest delimita il lungo arenile delle spiagge ferrifere, al cui inizio si trova la torre della Tagliata; la vetta \u00e8 situata a 113 metri s.l.m. e conicide con l'Acropoli di Cosa.\nSulle pendici che si affacciano verso il mare sono ubicate due torri costiere, la torre di San Pancrazio a ovest e la torre di San Biagio a est, mentre a sud le acque del mar Tirreno bagnano coste alte e rocciose. In prossimit\u00e0 delle sponde orientali del promontorio, \u00e8 da segnalare la presenza della tagliata Etrusca e dello spacco della Regina, opere di ingegneria idraulica a protezione dell'antico porto etrusco-romano che ivi sorgeva.\nIl promontorio \u00e8 caratterizzato per la presenza di vegetazione tipica della macchia mediterranea.\nBibliografia.\n\"Aeroguide Toscana. Le coste, l'Elba e l'arcipelago\". Novara, Istituto Geografico De Agostini, 2000. Pag. 160-161."}
{"id": "1988630", "revid": "123971412", "url": "https://it.wikipedia.org/wiki?curid=1988630", "title": "Anthony Mackie", "text": "Biografia.\nNato in Louisiana, dopo il diploma intraprende un programma di recitazione presso la \"North Carolina School of the Arts\", successivamente frequenta il \"New Orleans Center for Creative Arts\" ed infine si laurea presso la Juilliard School. Inizia a lavorare in teatro, portando in scena diverse commedie teatrali, fino a vincere, nel 2002, un Obie Award.\nAl cinema, debutta nel 2002 nel film di Curtis Hanson \"8 Mile\", nel 2004 recita nel film indipendente \"Brother to Brother\", per il quale viene candidato ad un Independent Spirit Awards e un Gotham Awards. Sempre nel 2004 prende parte ai film \"The Manchurian Candidate\" di Jonathan Demme, \"Lei mi odia\" di Spike Lee e \"Million Dollar Baby\" di Clint Eastwood.\nNel 2008 ottiene ruoli nei film \"The Hurt Locker\" e \"Eagle Eye\". Ha interpretato il rapper Tupac Shakur in \"Notorious B.I.G.\", film sulla vita del rapper The Notorious B.I.G.\nA partire dal 2014 prende parte alla saga cinematografica del Marvel Cinematic Universe, nel film ', interpretando il supereroe Falcon, ruolo che riprende in ' (2015), \"Ant-Man\" (2015), ' (2016), ' (2018) e \"\" (2019) e nella miniserie televisiva \"The Falcon and the Winter Soldier\" (2021).\nVita privata.\nNel 2014 Mackie si \u00e8 sposato con la fidanzata di lunga data Sheletta Chapital. Hanno divorziato nel 2018. La coppia ha avuto 4 figli.\nDoppiatori italiani.\nNelle versioni in italiano delle opere in cui ha recitato, Anthony Mackie \u00e8 stato doppiato da:\nDa doppiatore \u00e8 sostituito da:"}
{"id": "1988634", "revid": "1305772", "url": "https://it.wikipedia.org/wiki?curid=1988634", "title": "Centuri", "text": ""}
{"id": "1988643", "revid": "110157", "url": "https://it.wikipedia.org/wiki?curid=1988643", "title": "Selva (Vobbia)", "text": "Selva \u00e8 una frazione del comune di Vobbia, ed \u00e8 situata nell'omonima valle (\u00e8 la frazione pi\u00f9 vicina a Vobbia). Si trova al confine con il Piemonte.\nImmerso completamente nel verde, il nucleo urbano \u00e8 formato da qualche agglomerato di abitazioni, i quali hanno ognuno uno specifico nome: \"Cadecrav\u00ec\" (le prime case della frazione), \"Ri\u00e0\" (la piazza principale), \"il Castello\", \"la Crocetta\" (piazzetta nel mezzo del paese). Le case per\u00f2 sono abitate quasi esclusivamente durante la stagione estiva durante la quale i giovani selviesi organizzano lotterie, tornei sportivi e di carte (cirulla)."}
{"id": "1988644", "revid": "287204", "url": "https://it.wikipedia.org/wiki?curid=1988644", "title": "Gran Premio di Gran Bretagna 1989", "text": "Il Gran Premio di Gran Bretagna 1989 fu l'ottava gara della stagione 1989 del Campionato mondiale di Formula 1, disputata il 16 luglio sul Circuito di Silverstone. La manifestazione vide la vittoria di Alain Prost su McLaren - Honda, seguito da Nigel Mansell su Ferrari e da Alessandro Nannini su Benetton - Ford Cosworth.\nQualifiche.\nDopo che il compagno di squadra lo aveva battuto per due Gran Premi di fila, Senna ottenne la sesta pole position stagionale, precedendo Prost di poco meno di due decimi. In seconda fila si piazzarono le due Ferrari di Mansell e Berger, seguiti da Gugelmin, Patrese, Capelli e Boutsen.\nGara.\nAl via Prost tent\u00f2 di insidiare Senna, ma il brasiliano lo chiuse con decisione, mantenendo il comando. Senna fu per\u00f2 costretto al ritiro nel corso del 12\u00ba giro, quando usc\u00ec di pista in seguito ad un problema al cambio. Prost prese quindi la testa della corsa, precedendo Mansell, i due piloti della Williams, Nannini e Piquet.\nI primi due erano imprendibili per gli altri, che lottarono quindi per il terzo posto: Boutsen fu rallentato da una foratura, mentre Patrese si ritir\u00f2 per un incidente; Piquet sembr\u00f2 avere la meglio, ma a poche tornate dal termine fu sopravanzato da Nannini, che conquist\u00f2 il terzo gradino del podio.\nIn zona punti, approfittando del ritiro di Gugelmin (partito dal fondo del gruppo dopo un problema sulla griglia di partenza), chiusero anche Martini e Perez-Sala. Grazie a questo risultato la Minardi pot\u00e9 evitare le prequalifiche, mentre la Onyx dovette continuare a prendervi parte."}
{"id": "1988651", "revid": "287204", "url": "https://it.wikipedia.org/wiki?curid=1988651", "title": "Pete Dexter", "text": "Biografia.\n\u00c8 stato editorialista del \"Philadelphia Daily News\", del \"Sacramento Bee\" e del \"Seattle Post-Intelligencer\". In precedenza aveva lavorato per l'attuale \"The Palm Beach Post\" di West Palm Beach in Florida, ma aveva smesso nel 1972 perch\u00e9 il proprietario del quotidiano aveva costretto tutti gli editorialisti ad appoggiare pubblicamente Richard Nixon contro George McGovern alle elezioni presidenziali.\nDexter vive e scrive su un'isola nella zona del Puget Sound nello stato di Washington.\n\"Paper Trails\", pubblicata nel 2007, \u00e8 una raccolta degli articoli di fondo che ha scritto per il \"Philadelphia Daily News\" e \"The Sacramento Bee\" dagli anni settanta agli anni novanta."}
{"id": "1988655", "revid": "1776051", "url": "https://it.wikipedia.org/wiki?curid=1988655", "title": "Giulio Bianchi", "text": "Fu senatore del Regno d'Italia nella XVIII legislatura."}
{"id": "1988660", "revid": "1568601", "url": "https://it.wikipedia.org/wiki?curid=1988660", "title": "Promontorio di Punta Ala", "text": "Il promontorio di Punta Ala \u00e8 un promontorio situato in provincia di Grosseto, nel territorio comunale di Castiglione della Pescaia, che si eleva tra Punta Ala a nord-ovest e la localit\u00e0 Rocchette a sud-est. Presso la localit\u00e0 di punta Ala, \u00e8 fronteggiato a sud-ovest dall'isolotto dello Sparviero, che \u00e8 preceduto nel braccio di mare antistante da una serie di scogli affioranti denominati scogli Porchetti: sia l'isola che gli scogli ne costituiscono l'estrema appendice e, assieme al promontorio, delimitano a sud-est il golfo di Follonica.\nCollocazione geografica.\nIl promontorio, al pari delle vicine e pi\u00f9 settentrionali Bandite di Scarlino, \u00e8 da considerarsi una delle due appendici occidentali di Poggio Ballone, massiccio collinare che costituisce l'estremit\u00e0 meridionale delle Colline Metallifere grossetane. Presso la localit\u00e0 di Punta Ala chiude a sud la lunga spiaggia di Capanna Civinini, mentre presso Rocchette delimita ad ovest la pineta di Roccamare. Raggiunge la sua massima altezza a 350 metri s.l.m. sulla cima denominata Poggio Peroni.\nIl promontorio \u00e8 caratterizzato da coste alte e rocciose, a tratti anche frastagliate ed accessibili praticamente soltanto via mare. Tra le calette sono da segnalare, procedendo da nord-ovest a sud-est, cala Torre Troia, cala Tartanella e cala Galera: quest'ultima conferisce la denominazione alla soprastante torre di Cala Galera, situata sulla vetta del promontorio, da cui era possibile comunicare sia con il forte delle Rocchette verso sud che con il castello di Punta Ala verso nord. Le tre fortificazioni, assieme alla torre Hidalgo di punta Ala che \u00e8 ubicata sulle ultime pendici settentrionali, sono situate tutte quante lungo il promontorio.\nLe pendici del promontorio sono caratterizzate dalla presenza di arbusti ed alberi tipici della macchia mediterranea, oltre a numerosi esemplari di querce da sughero e palme nane (queste ultime sul versante esposto verso il mare)."}
{"id": "1988661", "revid": "1776051", "url": "https://it.wikipedia.org/wiki?curid=1988661", "title": "Luigi Bonati", "text": "Biografia.\nNacque a Cremona l\u20198 novembre 1820, figlio di Isidoro e Anna Secchi. Entrato nella Giovine Italia nel 1832, si laure\u00f2 poi in giurisprudenza presso l\u2019Universit\u00e0 di Pavia. Nel 1848 prese parte alla prima guerra d\u2019indipendenza come ufficiale inquadrato nella Colonna \"Tibaldi\". Nell\u2019intervallo tra la prima e la seconda spedizione, fu segretario del Comune di Cremona, su sollecitazione dei componenti del Governo Provvisorio del 1848. Con il ritorno degli austriaci, riprese l\u2019attivit\u00e0 cospiratoria venendo incarcerato a Mantova tra il gennaio 1855 e il novembre 1856, quando la Suprema Corte di Giustizia sospese il processo, concedendogli la grazia per mancanza di prove. Il 6 maggio 1860 fu eletto deputato, sedendo in Parlamento tra i sostenitori del conte di Cavour. Nel 1863 fu nominato tenente della Guardia nazionale di Cremona, e poi divenne Presidente della filiale cittadina della Banca Nazionale italiana.\nRicopr\u00ec numerosi incarichi a livello locale. Fu presidente della Commissione amministratrice degli Asili infantili (1869-1895) e successivamente del Consiglio provinciale (1879-1895), e venne nominato Senatore il 21 novembre 1892. Sposato tre volte, ebbe quattro figli, e si spense a Cremona il 12 settembre 1895."}
{"id": "1988662", "revid": "767487", "url": "https://it.wikipedia.org/wiki?curid=1988662", "title": "The Rotters' Club (album)", "text": "The Rotters' Club (1975) \u00e8 il secondo album del gruppo musicale progressive inglese Hatfield and the North."}
{"id": "1988663", "revid": "159873", "url": "https://it.wikipedia.org/wiki?curid=1988663", "title": "Annibale Boni", "text": "Biografia.\nAlla testa dei granatieri, il colonnello Annibale Boni come ufficiale partecip\u00f2 alla battaglia di Custoza nel 1866.\nFu senatore del Regno d'Italia nella XVIII legislatura."}
{"id": "1988664", "revid": "181699", "url": "https://it.wikipedia.org/wiki?curid=1988664", "title": "Centuri (azienda)", "text": "La Centuri era un'azienda che pubblicava e distribuiva videogiochi arcade nei primi anni ottanta, e inizialmente chiamata Allied Leisure. Situata a Hialeah, in Florida, \u00e8 stata una delle maggiori aziende dell'epoca, ed era stata creata da Ed Miller (ex presidente della filiale Taito americana) e dal socio Bill Olliges. La maggior parte dei giochi prodotti erano versioni su licenza di altre aziende giapponesi, come Konami e SNK.\nLa Centuri \u00e8 fallita nel 1985, a causa della crisi dei videogiochi del 1983.\nCollegamenti esterni.\n sito dedicato ai giochi della Centuri"}
{"id": "1988665", "revid": "2096950", "url": "https://it.wikipedia.org/wiki?curid=1988665", "title": "Sara Zanier", "text": "Biografia.\nDopo aver studiato danza moderna, a 16 anni partecipa al concorso nazionale di bellezza \"Look of the Year\" e inizia a lavorare come modella. Esordisce nel 2003 nella trasmissione televisiva \"Il sogno dell'angelo\", condotta da Catherine Spaak su LA7.\nDopo aver lavorato, sempre nel 2003, come ballerina del quiz \"Azzardo\", prendendo il posto di Silvia Valcikov\u00e1 fermata da problemi alla spalla, nel 2005 diventa letterina di \"Passaparola\", programma condotto da Gerry Scotti su Canale 5 dopo il quale decide di intraprendere definitivamente la carriera d'attrice. Frequenta un corso di dizione a Milano e studia recitazione presso la scuola \"Teatro Azione\" di Roma, diretta da Cristiano Censi e Isabella Del Bianco.\nTra i suoi primi lavori d'attrice, i ruoli nella serie tv \"Grandi domani\", regia di Vincenzo Terracciano, in onda nel 2005 su Italia 1, il film tv di Canale 5 \"Un dottore quasi perfetto\", regia di Raffaele Mertes, e la miniserie tv di Rai 2 \"Il capitano 2\", regia di Vittorio Sindoni, queste ultime fiction in onda entrambe nel 2007, anno in cui debutta sul grande schermo con il film \"MissTake\", regia di Filippo Cipriano.\nNel 2008 recita in \"Incantesimo 10\" come protagonista nel ruolo di \"Doriana Tozzi\". Nello stesso anno entra nel cast principale della soap opera di Canale 5 \"CentoVetrine\", in cui interpreta, fino al 2013, il ruolo di \"Serena Bassani\". Lavora in varie fiction televisive, tra le quali \"Un passo dal cielo 3\" e \"Le tre rose di Eva 3\", entrambe in onda nel 2015. Ritorna anche a lavorare per il grande schermo, recitando come protagonista nel film \"All'improvviso un uomo\", regia di Claudio Insegno. Con lo stesso regista nel 2014 esordisce in teatro con lo spettacolo \"Come un cenerentolo\"..\nNel 2016 entra nel cast della serie \"Don Matteo\" su Rai 1 nel ruolo di Margherita. Reciter\u00e0 insieme a Vanessa Incontrada e Lino Guanciale nella serie TV \"Non dirlo al mio capo\", prendendo parte all'ultimo episodio della prima stagione interpretando la parte dell'avvocatessa Nina Valentini, riprendendo poi il ruolo nel cast principale della seconda stagione.\nNel 2019 \u00e8 la protagonista femminile del film tv per la Rai \u201cIl mondo sulle spalle\u201d, liberamente tratto dalla storia vera dell\u2019operaio Enzo Muscia,recitando al fianco di Beppe Fiorello per la regia di Nicola Campiotti. \nVita privata.\nSara \u00e8 sorella della cantante Manuela Zanier. \u00c8 stata legata sentimentalmente all'attore Samuele Sbrighi dal quale, il 15 dicembre 2012, ha avuto la sua prima figlia, Sole."}
{"id": "1988668", "revid": "235890", "url": "https://it.wikipedia.org/wiki?curid=1988668", "title": "The Rotter's Club", "text": ""}
{"id": "1988669", "revid": "2373", "url": "https://it.wikipedia.org/wiki?curid=1988669", "title": "Odometro (macchina)", "text": ""}
{"id": "1988671", "revid": "729019", "url": "https://it.wikipedia.org/wiki?curid=1988671", "title": "Tiziana Carraro", "text": "Biografia.\nDiplomatasi in pianoforte e canto artistico, debutta nel 1991 nel \"Farnace\" di Antonio Vivaldi al \"Festival della Valle d'Itria\" di Martina Franca.\nNel 1994 vince il Concorso As.Li.Co e il Concorso degli \u201cAmici del Loggione del Teatro alla Scala\u201d.\nInizia poi una brillante carriera nei maggiori Teatri italiani quali: Arena di Verona, Teatro dell'Opera di Roma, Teatro La Fenice di Venezia, Teatro Regio di Torino, Teatro Massimo di Palermo, Teatro San Carlo di Napoli, Sferisterio di Macerata, Teatro Verdi di Trieste; ed esteri: Amburgo, Atene, Berlino, Bilbao, Liegi, Londra, Montecarlo, Mosca, New York, Palma di Maiorca, San Paolo, Seul, Strasburgo, Tel Aviv, Tenerife, Tokyo, Washington e Zurigo.\nLavora con importanti direttori d'orchestra: Roberto Abbado, Bruno Aprea, Angelo Campori, Romano Gandolfi, Gustav Kuhn, Alain Lombard, Daniel Oren, Renato Palumbo, Stefano Ranzani, Donato Renzetti, Nello Santi, Marcello Viotti e Ralf Weikert; collaborando con registi quali: Hugo De Ana, Beppe De Tommasi, Cristina Mazzavillani Muti, Pier Luigi Pizzi e Franco Zeffirelli.\nFra le opere interpretate: \"Aida\", \"Il trovatore\", \"Don Carlo\", \"La forza del destino\", \"Nabucco\", \"Rigoletto\", \"Carmen\", \"Adriana Lecouvreur\", \"Samson et Dalila\", \"Cavalleria rusticana\" e \"La Gioconda\".\nTra le incisioni discografiche: \"La forza del destino\", \"Tha\u00efs\", \"Farnace\", \"Juditha Triumphans\", \"La pietra del paragone\" e \"Carmen\".\nNel 2009 ha ricevuto il Premio \"Bonci d'Oro\", destinato annualmente ad una grande voce del panorama lirico mondiale.\nNel 2011 \u00e8 stata nominata Cavaliere dell'Ordine al Merito della Repubblica Italiana per meriti artistici.\nAlterna attivit\u00e0 lirica, concertistica, di operetta, musica sacra e musica da camera."}
{"id": "1988677", "revid": "767487", "url": "https://it.wikipedia.org/wiki?curid=1988677", "title": "The Hurt Locker", "text": "The Hurt Locker \u00e8 un film del 2008 diretto da Kathryn Bigelow e scritto dal giornalista Mark Boal. Il film \u00e8 incentrato su un gruppo di artificieri e sminatori dell'esercito statunitense in missione in Iraq.\nIl film \u00e8 stato presentato in anteprima alla 65\u00aa Mostra internazionale d'arte cinematografica di Venezia nel settembre 2008 ed \u00e8 stato distribuito nelle sale italiane il 10 ottobre dello stesso anno con scarsi risultati al botteghino. Ha inoltre vinto 6 Premi Oscar nel 2010: miglior sceneggiatura originale, miglior montaggio, miglior sonoro, miglior montaggio sonoro, miglior regista e miglior film. Nel 2020 \u00e8 stato selezionato per la conservazione nel National Film Registry della Biblioteca del Congresso degli Stati Uniti.\nIl titolo del film \u00e8 una locuzione presente nel gergo militare americano usata per descrivere un luogo particolarmente rischioso in cui i risvolti sono imprevedibili. Il termine pu\u00f2 anche indicare \"l'essere feriti in un'esplosione\". .\nTrama.\nIn Iraq, una squadra di artificieri dell'esercito americano, specializzata nel neutralizzare ogni tipo di ordigno esplosivo, si avventura in una delle tante citt\u00e0 irachene colpite dalla guerra. Ognuno dei soldati \u00e8 preparato per ogni tipo di situazione di pericolo ed affronta a proprio modo il possibile pericolo, lo stress e la paura di un attacco a sorpresa, in un luogo dove ogni oggetto o veicolo potrebbe rivelarsi una minaccia per i soldati americani.\nIl sergente Will James \u00e8 il caposquadra di un'unit\u00e0 di artificieri, formata dal sergente Sanborn e dal soldato Eldridge, che prima era comandata dal collega Thompson, morto in seguito all'esplosione di un ordigno iracheno. I tre affrontano numerose missioni e fronteggiano molti pericoli insieme, uniti dal profondo legame proprio dei soldati in battaglia, talvolta arrivando anche a scontrarsi tra loro per via del carattere di James, coraggioso ma spavaldo e incurante dei pericoli, contrapposto a quello dei due compagni, molto pi\u00f9 cauti e razionali.\nA pochi giorni dal congedo, Sanborn e James salvano Eldridge da due guerriglieri iracheni che lo avevano stordito e rapito, ma nel salvataggio James lo ferisce per errore ad una gamba. Il giovane soldato torner\u00e0 negli Stati Uniti per ricevere le cure prima della fine del turno di servizio nutrendo grande rabbia verso il suo caposquadra, reo secondo lui di non aver pensato all'incolumit\u00e0 della sua squadra e di aver voluto assecondare la sua sete di adrenalina, ormai degenerata in follia.\nA due giorni dalla fine del turno, Sanborn e James si salvano per miracolo dall'esplosione di un ordigno attaccato ad un uomo iracheno, e riflettono sulle loro vite e sul fatto che quello che separa la vita dalla morte \u00e8 un filo invisibile, e che ogni volta che escono in missione \"lanciano un dado e vedono come va a finire\".\nUna volta tornato a casa il sergente James ritrova la moglie e il figlio di pochi mesi, ma la vita quotidiana non fa pi\u00f9 per lui: si rende conto di essere inadatto alla vita civile.\nIl film si chiude con l'immagine di James che, con uno sguardo apparentemente appagato, si appresta a disinnescare una bomba, in completa tenuta da artificiere, durante il primo dei 365 giorni del suo nuovo turno in Iraq.\nAccoglienza.\nIl film fu accolto molto bene dalla critica, in particolare dal critico Roger Ebert che lo ha inserito al secondo posto nella sua personale classifica dei migliori film dei XXI secolo dietro \"Synecdoche, New York\".\nNelle sale ebbe un riscontro molto al di sotto delle aspettative. Gli incassi mondiali sono stati di circa 50 milioni di dollari, di cui poco pi\u00f9 di 17 milioni negli Usa, a fronte di un budget di 15 milioni di dollari.\nRiconoscimenti.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "1988683", "revid": "287204", "url": "https://it.wikipedia.org/wiki?curid=1988683", "title": "La fabbrica del terrore", "text": "La fabbrica del terrore \u00e8 un saggio di Webster Griffin Tarpley del 2005. Il libro \u00e8 alla sua quarta edizione statunitense aggiornata.\nContenuto.\nTratta della teoria del complotto del cosiddetto \"terrorismo di stato\" nell'era della globalizzazione, ed \u00e8 incentrato sugli attacchi terroristici dell'11 settembre 2001, ma dedica vari capitoli anche alle operazioni interpretate come false flag che vanno dalla Congiura delle polveri del XVII secolo agli Anni di piombo italiani, passando per quel filone del terrorismo che, nell'interpretazione di Tarpley, \u00e8 apparentemente \"rosso\", di stampo comunista, ma in realt\u00e0 pilotato da centri organizzativi della NATO e legata, per esempio, a operazioni segrete come Gladio.\nTesi di fondo del libro \u00e8 che l'11 settembre 2001 sarebbe avvenuta una presunta \"enorme provocazione\", una sorta di colpo di Stato, o un super-golpe mondiale, basato su un'operazione militare false flag attribuita ad Al-Qaida, ma in realt\u00e0 perpetrata da un'organizzazione terroristica che taglierebbe trasversalmente le pi\u00f9 alte istituzioni statunitensi, i servizi segreti, e sarebbe, in sostanza, una sorta di \"Piovra\" del complesso militare-industriale statunitense e non solo, che avrebbe richiesto il coinvolgimento diretto di enti come la CIA e servizi segreti di altri paesi, Gran Bretagna \"in primis\".\nAccoglienza della critica.\nIn Italia il libro \u00e8 stato accolto favorevolmente da Franco Cardini, docente dell'Universit\u00e0 di Firenze, e da Giulietto Chiesa mentre il sociologo Massimo Introvigne lo ha stroncato su \"il Giornale\" (15 novembre 2007), senza analizzare in dettaglio gli argomenti del libro ma offrendo un'analisi del \"complottismo\" e di alcune tesi di Tarpley come fenomeno sociale. L'unica vera e propria recensione su un quotidiano nazionale consiste in un favorevole articolo de \"il manifesto\" (4 settembre 2007) di Marina Montesano, docente di storia all'Universit\u00e0 di Genova."}
{"id": "1988696", "revid": "78273", "url": "https://it.wikipedia.org/wiki?curid=1988696", "title": "1-3-3-3", "text": ""}
{"id": "1988701", "revid": "830939", "url": "https://it.wikipedia.org/wiki?curid=1988701", "title": "Angelo Maria Labia", "text": "Biografia.\nAppartenente a una eminente e ricca famiglia (i Labia) iscritta al Patriziato veneziano per aver contribuito con ingenti somme alla Guerra di Candia, figlio del senatore Giovanni Francesco Labia, evit\u00f2 di interessarsi all'attivit\u00e0 politica o economica, ritirandosi nel bellissimo palazzo di famiglia e dedicandosi alla letteratura e alla filosofia. Fu per svago anche impresario di un teatro di marionette in cui si recitavano suoi componimenti. Compose delle poesie satiriche in cui prese di mira la decadenza di Venezia. Le sue poesie dialettali pertanto, oltre che un'apprezzabile musicalit\u00e0, hanno un importante valore documentario."}
{"id": "1988708", "revid": "712828", "url": "https://it.wikipedia.org/wiki?curid=1988708", "title": "Boa Hancock", "text": ""}
{"id": "1988714", "revid": "767487", "url": "https://it.wikipedia.org/wiki?curid=1988714", "title": "Delivery (gruppo musicale)", "text": "I Delivery sono stati una progressive rock band inglese nata nella fine degli anni sessanta. Pur essendosi formati a Londra, sono considerati uno dei gruppi da cui ha preso vita la scena musicale di Canterbury.\nStoria.\nSi formano nel 1966 dal chitarrista Phil Miller, il fratello tastierista Steve Miller, il batterista Pip Pyle e il bassista Jack Monck. Nati come gruppo di rhythm and blues sulla scia del successo che da qualche anno stava riscuotendo il blues britannico, nelle prime esibizioni fanno spesso da supporto ad artisti blues americani in tourn\u00e9e nel Regno Unito. Nel 1968 si aggiunge il sassofonista Lol Coxhill, e il nome diventa \"Steve Miller's Delivery\". Cambiano spesso alcuni elementi fino al 1969 quando si uniscono Carol Grimes e Roy Babbington, quest'ultimo in sostituzione di Monck. Con questa formazione registrano \"Fools Meeting\", che viene pubblicato nel 1970.\nL'album raccoglie il favore della critica ma non ha il successo commerciale sperato, i Delivery inoltre non hanno alle spalle sufficienti coperture finanziarie e le difficolt\u00e0 economiche portano presto alla disgregazione. La Grimes, spinta dalla casa discografica, inizia a esibirsi in proprio, Pyle lascia la band per unirsi ai Gong, uno dei primi gruppi che fanno riferimento alla scena di Canterbury, e viene rimpiazzato da Laurie Allan. Dopo l'abbandono di quest'ultimo, finito a sua volta nei Gong, la band si scioglie.\nAnche gli altri componenti entrano in gruppi legati a Canterbury, Phil Miller nei Matching Mole di Robert Wyatt, il fratello Steve si unisce ai Caravan, Babbington ai Soft Machine e Lol Coxhill inizia a suonare con Kevin Ayers. Nel 1972 vi \u00e8 un tentativo di far rinascere il gruppo, con i fratelli Miller, Pyle e il bassista/cantante Richard Sinclair, fuoriuscito dai Caravan. Dopo pochi concerti, Steve Miller se ne va e con Dave Stewart al suo posto il gruppo cambia il nome in Hatfield and the North, un'altra delle band pi\u00f9 importanti di Canterbury."}
{"id": "1988715", "revid": "219110", "url": "https://it.wikipedia.org/wiki?curid=1988715", "title": "Poggio Talamonaccio", "text": "Poggio Talamonaccio \u00e8 un promontorio situato in provincia di Grosseto, nel territorio comunale di Orbetello, a est della localit\u00e0 di Talamone. Costituisce il limite sud-orientale del Golfo di Talamone.\nIl promontorio, \u00e8 costituito dal rilievo principale di Poggio Talamonaccio, che raggiunge i 106 metri s.l.m., la cui denominazione \u00e8 stata estesa anche alla cima minore, ad esso collegata, che chiude a sud la spiaggia di Bengodi. Sulla vetta del promontorio sorge la Torre di Talamonaccio, torre costiera a cui \u00e8 stata conferita la denominazione dal luogo in cui sorge. Le pendici meridionali del promontorio digradano verso l'ultimo tratto del fiume Osa, di cui ne delimitano di fatto l'argine settentrionale destro in prossimit\u00e0 della foce ad estuario, oltre la quale ha inizio la lunga spiaggia dell'Osa.\nIl rilievo \u00e8 caratterizzato prevalentemente da vegetazione arbustiva, tipica della macchia mediterranea e della gariga lungo il versante esposto verso il mare, mentre le sponde opposte in prossimit\u00e0 del fiume presentano elementi pi\u00f9 rigogliosi.\nSul promontorio era ubicato in epoca etrusco-romana il primitivo insediamento di Talamone, dotato anche di un porto. Proprio in questa zona sorgeva l'antico tempio etrusco da cui proviene il celebre Frontone di Talamone."}
{"id": "1988721", "revid": "1305772", "url": "https://it.wikipedia.org/wiki?curid=1988721", "title": "Descent 3", "text": "Descent \u00e8 un videogioco di fantascienza del genere sparatutto in prima persona sviluppato da Outrage Entertainment e pubblicato dalla Interplay nel 1999 per PC.\nNel 2000 venne pubblicata un'espansione chiamata \"Descent 3: Mercenary\". Alcuni fan della serie hanno realizzato altre modifiche aggiuntive.\nTrama.\nLa nave del \"Material Defender\" sta precipitando verso il Sole. All'ultimo momento, mentre l'astronave comincia a prendere fuoco, il protagonista viene estratto e portato sopra un'altra astronave. Mentre il Material Defender si riprende, viene a sapere che \u00e8 stato recuperato dalla squadra \"Red Acropolis Research\". La direttrice della squadra spiega che all'interno della PTMC sono successi fatti strani e che uno dei suoi conoscenti \u00e8 stato ucciso da un robot. Ci\u00f2 che ha spinto la Red Acropolis a sospettare della PTMC \u00e8 stato il loro rifiuto nel dichiarare che avessero un contratto con il Defender, anche se egli stesso aveva lavorato molti anni per loro. Red Acropolis aveva tentato di mandare un rapporto delle azioni della PTMC alla Collective Earth Defense (CED), una organizzazione di polizia anti-terroristica, ma costoro non presero alcuna posizione in quanto non desideravano irritare la PTMC.\nLa direttrice spiega al Material Defender che, mentre stava ripulendo le miniere della PTMC dal virus informatico, l'organizzazione lo stava \"provando\" e \"modificando\". Il virus era estremamente avanzato ed era stato costruito con la nanotecnologia. La direttrice vuole il Material Defender per sistemare il problema e, dopo alcune offerte, lui accetta. Lo stesso Dravis \u00e8 coinvolto in esperimenti su nanotecnologie in grado di riprogrammare velocemente i robot. Egli aveva utilizzato questo virus per eliminare il presidente della PTMC ed ottenere il suo posto.\nModalit\u00e0 di gioco.\nRispetto al capitolo precedente, a causa del cambio di motore grafico, oltre ai livelli in ambienti chiusi del gioco, sono state introdotte ambientazione esterne alle basi. Inoltre, gli obiettivi - divisi in primari e secondari - sono pi\u00f9 vari rispetto ai giochi precedenti: ad esempio, ve ne sono alcuni che vanno dal proteggere navicelle di trasporto alla difesa di cinque reattori.\nIl tipo di controllo \"freelook\" o \"mouselook\" permette al giocatore di cambiare la direzione dell'astronave a velocit\u00e0 proporzionale a quella di movimento del mouse. Questo tipo di comando si dimostra vantaggioso rispetto all'uso della sola tastiera. La sessione multigiocatore possiede un'opzione per disabilitare il controllo \"mouselook\" per tutti gli utenti, in modo da appianare le differenze tra giocatori.\nGli sprite dei robot nemici sono stati ridisegnati e l'intelligenza artificiale migliorata: possono, infatti, schivare i colpi del giocatore, lavorare in squadra o chiamare rinforzi quando sono in numero insufficiente.\nAstronavi.\nNel gioco \u00e8 possibile scegliere tre astronavi:\nQuando la campagna principale viene completata, il giocatore pu\u00f2 scegliere qualsiasi nave. In modalit\u00e0 multigiocatore, le tre navi sono disponibili fin dall'inizio.\nArmi.\nLa maggior parte delle armi \u00e8 diversa da quelle viste nei giochi precedenti e solo una piccola parte sono rimodellazioni. Alcuni utenti abituati ai giochi precedenti trovano che le armi siano troppo o troppo poco potenti quando confrontate con quelle originali. Per questo sono state create delle modifiche come \"Pyromania\".\nUna terza categoria di armi \u00e8 stata aggiunta, conosciuta come \"contromisure\".\nI razzetti segnalatori sono stati reintrodotti e, in base all'astronave usata, consumano 1/20 di unit\u00e0 energetica oppure non consumarne affatto. Il razzetto causa un punto danno al nemico colpito.\nMultigiocatore.\n\"Descent 3\" ha introdotto nuove modalit\u00e0 di gioco riguardo al multiplayer:\nAspetti tecnici.\nIl gioco introduce diversi miglioramenti a livello tecnico rispetto ai due predecessori, con l'introduzione di tecniche grafiche molto avanzate come portal rendering, texture procedurali e illuminazione avanzata. A causa di ci\u00f2, le risorse hardware richieste sono molto alte per la corrispondente generazione hardware.\n\"Descent 3\" fa uso di un motore creato dalla casa di sviluppo e di un altro programmato da esterni. La combinazione dei due motori \u00e8 stata chiamata \"Fusion Engine\", e permette di visualizzare bump mapping, luci dinamiche colorate, ambienti abbastanza complessi ed effetti atmosferici. A differenza di altri videogiochi contemporanei come \"Quake II\" o \"Unreal\", \"Descent 3\" non fa uso di \"brush\" - oggetti in tre dimensioni usati per formare porte, muri e altro - ma utilizza la modellazione vertice/faccia di base, in cui i piani bidimensionali formano i muri.\nEspansioni.\nDescent 3: Mercenary.\nIl 10 dicembre 2000, Interplay ha distribuito l'espansione chiamata \"Descent 3: Mercenary\". L'aggiunta comprende una nuova campagna in singolo giocatore che racconta gli avvenimenti tra la fine di Descent II e l'inizio della campagna iniziale di Descent 3. Nel pacchetto \u00e8 compreso anche l'editor di livelli e diverse mappe per la modalit\u00e0 multigiocatore.\nLa trama vede il giocatore, un pilota CED, ricevere l'ordine di distruggere una colonia marziana della PTMC causando la distruzione del reattore nucleare principale. Per evitare testimoni la CED non estrae il pilota dalla colonia e rescinde il contratto.\nIl pilota riesce a sfuggire all'esplosione rifugiandosi nella area di scarico rifiuti rinforzata. Negli avvenimenti successivi Samuel Dravis, l'uomo che ordin\u00f2 al Material Defender 1032 di ripulire le miniere della PTMC dai robot, contatta il pilota e in cambio dei suoi servizi \u00e8 disposto a lasciarlo andare via senza conseguenze e implicazioni dopo l'incidente. Tra le novit\u00e0 introdotte abbiamo:"}
{"id": "1988723", "revid": "32116", "url": "https://it.wikipedia.org/wiki?curid=1988723", "title": "Descent III", "text": ""}
{"id": "1988726", "revid": "200568", "url": "https://it.wikipedia.org/wiki?curid=1988726", "title": "Mayerling (Alland)", "text": "Mayerling \u00e8 un comune catastale (\"Katastralgemeinde\", grossomodo corrispettivo di frazione) di Alland, comune austriaco del distretto di Baden situato nel \"Land\" della Bassa Austria.\nGeografia fisica.\nLa frazione sorge sulla strada statale 210, a circa a sud di Alland e 20 a nord di Baden. \u00c8 inserita nel contesto naturalistico della Selva Viennese (\"Wienerwald\") ed il centro dell'abitato \u00e8 attraversato dal fiume Schwechat. Dalla periferia di Vienna dista circa (ovest) ed \u00e8 ad essa collegata tramite l'autostrada A21 (al vicino svincolo di Alland), tangenziale viennese che si collega con l'A1 Vienna-St.P\u00f6lten-Linz-Salisburgo-Monaco.\nStoria.\nMayerling \u00e8 famosa per un fatto storico noto con l'espressione di \"Fatti di Mayerling\". Con quest'espressione ci si riferisce ad una serie di eventi che condussero al presunto omicidio-suicidio rispettivamente dell'Arciduca Rodolfo d'Asburgo-Lorena (figlio di Francesco Giuseppe I d'Austria e di Elisabetta di Baviera) e della sua amante, la baronessa Maria Vetsera. I due corpi furono ritrovati nel locale castello il 30 gennaio del 1889.\nMonumenti e luoghi d'interesse.\nIl maggiore luogo d'interesse del paese \u00e8 il locale castello, proscenio dei \"fatti\" del 1889 e dal 1550 possedimento dell'abbazia di Heiligenkreuz. Sorge nella zona centro-settentrionale dell'abitato (), sulla strada che si collega con la vicina strada statale 11 (Parallela all'A21)."}
{"id": "1988727", "revid": "19054682", "url": "https://it.wikipedia.org/wiki?curid=1988727", "title": "Mayerling (villaggio)", "text": ""}
{"id": "1988728", "revid": "80565", "url": "https://it.wikipedia.org/wiki?curid=1988728", "title": "Heves (provincia)", "text": ""}
{"id": "1988730", "revid": "1906976", "url": "https://it.wikipedia.org/wiki?curid=1988730", "title": "Circuito di Phoenix", "text": "Il circuito di Phoenix (in inglese: \"Phoenix Street Circuit\") era un tracciato automobilistico occasionale disegnato nel centro dell'omonima citt\u00e0. Ha ospitato tre edizioni del Gran Premio degli Stati Uniti d'America di Formula 1 (dal 1989 al 1991). Nella prima edizione, svoltasi il 4 giugno 1989, Ayrton Senna conquist\u00f2 la \"pole position\" alla guida della McLaren-Honda, ma soffr\u00ec di problemi all'elettronica durante la gara e fu costretto al ritiro; il clima infernale nel quale si svolse la gara fece s\u00ec che dei 26 partenti solo sei portarono a termine la corsa. L'anno successivo si spost\u00f2 l'appuntamento all'11 marzo per non soffrire troppo le alte temperature; Senna conquist\u00f2 la vittoria e replic\u00f2 anche nel 1991, quando si corse su un circuito in parte modificato. La scarsa affluenza del pubblico americano decret\u00f2, nel 1991, la fine dell'esperienza della Formula 1. Alcune modifiche urbanistiche, nella zona della curva 5, rendono impossibile l'utilizzo della tracciatura adottata nel 1991 mentre il tracciato originario \u00e8 potenzialmente percorribile."}
{"id": "1988731", "revid": "767487", "url": "https://it.wikipedia.org/wiki?curid=1988731", "title": "Khan (gruppo musicale)", "text": "I Khan erano una band inglese di rock progressivo appartenente alla corrente nota come scena di Canterbury. Fondati nel 1971, si sono sciolti l'anno successivo dopo aver pubblicato un solo album.\nBiografia.\nIl chitarrista e cantante londinese Steve Hillage, reduce dall'esperienza nella band di rock-blues degli Uriel, si trasferisce nel 1968 a Canterbury per entrare all'universit\u00e0. Qui conosce i membri delle locali band, particolare importanza riveste l'incontro con i Caravan e il loro manager Terry King. Nei due anni di permanenza in citt\u00e0 allarga i suoi orizzonti musicali e registra alcuni demo con alcuni membri della sua ex band; King, favorevolmente impressionato dalla musica di Hillage, ne diviene il manager.\nAlla fine del 1970 Hillage abbandona gli studi, torna a Londra e nell'aprile del 1971 forma i Khan con due musicisti che ruotavano nel progetto The Crazy World di Arthur Brown: Dick Heninghem alle tastiere e Nick Greenwood al basso, ai quali si unisce l'ex Delivery Pip Pyle alla batteria. Quest'ultimo per\u00f2 lascia presto la band per entrare nei Gong e viene sostituito da Eric Peachey.\nTerry King fa ascoltare alla Deram il materiale che Hillage aveva preparato e la casa discografica offre un contratto alla nuova band per la realizzazione di un album. Dopo una serie di concerti, molti come gruppo spalla dei gi\u00e0 famosi Caravan, in ottobre Heninghem viene sostituito da Dave Stewart, gi\u00e0 negli Uriel con Hillage, che partecipa come ospite essendo sotto contratto con gli Egg.\nCon questa formazione entrano in studio verso la fine del 1971 per registrare il loro primo ed unico album, \"Space Shanty\", pubblicato nel maggio del 1972 con sei brani tutti firmati da Hillage, eccetto uno in cui collabora Greenwood. In una successiva edizione pubblicata dalla Eclectic Discs, verranno aggiunte due \"bonus track\" registrate con Heninghem prima della sua uscita dal gruppo. Spiccano i fraseggi tra la chitarra di Hillage e l'organo di Stewart, con frequenti stacchi che fanno posto ad assoli. I testi sono solari e risentono fortemente dell'adesione di Hillage al movimento hippy; malgrado siano lontani dalla follia dadaista che caratterizza i lavori dei Gong e dei Soft Machine, contribuiscono a fare dell'opera un classico della musica di Canterbury e dell'intero rock progressivo.\nDopo la registrazione del disco riprendono in gennaio i concerti con Val Stevens tastierista. Di particolare rilievo la partecipazione in aprile al Festival Rose d'Or di Montreux, a cui partecipano anche i Doors, e una data in maggio in Inghilterra con i Genesis. In giugno c'\u00e8 il tour promozionale dell'album al termine del quale Greenwood, che si dedica alla carriera solista, e Stevens se ne vanno, Stewart lascia gli Egg e diviene membro ufficiale della band e viene chiamato al basso Nigel Griggs. Hillage e Stewart cominciano a scrivere dei brani per il nuovo album, tra i quali \"I Love Its Holy Mystery\" e \"Solar Musick Suite\", che verranno in seguito proposti nel primo lavoro da solista di Hillage del 1974. La nuova versione dei Khan dura solo pochi mesi e poche date \"live\", in ottobre il gruppo si scioglie quando Hillage si unisce alla band di Kevin Ayers nel suo tour europeo, per poi entrare nei Gong.\nEric Peachey parteciper\u00e0 al lavoro solista di Greenwood, \"Cold Cuts\", che diventer\u00e0 uno dei pi\u00f9 rari e costosi dischi di sempre, mentre Stewart nel gennaio del 1973 entrer\u00e0 in un'altra delle pi\u00f9 importanti band della scena di Canterbury, gli Hatfield and the North."}
{"id": "1988738", "revid": "2519", "url": "https://it.wikipedia.org/wiki?curid=1988738", "title": "Provincia di Catanduanes", "text": "Catanduanes \u00e8 una provincia e un'isola delle Filippine nella regione del Bicol.\nIl capoluogo provinciale \u00e8 Virac.\nGeografia antropica.\nSuddivisioni amministrative.\nLa provincia di Catanduanes \u00e8 divisa in 11 municipalit\u00e0:"}
{"id": "1988746", "revid": "1867070", "url": "https://it.wikipedia.org/wiki?curid=1988746", "title": "Rolls-Royce Twenty", "text": "La Twenty \u00e8 un'autovettura costruita dalla Rolls-Royce dal 1922 al 1929. Fu una delle vetture che caratterizz\u00f2 la produzione della casa automobilistica britannica negli anni venti, insieme alla Silver Ghost ed alla Phantom. In origine era stata studiata per essere condotta dai proprietari, ma molti esemplari furono in seguito guidati da chauffeur.\nAveva un motore in linea a sei cilindri con valvole in testa e di cilindrata di 3127 cm\u00b3. I pistoni avevano un alesaggio di 76\u00a0mm ed una corsa di 114\u00a0mm. A differenza della Silver Ghost il bloccocilindri era unico e non diviso in due unit\u00e0 di tre cilindri ciascuna. Il modello, nato con la sola accensione a bobina, venne dotato nel 1923 del magnete opzionale, in aggiunta alla bobina, magnete che divent\u00f2 di serie a Novembre del 1923. I due impianti d'accensione erano distinti e dovevano essere usati singolarmente.\nFanno eccezione 2 soli autotelai, che nacquero provvisti del magnete tipo Watford E06 (quello montato sulla Silver Ghost) e potevano essere usati contemporaneamente, pur se operanti entrambi sulla medesima candela.\nAll'inizio della produzione la Twenty era provvista di un cambio a tre velocit\u00e0 con leva al centro della vettura. Centrale era pure il comando del freno a mano. Nel 1924 il comando del freno a mano venne spostato sul lato destro della vettura. Infine nel 1925, con l'introduzione del cambio a 4 velocit\u00e0, anche la leva di azionamento del cambio venne spostata vicino a quella del freno a mano alla destra del guidatore.\nLe sospensioni erano a balestra semiellittica su entrambi gli assi con ammortizzatori a frizione. I freni erano inizialmente solo sulle ruote posteriori. I freni sulle quattro ruote, con servofreno meccanico (brevetto Hispano-Suiza), sono stati introdotti nel 1925.\nDal 1927 comparve un sistema di lubrificazione centralizzato con pompa Bijou, mentre con l'ammodernamento del 1928 comparvero anche dei moderni ammortizzatori idraulici, i posteriori regolabili dal volante.\nAnche sulla Twenty venne montato il famoso radiatore Rolls-Royce con forma a tempio greco. Quelli dei primi esemplari avevano listelli orizzontali nichelati, che in seguito all'ammodernamento del 1928, divennero verticali e rifiniti in cromo. Il radiatore di queste ultime versioni era anche 4 cm pi\u00f9 alto.\nNel 1923 il telaio non carrozzato aveva un costo di 1.100 sterline mentre una vettura completa con carrozzeria torpedo costava circa 1.600 sterline.\nRolls Royce consigliava ai carrozzieri di non eccedere con il peso e le dimensioni della carrozza, onde sminuire le prestazioni della vettura.\nLe vetture dotate di corrozzerie aperte e leggere raggiungevano facilmente i 100km/h, purtroppo per\u00f2 molto spesso le twenty furono dotate di imponenti carrozzerie, in realt\u00e0 pi\u00f9 adatte alla pi\u00f9 grossa Ghost (che per\u00f2 costava 600 sterline in pi\u00f9) e l'auto acquis\u00ec erroneamente la fama di auto molto lenta.\nApparizioni nei film.\nLa battaglia di Sexes (1959), L'abominevole dottor Phibes (1971), Candleshoe (1977), etc."}
{"id": "1988763", "revid": "1272592", "url": "https://it.wikipedia.org/wiki?curid=1988763", "title": "Bruno Dozzini", "text": "Biografia.\nBruno Dozzini, dopo aver conseguito il diploma di ragionieria e perito commerciale nel 1939, si \u00e8 laureato in economia e commercio nel 1943 all'Universit\u00e0 di Perugia, citt\u00e0 dove ha insegnato lingua e letteratura inglese nelle scuole secondarie statali. Ha svolto anche la professione di guida turistica in Umbria. Nel 1958 ha fondato a Perugia, insieme a Carlo Vittorio Bianchi, l'Associazione Scrittori del Centro Italia, attiva fino al 1962. \nGiorgio Barberi Squarotti considera l'esperienza poetica di Dozzini \u00abuna delle pi\u00f9 singolari e vitali del nostro secondo Novecento\u00bb: \nPer la sua opera poetica Dozzini \u00e8 stato insignito nel 1973 del Premio della Presidenza del Consiglio dei Ministri."}
{"id": "1988782", "revid": "466539", "url": "https://it.wikipedia.org/wiki?curid=1988782", "title": "Fossalta di Piave", "text": "Fossalta di Piave (\"Fosalta\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nStoria.\nL'et\u00e0 antica.\nNell'et\u00e0 romana il territorio fossaltino costituiva l'estremit\u00e0 orientale dell'agro della ricca Altino ed il suo guado era utilizzato da una strada che collegava quella citt\u00e0 con Oderzo e l'alto Friuli. La tradizione vuole che, agli albori del Cristianesimo, per quella via sia giunto Sant'Ermagora che qui avrebbe esposto la buona novella e battezzato un centinaio di catecumeni.\nIl medioevo.\nForse Fossalta (Fovea Alta) era gi\u00e0 villaggio nel 1032 quando divenne possesso dei patriarchi d'Aquileia, per l'investitura data dall'imperatore Corrado secondo al patriarca Poppone, e pi\u00f9 probabilmente lo era allorch\u00e9 nel 1177 fu ceduta in feudo al potente casato dei da Romano. Devastata nel 1192 dai trevigiani, guidati da Federico di San Pancrazio con l'estinzione dei da Romano (1260) rest\u00f2 soggetta al comune di Treviso, nonostante la rimostranze dei patriarchi aquileiesi che, per\u00f2, nel 1292 rinunciarono ai loro diritti sul paese. Fossalta divenne una frazione di Noventa di Piave, posta dirimpetto oltre il fiume, centro dalla cui pieve dipendeva religiosamente sino dal 1151. La \"fittanza\" ad Anafio di Morgan stipulata nel 1283 dal comune di Treviso rileva che a quella data tra Fossalta e Noventa si era istituito un traghetto sul Piave; passo che, stando ad un documento del 1315, veniva utilizzato per una strada (Calnova) sovrappostasi all'antica via romana ed assai frequentata, essendo la via pi\u00f9 breve tra Venezia, Motta di Livenza e l'Alto Friuli.\nLa Repubblica di Venezia.\nNel XV secolo il paese fu incluso nella podesteria di Oderzo per l'assoggettamento alla Repubblica di Venezia della Marca Trevigiana. La Serenissima benefici\u00f2 il paese poich\u00e9 nel 1493, per incentivare i commerci con l'Opitergino, fece scavare un canale (Fossetta) dal Margine della Laguna Veneta (Portegrandi) all'attuale Piazza Matteotti, dove si allargava a formare un porticciolo, che divenne subito il nuovo centro del paese, venendo attorniato da abitazioni e negozi. Oltre all'intenso traffico commerciale, svolto da panciuti burci lentamente trainati con grossi canapi da animali (e uomini) posti sugli argini, la Fossetta valorizz\u00f2 il traghetto posto sul Piave tra Fossalta e Noventa, poich\u00e9 nel porticciolo fossaltino fece capo una specie di diligenza fluviale (la \"barcaccia\") che faceva la spola tra il paese e Venezia; di conseguenza il traghetto divenne un punto obbligato per quanti proseguivano il viaggio verso il mottense. Infine il canale divenne una delle maggiori arterie di approvvigionamento alimentare di Venezia, trasformatasi in una delle vie preferite nel giornaliero trasporto in citt\u00e0 del latte e del pane, quest'ultimo a seguito dell'allontanamento dei fornai da Venezia decretato per timori di incendi. Essenziale fu per Fossalta l'opera voluta da Venezia al fine della salvaguardia della laguna dagli interramenti causati dal Piave: la costruzione lungo il versante destro del fiume, da Sant'Andrea di Barbarana a Torre di Caligo dell'Argine di San Marco, pi\u00f9 alto dell'opposto. L'opera, realizzata dal 1534 al 1543, indirizz\u00f2 la maggioranza delle inondazioni sulla sinistra del Piave, non preservando del tutto il comune dalle alluvioni (delle quali la pi\u00f9 recente del 1966). Sino al XVIII secolo, infine, i pi\u00f9 nobili casati veneziani acquistarono vaste propriet\u00e0 in Fossalta, incentivando l'agricoltura ed abbellendo il paese con fastose ville destinate alla villeggiatura.\nDa Napoleone all'Unit\u00e0 d'Italia.\nCon il napoleonico Regno d'Italia (1806-1815) si ebbe la costituzione del comune ed il passaggio di Fossalta dall'area trevigiana a quella veneziana per l'inclusione nel distretto di San Don\u00e0 di Piave, compreso nel Dipartimento dell'Adriatico, l'odierna provincia di Venezia. Subentrato il dominio asburgico, con il Regno Lombardo Veneto (1815-1866) Fossalta Di Piave ottenne anche l'autonomia religiosa (cattolica), con il distacco dalla pieve noventana e la sua erezione a parrocchia (1854).\nDal 1866 a oggi.\nNel 1867 il comune di Fossalta assunse la denominazione di \"Fossalta di Piave\".\nGli ultimi scorci del secolo videro una forte espansione del centro urbano, il sorgere delle prime scuole e la costruzione di una nuova chiesa. Nell'autunno del 1917, per la rotta di Caporetto, le truppe italiane furono costrette a ripiegare ed a attestarsi sul lato destro del Piave, cosicch\u00e9 Fossalta venne a trovarsi a ridosso della linea di fuoco nemica, ed i suoi abitanti furono costretti ad evacuarla. In queste giornate combatterono i giovanissimi richiamati alle armi a 18 anni, i \"Ragazzi del 99\" che per anni sono ritornati a Fossalta per ricordare i luoghi di quelle battaglie. Segu\u00ec la ricostruzione, e il paese si svilupp\u00f2 ulteriormente, attraversando la seconda guerra mondiale, fino ai giorni nostri.\nSimboli.\nLo stemma comunale, riconosciuto con decreto del presidente della Repubblica del 15 luglio 1950, si blasona:\nGonfalone: \nCultura.\nCittadinanza onoraria ai Ragazzi del '99.\nNel 1981 i \"Ragazzi del '99\" tennero a Fossalta di Piave un raduno nazionale, tornando nei luoghi di battaglia 65 anni dopo ed inaugurarono un \"cippo\" sull'Argine Regio, dove pi\u00f9 violenti furono i combattimenti. Sempre sull'Argine Regio eressero un \"Monumento Battistero\", quale segno perenne di pace, di riconciliazione e di fratellanza.\nPer l'occasione il Comune di Fossalta di Piave, con Deliberazione Consiliare n\u00b0 68 del 20 settembre 1981, nomin\u00f2 tutti i \"Ragazzi del '99\" suoi Cittadini Onorari, ad ogni effetto di legge, con la seguente motivazione: \"\"grato e riconoscente ai \"ragazzi\" del '99 che nel 1917 e nel 1918 sbarrarono al nemico le vie della Patria\".\n\"\"I Ragazzi del '99\" Associazione Nazionale fra combattenti della Classe 1899 nella Guerra 1915-1918\"\" il 24 maggio 1982 per l'occasione predispose un Diploma d'Onore per tale conferimento di Cittadinanza Onoraria.\nDomenica 23 giugno 1983 fu inaugurato il \"Monumento Battistero\" e promossa l'annuale \"Giornata della Pace\" realizzata dal Comune di Fossalta di Piave.\nGeografia antropica.\nFrazioni.\nAl comune non appartiene nessuna frazione oltre al capoluogo, ma sono comunque degne di nota alcune localit\u00e0.\nA partire da sud, lungo la SP 48 che collega la SS 14 al centro, il primo agglomerato \u00e8 Capodargine, in parte compreso nei comuni di Meolo e Musile di Piave. Il toponimo \u00e8 un chiaro riferimento alla posizione all'inizio del canale Fossetta, che dirige le acque dello scolo Correggio verso il Sile a Portegrandi. Vi si trova la stazione di Fossalta che, in realt\u00e0, sorge in comune di Musile. Procedendo lungo la stessa strada si incontra Contee.\nA est del centro di Fossalta, lungo il Piave, si trova il Gonfo, localit\u00e0 che si estende anche al di l\u00e0 del fiume nei comuni di Noventa e San Don\u00e0; il toponimo ha origini latine e allude alla presenza di un'ansa.\nSi imbocca l'Argine San Marco, che si dirige a nord verso Zenson; alla destra della strada, ancora presso le rive del Piave si trova Lampol, mentre alla sinistra, lungo la laterale via della Favorita, sorgono le Ronche. Prima di entrare in comune di Zenson, lungo l'arteria si trova Campolongo.\nSport.\nCalcio.\nLa squadra di calcio del paese \u00e8 l'A.C.D. Fossalta Piave, fondato nel 1926, che milita nel girone H di Prima Categoria, dopo essere stato promosso nella stagione 2015-2016. In passato ha partecipato per tre stagioni (1949-1950, 1950-1951 e 1951-1952) alla Promozione, in quegli anni il corrispettivo dell'attuale Serie D.\nPallavolo.\nA Fossalta di Piave \u00e8 presente anche una squadra di pallavolo femminile, la Data Services Fossalta, che milita nel girone A della Serie D."}
{"id": "1988790", "revid": "122704750", "url": "https://it.wikipedia.org/wiki?curid=1988790", "title": "Brian Geraghty", "text": "Biografia.\nNato in New Jersey, si diploma nel 1993 e in seguito studia recitazione presso la The Neighborhood Playhouse School of Theatre. Inizia la sua carriera professionale a New York, prima di trasferirsi a Los Angeles. Ha lavorato come istruttore di surf, sport che pratica tuttora nel suo tempo libero.\nDebutta in televisione, partecipando a un episodio di \"Law &amp; Order - I due volti della giustizia\" e a uno de \"I Soprano\". Nel 2005 si fa notare in \"Jarhead\" di Sam Mendes, successivamente prende parte ai film \"Chiamata da uno sconosciuto\", \"Bobby\", \"The Guardian - Salvataggio in mare\".\nNel 2007 recita al fianco di Lindsay Lohan nel film \"Il nome del mio assassino\", mentre nel 2008 \u00e8 nel cast del film di Kathryn Bigelow \"The Hurt Locker\". Nel 2013 interpreta l'agente Knox nell'acclamata serie TV \"Boardwalk Empire - L'impero del crimine\". Dal 2014 al 2016 fa parte del cast della serie televisiva \"Chicago P.D.\", nel ruolo dell'agente di polizia Sean Roman, per poi ritornare come guest-star nel 2020, in occasione dell'episodio crossover con \"Chicago Fire\" sempre nello stesso ruolo."}
{"id": "1988795", "revid": "71433", "url": "https://it.wikipedia.org/wiki?curid=1988795", "title": "We are Marshall", "text": ""}
{"id": "1988801", "revid": "436907", "url": "https://it.wikipedia.org/wiki?curid=1988801", "title": "Und dann.../Liebe am Sonntag", "text": "Und dann.../Die Liebe am Sonntag \u00e8 il 114\u00b0 singolo di Mina, pubblicato nel 1974 su 45 giri dall'etichetta privata dell'artista PDU e distribuito dalla EMI Italiana.\nDescrizione.\nContiene le versioni in lingua tedesca delle canzoni \"E poi...\" e \"Domenica sera\", \u00e8 stato stampato con diverse copertine dalla PDU per il mercato italiano e dalla Columbia per quello germanico.\nI brani in italiano sono reperibili nell'album \"Frutta e verdura\" del 1973 e su due singoli diversi; quelli in tedesco anche nella raccolta dedicata del 1996, \"Heisser Sand\".\nArrangiamenti e direzione d'orchestra Pino Presti, tecnico del suono Nuccio Rinaldis."}
{"id": "1988818", "revid": "19055439", "url": "https://it.wikipedia.org/wiki?curid=1988818", "title": "Opere ispirate ai fatti di Mayerling", "text": ""}
{"id": "1988820", "revid": "125756253", "url": "https://it.wikipedia.org/wiki?curid=1988820", "title": "Gary Lewis", "text": "Ha recitato, tra gli altri film, in \"Billy Elliot\", \"Gangs of New York\", \"Eragon\" e nella serie di \"Outlander\".\nBiografia.\n\u00c8 nato e cresciuto a Easterhouse, sobborgo di Glasgow. Dopo aver lasciato la scuola, trov\u00f2 un lavoro come spazzino per guadagnarsi da vivere. Pi\u00f9 tardi, Lewis trov\u00f2 lavoro nella biblioteca locale. Incoraggiato da suo fratello, un insegnante di inglese in una scuola secondaria di Glasgow (Stonelaw High School), inizi\u00f2 a leggere voracemente e a pensare di perseguire una carriera come attore. Nel 2000 compare nel film \"Billy Elliot\" nei panni di Jackie Elliot aggiudicandosi il Premio come miglior attore al Flaiano Film Festival. Nel 2006 viene scelto per interpretare il personaggio di Roothgar nel film fantastico \"Eragon\", diretto da Stefen Fangmeier.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1988826", "revid": "767487", "url": "https://it.wikipedia.org/wiki?curid=1988826", "title": "Uriel (gruppo musicale)", "text": "Gli Uriel sono stati una progressive rock band inglese, formata nel 1968 ed appartenente alla scena di Canterbury.\nLa formazione originale era composta da Steve Hillage (chitarra e voce), Dave Stewart (tastiere), Clive Brooks (percussioni) e Mont Campbell (basso e voce). Quando, nel 1969, Hillage lasci\u00f2 il gruppo per dedicarsi agli studi universitari, i membri rimanenti mutarono il nome in Egg. Nel giugno dello stesso anno, dopo una registrazione per la casa discografica Decca, la band si riun\u00ec con il nome \"Arzachel\": l'omonimo album, registrato in una sola sessione a Londra e pubblicato in un numero ridotto di copie, \u00e8 diventato un raro pezzo da collezione. Venne per\u00f2 rimasterizzato su CD nel 1994."}
{"id": "1988827", "revid": "1305772", "url": "https://it.wikipedia.org/wiki?curid=1988827", "title": "Arzachel", "text": ""}
{"id": "1988828", "revid": "1305772", "url": "https://it.wikipedia.org/wiki?curid=1988828", "title": "Morir\u00f2 per te/Oggi \u00e8 nero", "text": "Morir\u00f2 per te/Oggi \u00e8 nero \u00e8 il 124\u00b0 singolo di Mina, pubblicato nel 1982 dall'etichetta privata dell'artista PDU e distribuito dalla EMI Italiana.\nIl disco.\nAnticipa l'album \"Italiana\" che sar\u00e0 pubblicato a novembre.\nLa fotografia di copertina proviene dalle sessioni del servizio di Mauro Balletti per l'album \"Salom\u00e8\", prima dell'applicazione della barba al volto della cantante.\nIn Italia il singolo non arriva all'Hit Parade (il massimo nella classifica settimanale \u00e8 un 21\u00ba posto, considerando le vendite complessive tra fine 1982 e inizio 1983 arriva al 93\u00ba in quella annuale), ma deve il suo successo a un fortunato remix in versione disco di Morir\u00f2 per te che riesce a piazzarsi tra i primi 100 nella Hot Dance/Disco americana di Billboard e viene pubblicato anche in Francia, Germania e Spagna.\nLa copertina dell'immagine in infobox si riferisce all'edizione europea del singolo (Ariola 104 945-100), distribuito in Francia dalla casa discografica Arabella con lo stesso numero di catalogo.\n\"Morir\u00f2 per te\".\n\u00c8 un ballabile molto orecchiabile che ricalca le atmosfere \"Disco\" dell'epoca, con il testo in inglese eccezion fatta per il ritornello del coro maschile costituito dal titolo, unica frase in italiano di tutto il pezzo.\n\u00c8 anche il lato A: sia di un singolo per jukebox (PDU PA JB 149, fuori commercio), sul retro \"Sei\" di Angel \"Pato\" Garcia; sia di un discomix promozionale (PDU PR MIX 150), che ha sul lato B \"No\" di Armando Manzanero cantato in lingua originale ancora da Garcia (la versione in italiano di Mina \u00e8 reperibile nell'album \"Salom\u00e8\").\nEsiste un video mai utilizzato che doveva diventare la sigla della trasmissione televisiva \"Discoring\", ma alla fine fu scelto il brano di Adriano Celentano \"Uh... uh...\".\nArrangiamento e direzione orchestrale: Celso Valli.\n\"Oggi \u00e8 nero\".\nPer contrapposizione \u00e8 una canzone con atmosfere cupe e intimistiche che evocano immagini e situazioni la cui comprensione non \u00e8 affatto semplice n\u00e9 immediata. Angel \"Pato\" Garcia alla chitarra accompagna la voce di Mina.\nArrangiamento e direzione orchestrale: Massimiliano Pani."}
{"id": "1988830", "revid": "438678", "url": "https://it.wikipedia.org/wiki?curid=1988830", "title": "La donna fantasma (film)", "text": "La donna fantasma (\"Phantom Lady\") \u00e8 un film del 1944 di Robert Siodmak, tratto dall'omonimo libro di Cornell Woolrich (pubblicato con lo pseudonimo di William Irish).\nTrama.\nNew York, anni '40. L'ingegnere Scott Henderson discute con la moglie il giorno del loro anniversario, e per calmarsi va in un bar: qui incontra una misteriosa donna, di cui non sa neanche il nome. I due trascorrono la serata a teatro, ma quando Henderson torna a casa, trova la polizia alla porta e la moglie morta strangolata. I sospetti della polizia si dirigono su di lui e, non riuscendo a rintracciare la donna misteriosa, Scott non riesce a fornire un alibi convincente. Inoltre, il barista e il tassista che aveva incontrato in compagnia della donna confermano di averlo visto, ma dicono di non ricordare che fosse in compagnia. La conclusione inevitabile dell'inchiesta vede Henderson condannato a morte per omicidio.\nMa Carol Richman, segretaria di Henderson, non crede alla colpevolezza del suo capo, di cui \u00e8 segretamente innamorata, e accorre in suo soccorso. Ha per\u00f2 poco tempo per poterlo scagionare, prima dell'esecuzione. Dapprima prova a innervosire il barista per costringerlo a parlare, ma quando lo affronta, l'uomo scappa in strada e viene investito. Di nuovo con un pugno di mosche, trova un aiuto inaspettato nell'ispettore Burgess, il poliziotto che aveva indagato sulla morte di Mrs. Henderson, e in Jack Marlow, migliore amico di Henderson, tornato apposta dal Sud America. Riescono a rintracciare Cliff, un batterista presente quella sera, e flirtando con lui Carol riesce a farlo parlare: scopre cos\u00ec che l'uomo ha ricevuto dei soldi per dire di non avere mai visto la donna. Ma la cosa non funziona fino in fondo, e la ragazza \u00e8 costretta a scappare, perdendo il portafoglio. Cliff, poco pi\u00f9 tardi, viene ucciso dal vero assassino, che si rivela essere Marlow.\nCarol riesce a ritrovare la donna misteriosa, Ann Terry, ma questa \u00e8 devastata per la morte del fidanzato ed \u00e8 in terapia, e perci\u00f2 \u00e8 di poco aiuto. La donna non vuole collaborare, tuttavia regala a Carol il cappello indossato la sera in cui ha incontrato Henderson. Carol e Marlow si dirigono nella casa di quest'ultimo per aspettare l'arrivo dell'ispettore, costretto a partire per Philadelphia. Mentre si sta rinfrescando Carol ritrova nell'armadio il suo portafoglio, e affronta Marlow, che in preda a un crollo nervoso di cui si hanno delle avvisaglie in precedenza, le dice tutto. L'uomo tenter\u00e0 poi di uccidere la ragazza, ma questa viene salvata da Burgess, mentre Marlow si suicida buttandosi dalla finestra.\nHenderson viene liberato, e torna alla vita di sempre: la fedele Carol continua a lavorare per lui, e scopre con piacere di essere, finalmente, ricambiata."}
{"id": "1988831", "revid": "287204", "url": "https://it.wikipedia.org/wiki?curid=1988831", "title": "Giovanni Petrucci", "text": ""}
{"id": "1988836", "revid": "203463", "url": "https://it.wikipedia.org/wiki?curid=1988836", "title": "Luigi Marchesi (pittore)", "text": "Nacque in frazione Fontanelle di Roccabianca da Francesco, maestro elementare originario di Sissa, e da Maria Rosa Formentini, di San Secondo Parmense. Quando aveva otto anni la famiglia si trasfer\u00ec a Parma e a dodici anni venne iscritto all'Accademia di Belle Arti, nella scuola di paesaggio diretta da Giuseppe Boccaccio.\nAll'et\u00e0 di 15 anni partecip\u00f2 alla annuale \"Esposizione di quadri di Artisti del Paese\" nelle sale del Palazzo Ducale del Giardino. Present\u00f2 cinque quadretti che lo segnalarono all'attenzione del mercato dell'arte e anche alla benevolenza della duchessa Maria Luigia, che nel 1842 gli assegn\u00f2 la prima di una serie di commissioni che proseguirono fino al 1847.\nNel 1845 partecip\u00f2 alla \"Esposizione delle opere degli Artisti e dei Dilettanti\" dell'Accademia di belle arti di Milano, presentando un \"Interno di sagrestia\" che rivela la sua tendenza alla poetica degli interni. Nel 1847 vinse, \"ex aequo\" con Erminio Fanti, il concorso \"Gran Premio annuale di Paese\", a cui partecip\u00f2 anche Alberto Pasini.\nDopo una breve permanenza a Roma intorno al 1850, dove approfond\u00ec l'arte come pittore paesaggista, Marchesi fece ritorno a Parma per sostituire il suo maestro Giuseppe Boccaccio in seno all'accademia, dove insegner\u00e0 per i successivi dieci anni.\nNel 1861 present\u00f2 cinque sue opere all'Esposizione nazionale di Firenze, organizzata per celebrare l'Unit\u00e0 d'Italia. Il suo \"Interno della Sagrestia di San Giovanni Evangelista\" fu l'unica opera premiata tra quelle di artisti parmensi.\nTra le sue opere pi\u00f9 note vi \u00e8 la decorazione della galleria della chiesa di San Giovanni Evangelista a Parma, considerata il suo capolavoro. Altre sue opere sono state \"La Piazza grande di Parma\" (attuale piazza Garibaldi), \"La sagrestia della Steccata\", \"Veduta del cortile del Guazzatoio\" (area interna del Palazzo della Pilotta), \"La farmacia di San Giovanni\" (l'Antica Spezieria), \"Il convento delle Cappuccine\", nonch\u00e9 gli interni del Duomo e della chiesa di San Rocco. Cinque sue opere furono selezionate per partecipare all'Esposizione universale di Londra del 1862.\n\u00c8 conosciuto per i suoi prospetti ed interni, e per la suggestione che sapeva infondere alle penombre che dipingeva, con personaggi spesso avvolti da un'aura di mistero. Oper\u00f2 a lungo con il nipote Salvatore (1852-1926). Fu socio onorario della Reale Accademia di Milano.\nMor\u00ec di tisi a soli 37 anni nella sua casa di borgo San Giovanni a Parma.\nA Parma gli \u00e8 dedicata, assieme al nipote Salvatore, \"Via Luigi e Salvatore Marchesi\", una laterale di via Gramsci."}
{"id": "1988838", "revid": "22475", "url": "https://it.wikipedia.org/wiki?curid=1988838", "title": "Ermes Stampa", "text": "Biografia.\nMolto scarne sono le informazioni relative a Ermes Stampa (anche menzionato nei documenti come Ermete o Hermes). \nGi\u00e0 prevosto di Olgiate Olona, ricopr\u00ec inoltre la posizione di protonotario apostolico.\nIl 20 dicembre 1525 venne nominato vescovo di Novara in seguito alla rinuncia con riserva di regresso del vescovo originariamente prescelto, Giovannangelo Arcimboldi.\nMor\u00ec a Novara nel 1526.\nDa non confondersi con l'omonimo poeta Ermes Stampa (1614-1647) che compose una serie di rime che furono molto apprezzate e che gli valsero l'inclusione nelle accademie dei Delfici di Venezia e dei Disinvolti di Pesaro, guadagnandosi l'amicizia di Giovan Francesco Loredan (1607-1661) e Francesco Bollani. "}
{"id": "1988840", "revid": "1305772", "url": "https://it.wikipedia.org/wiki?curid=1988840", "title": "You (Lloyd)", "text": "You \u00e8 il primo singolo del cantante statunitense Lloyd estratto dal secondo album \"\"Street Love\". \u00c8 stato prodotto da Big Reese e vi ha partecipato Lil' Wayne.\nInformazioni.\nLa canzone campiona il grande successo degli Spandau Ballet \"True\"\" e lo stesso Lloyd ha affermato di averla mandata in onda sulle stazioni radio di Atlanta affinch\u00e9 avesse successo.\n\"You\" \u00e8 stata pubblicata negli Stati Uniti il 5 dicembre 2006 e in Regno Unito il 14 maggio 2007. Negli USA ha raggiunto la posizione n.9 nella \"Billboard Hot 100\" e la n.1 nella \"Hot R&amp;B/Hip-Hop Songs\", diventando uno dei maggiori singoli di successo del cantante; in Regno Unito ha raggiunto la posizione n.45.\nVideoclip.\nIl videoclip include un cameo di Jazze Pha ed \u00e8 stato trasmesso sulla rete televisiva via cavo statunitense \"\"BET\", debuttando anche nella classifica\"106 &amp; Park\" di tale programma.\nAll'inizio si vede Lloyd che, dopo aver accostato al marciapiede con la sua costosa macchina, vi scende e saluta altre persone. Poco dopo arriva un'altra macchina, dalla quale vi esce una giovane ragazza (interpretata da D. Woods del gruppo musicale R&amp;B Danity Kane). In scene alternate, Lil' Wayne rappa la prima strofa appoggiato su una macchina rossa. Dopo che Lloyd ha visto la ragazza, abbandona improvvisamente quella con la quale sta parlando sul momento (la quale lo guarda con una faccia disgustata) per seguire l'altra in un incontro speed dating. Una volta entrati, i due si siedono e iniziano subito a parlare. Lloyd riesce a conquistare la ragazza dopo pochi secondi, quindi la port\u00e0 via con s\u00e9. Nelle successive scene si vedono Lloyd e la ragazza abbracciarsi affettuosamente, Lloyd e Lil' Wayne cantare davanti a un telo bianco, Lloyd ballare in una strada buia con altri ballerini sotto la pioggia e Lil' Wayne rappare la seconda strofa seduto sul tetto di una macchina variopinta e coi piedi appoggiati sul cofano anteriore.\nRemix e versioni.\nDi seguito, sono elencati i vari remix e le versioni del singolo:"}
{"id": "1988842", "revid": "125211711", "url": "https://it.wikipedia.org/wiki?curid=1988842", "title": "Pietro Vassena", "text": "Biografia.\nNacque da genitori di umili origini: il padre Luigi gestiva insieme alla moglie, Ancilla Marta Francesca Benasedo, un'osteria in centro al paese di Malgrate. Il percorso scolastico di Vassena fu alquanto breve, iscritto alla scuola elementare fino al terzo anno, inizi\u00f2 a lavorare come garzone nell'osteria dei genitori. In quei tempi l'area di Lecco era il fulcro dell'industria lariana, Pietro Vassena si fermava di sovente ad osservare l'avanguardia della tecnologia ed il funzionamento dei macchinari, dimostrando grande interesse per la meccanica.\nAll'et\u00e0 di 18 anni, Vassena fu arruolato nel corpo dei Bersaglieri e durante la prima guerra mondiale venne impiegato come portalettere ciclista. Tornato dal fronte, lavor\u00f2 presso la ditta Faini dove cominci\u00f2 ad applicare la sua inventiva a dei macchinari industriali. Sempre per la stessa stessa ditta progett\u00f2 e realizz\u00f2 una motocicletta 100cc.\nNel 1926 spos\u00f2 Ottorina Merli (detta Rina). Nel 1930 speriment\u00f2 e brevett\u00f2 il sistema \"skivass\", una invenzione tecnologico-sportiva a met\u00e0 strada tra gli sci e la canoa e grazie al quale, diceva il lancio promozionale, \"chiunque sarebbe stato in grado di camminare sull'acqua\"\nLa sua bottega creativa si trovava a Malgrate, poi si spost\u00f2 a Lecco, in via Cavour, dove trascorreva quasi tutte le sue giornate; autore di molte invenzioni e titolare di svariati brevetti, divenne celebre per aver concepito e realizzato il batiscafo C3 col quale il 12 marzo 1948 stabil\u00ec ad Argegno l'allora record mondiale di immersione, raggiungendo la profondit\u00e0 di -412 metri.\nDopo la parentesi bellica, nel 1948, l'imprenditore-artista Donnino Rumi affid\u00f2 a Vassena la progettazione del propulsore per le sue motociclette. Tale motore era un'evoluzione del bicilindrico 2T concepito da Vassena, pochi anni prima, per equipaggiare la \"Volpe\", una miniauto progettata da Gioachino Colombo e disegnata da Flaminio Bertoni, che all'insaputa dei progettisti si rivel\u00f2 lo specchietto per allodole di una delle pi\u00f9 celebri truffe del secondo dopoguerra.\nNei primi anni cinquanta progett\u00f2 l'avveniristico Automotoscooter e il Monofaro per la Carniti di Oggiono, cui Vassena aveva ceduto i propri brevetti per motori nautici. Tra questi, il microfuoribordo Elios del 1946, disponibile in una custodia di violino,\nSi spense lasciando incompiuto lo sviluppo e la realizzazione di un suo progetto per un motore alimentato a idrogeno.\nInvenzioni e brevetti.\nLe realizzazioni di Vassena che ottennero i migliori risultati commerciali furono in campo motoristico, a partire dal Bicimotore Faini del 1923, pensato per gli ecclesiastici, poi sviluppato in alcuni modelli di motoleggera, sempre con telaio aperto superiormente, prodotti con marchio \"Vassena\". Durante tutta la sua carriera, Vassena realizz\u00f2 comunque molti progetti, tra i quali i pi\u00f9 importanti sono:\nRiconoscimenti.\nNel 1940 fu insignito della laurea honoris causa in Ingegneria dal Politecnico di Milano."}
{"id": "1988858", "revid": "1543377", "url": "https://it.wikipedia.org/wiki?curid=1988858", "title": "Irving Penn", "text": "Era il fratello maggiore del famoso regista Arthur Penn (1922-2010).\nBiografia.\nPenn cresce a Plainfield, in New Jersey, la sua famiglia ha origini ebree e russe, e suo fratello minore \u00e8 il celebre regista Arthur Penn.Dopo le scuole pubbliche, compiuti i diciotto anni, si iscrisse al corso di disegno, pittura, grafica e arti industriali presso il Philadelphia Museum School of Industrial Art, della durata di quattro anni tenuto da Alexey Brodovitch, capo redattore di \"Harper's Bazar Magazine\" presso la School of Industrial Art di Philadelphia.\nNel 1938 riusc\u00ec a lavorare come \"art director\" allo \"Junior League Magazine\". A venticinque anni lasci\u00f2 il lavoro e part\u00ec per il Messico dove inizi\u00f2 a dipingere con l'obiettivo di diventare un pittore. Qui Penn viaggia molto e si innamora dei paesaggi del Sud America, \u00e8 proprio in questo frangente che si avvicina alla fotografia. Dopo un anno, deluso dalla sua arte, si convinse che non sarebbe mai diventato un grande artista e brucia tutti i suoi dipinti per poi tornare a New York. \nNel 1943 divenne assistente di Alexander Liberman, art director della rivista \"Vogue\", ed era determinato a rilanciare e rimodernare l'estetica della rivista. Inizialmente Penn doveva preparare i layout delle copertine per i fotografi, ma Liberman vede i suoi scatti messicani e ne rimane impressionato. Lo lancia come fotografo e inizia ad affidargli servizi di moda in giro per il mondo. Nel 1948 realizz\u00f2 alcuni servizi per la rivista in Per\u00f9, mentre le diverse campagne fotografiche legate al mondo della moda realizzate nel corso degli anni cinquanta gli conferirono la prima fama internazionale.\nNel 1967 cre\u00f2 un piccolo studio fotografico da viaggio, con il quale era in grado di fotografare sullo stesso scenario in ogni parte del mondo e in ogni condizione: nacque cos\u00ec la famosa serie dei \"Worlds in a small room (mondi in una piccola stanza)\", nella quale si alternavano ritratti di personaggi celebri e fotografie di gruppo dove l'etnografia si mescolava alla moda.\nMentre proseguiva la sua attivit\u00e0 di fotografo di moda, nel 1977 il Metropolitan Museum di New York present\u00f2 il ciclo \"Street Material\" (materiale di strada), nel quale Penn fotografava i resti abbandonati dell'esistenza quotidiana, conferendo loro un nuovo valore estetico.\nNel 1980 vennero esposti per la prima volta i nudi realizzati nel 1950, mentre nel 1986 vide la luce una nuova serie di nature morte, questa volta dedicate ai crani animali. Divenuto ormai uno dei fotografi pi\u00f9 rinomati del mondo, si susseguono le mostre e le pubblicazione a lui dedicate. In particolare, si ricordano le retrospettive al MOMA di New York nel 1984, quella alla National Portrait Gallery di Washington nel 1990 e quella prodotta dal Moderna Museet di Stoccolma nel 1995, in occasione di una grande donazione del fotografo al museo svedese.\n\u00c8 deceduto nel 2009 a 92 anni nella sua casa di Manhattan.\nLo stile.\nIrving Penn si distinse per il suo stile classico che rompeva con l'impostazione sperimentale delle avanguardie e presentava la figura da ritrarre in forte contrasto con lo sfondo.\nAlcune sue immagini sono riconoscibili: spesso si trattava di ritratti eseguiti disponendo il soggetto da riprendere davanti a due fondali disposti ad angolo. Nel suo lavoro Penn \u00e8 riuscito a sperimentare diversi stili, dal ritratto alle nature morte still life. Penn \u00e8 innovatore in ogni settore, ad esempio nello still life cerca di riprodurre il dinamismo grazie all'utilizzo di luci stroboscopiche."}
{"id": "1988862", "revid": "775372", "url": "https://it.wikipedia.org/wiki?curid=1988862", "title": "Elezioni legislative in Francia del 1968", "text": "Le elezioni legislative in Francia del 1968 si sono tenute il 23 (primo turno) e il 30 giugno (secondo turno). Esse furono delle elezioni anticipate \u2013 le precedenti elezioni legislative si erano tenute nel 1967 \u2013 e furono causate dalla dissoluzione dell'Assembl\u00e9e nationale, da parte del Presidente de Gaulle, a seguito della crisi sociale e politica del maggio 1968. Esse hanno visto la larga vittoria gollista dell'Unione dei Democratici per la Repubblica (UD-Ve, poi UDR), nell'ambito della coalizione \"Maggioranza presidenziale\" Unione per la Difesa della Repubblica (UDR). Primo ministro \u00e8 poi nominato, il 10 luglio, Maurice Couve de Murville.\nContesto.\nNel marzo 1967, le elezioni legislative si erano svolte regolarmente alla scadenza naturale della legislatura. Queste elezioni avevano visto riconfermata la Maggioranza presidenziale a sostegno del Presidente de Gaulle, composta dalla coalizione \"Union des r\u00e9publicains de progr\u00e8s\", formata da Union des d\u00e9mocrates pour la Ve R\u00e9publique, R\u00e9publicains ind\u00e9pendants e dal Centre d\u00e9mocrate.\nNel mese di maggio del 1968, comincia un movimento di rivolta \u2013 studentesco, operaio e poi politico \u2013 caratterizzato da manifestazioni studentesche ma anche da scioperi generali e selvaggi. Questo movimento culturale, sociale e politico \u00e8 diretto contro il capitalismo, il consumismo e anche contro il potere gollista, all'epoca al governo dal 1958.\nVerso la fine del mese di maggio (24-29) la situazione \u00e8 sull'orlo di una crisi gravissima. Il 28 maggio Fran\u00e7ois Mitterrand addirittura arriva a dichiarare che \u00abconviene di constatare da subito il vuoto di potere e organizzarne la successione\u00bb, immaginando un governo provvisorio guidato da Pierre Mend\u00e8s France e annunciando di essere candidato a delle eventuali elezioni presidenziali anticipate.\nTra il 25 e il 27 maggio, il primo ministro francese Georges Pompidou negozia con i sindacati francesi gli Accordi di Grenelle, che per\u00f2 furono respinti dalla base e non risolsero nell'immediato la crisi e gli scioperi continuarono.\nIl 29 maggio, il Presidente de Gaulle scompare per diverse ore, nessuno sa dove si trovi, il governo e la maggioranza piombano in una certa angoscia. Si sapr\u00e0 poi che de Gaulle si era recato a Baden-Baden (all'epoca in Germania Ovest) per consultare il generale Massu.\nIl 30 maggio di ritorno a Parigi, de Gaulle annuncia, in accordo con Pompidou, la dissoluzione dell'Assembl\u00e9e nationale e pronuncia alla radio un discorso molto offensivo e invita i francesi a sostenere l'azione del governo.\nIn serata, una grande manifestazione gollista di sostegno a de Gaulle ha luogo sugli Champs-Elys\u00e9es, 300.000 partecipanti secondo la Prefettura di Polizia, 1 milione secondo i gollisti.\nNelle settimane che seguono la situazione ritorna lentamente alla normalit\u00e0. Alle elezioni di giugno la maggioranza presidenziale trionfa, mentre i partiti di sinistra (che avevano \"cavalcato\" la crisi) sono duramente sconfitti.\nRisultati.\nI 17 seggi della Francia d'oltremare sono cos\u00ec attribuiti: 11 UDR, 2 PDM, 1 RI, 1 PCF e 2 indipendenti; di seguito nel dettaglio:\nComposizione dei gruppi.\nAll'inaugurazione della legislatura l'Assemblea nazionale era composta come di seguito indicato."}
{"id": "1988863", "revid": "671029", "url": "https://it.wikipedia.org/wiki?curid=1988863", "title": "Gerolamo Pallavicini", "text": "Biografia.\nGerolamo, figlio di Pallavicino Pallavicini marchese di Busseto, nacque in un anno sconosciuto dalla nobile casata dei Pallavicino.\nIl 18 aprile 1485 venne nominato vescovo di Novara. Fu consigliere ducale di Ludovico il Moro.\nMor\u00ec a Buccione, presso il Lago d'Orta, il 18 agosto 1503.\nEbbe due figlie naturali:"}
{"id": "1988866", "revid": "182396", "url": "https://it.wikipedia.org/wiki?curid=1988866", "title": "Sequester", "text": "Il sequester (lett. mediatore) era nell'antica Roma la persona cui un candidato ad una magistratura affidava le somme di denaro che sarebbero servite a corrompere gli elettori e ad ottenerne il voto. Il \"sequester\" affidava la somma ricevuta a pi\u00f9 \"divisores\", dei quali coordinava l'attivit\u00e0, che si occupavano di comprare i singoli voti.\nLa figura del \"sequester\", di fatto illegale cos\u00ec come lo era in generale la corruzione degli elettori, era tuttavia particolarmente diffusa, e la sua opera era facilitata dall'esistenza dei rapporti clientelari e di associazioni chiamate \"collegia\" che prevedevano la riunione di pi\u00f9 persone.\nTra i \"sequester\" si ricorda, in particolare, Publio Clodio Pulcro, che si adoper\u00f2 per l'elezione del suocero Lucio Licinio Murena al consolato per il 62 a.C."}
{"id": "1988867", "revid": "256896", "url": "https://it.wikipedia.org/wiki?curid=1988867", "title": "Comunit\u00e0 delle Nazioni del Sud America", "text": ""}
{"id": "1988869", "revid": "729019", "url": "https://it.wikipedia.org/wiki?curid=1988869", "title": "IMAM Ro.30", "text": "L'IMAM Ro.30 era un biplano da ricognizione triposto prodotto in piccole quantit\u00e0 dall'azienda italiana Industrie Meccaniche Aeronautiche Meridionali negli anni trenta. Rimase in servizio nella Regia Aeronautica fino alla sua sostituzione con il pi\u00f9 recente Ro.37.\nDescrizione tecnica.\nIl Ro.30 era caratterizzato da una fusoliera dotata di una cabina di guida chiusa per pilota ed osservatore integrata da un abitacolo posteriore aperto e che terminava in un impennaggio classico monoderiva. La configurazione alare era biplana, con le due ali di apertura e corda diverse (sesquiplano) e la inferiore spostata verso la parte posteriore.\nIl carrello d'atterraggio era triciclo classico, fisso, col le due gambe di forza fissate alle due semiali inferiori e completati posteriormente da un pattino d'appoggio posto sotto la coda.\nLa motorizzazione fu affidata a due differenti motori radiali costruiti in Italia su licenza, il Piaggio P.VI, copia del britannico Bristol Jupiter, capace di 500 CV (368 kW) o in alternativa il pi\u00f9 potente Alfa Romeo Mercurius, derivato dal britannico Bristol Mercury, erogante 530 CV (390\u00a0kW)."}
{"id": "1988873", "revid": "6923", "url": "https://it.wikipedia.org/wiki?curid=1988873", "title": "Consignatorio", "text": "Il Consignatorio, anticamente chiamato \"consignatorium\", era il locale in cui il vescovo amministrava il sacramento della Confermazione.\nAbbiamo notizie, a partire dall'VIII secolo, della presenza di tali locali, distinti dal battistero. Erano chiamati anche \"locus chrismalis\" o \"chrismarium\": si trattava di cappelle adiacenti al battistero.\nCol distacco del Battesimo dalla Cresima, avvenuto intorno all'anno 1000, venne meno l'esigenza di un locale apposito, e la Cresima fu da allora di solito conferita in chiesa."}
{"id": "1988874", "revid": "212348", "url": "https://it.wikipedia.org/wiki?curid=1988874", "title": "Tiro ai Giochi della XXIX Olimpiade - Carabina 10 metri aria compressa maschile", "text": "Qualificazioni.\nQ Qualificato per la finale"}
{"id": "1988875", "revid": "4175", "url": "https://it.wikipedia.org/wiki?curid=1988875", "title": "Benetton Rugby Treviso 2007-2008", "text": ""}
{"id": "1988876", "revid": "287204", "url": "https://it.wikipedia.org/wiki?curid=1988876", "title": "Sam Savage", "text": "Biografia.\nCresciuto in una cittadina della Carolina del Sud negli anni quaranta e cinquanta, in seguito si \u00e8 diretto a Nord, prima a Boston poi New York, e dopo in Francia e Germania. Ha studiato all'Universit\u00e0 di Heidelberg e Yale, ottenendo alla fine un dottorato di ricerca (PhD) in filosofia a Yale. Ha insegnato l\u00ec per un po' e infelicemente. \u00c8 stato un periodo nel quale molti si erano convinti che non esistevano veri problemi filosofici, ma solo veri puzzle linguistici. Questa scoperta non lasci\u00f2 a Savage molte alternative professionali, poich\u00e9 l'unico puzzle che allora lo interessava era se stesso. Nel 1980 \u00e8 quindi ritornato nel Sud, a McClellanville, nel Sud Carolina (popolazione 400 ab.), dove ci ha passato 23 anni. Ha lavorato come falegname, pescatore professionale, grafico di pressa. In verit\u00e0, ha vissuto principalmente usando un'eredit\u00e0 in costante diminuzione e grazie alle fatiche muliebri, mentre cercava di scrivere, faceva finta di scrivere, e a volte veramente scriveva. La maggior parte delle cose che ha scritto non sono sopravvissute. Nel 2003 si \u00e8 spostato nuovamente a Nord, questa volta a Madison, nel Wisconsin.\n\u00c8 morto nella sua residenza di Madison il 17 gennaio 2019, all'et\u00e0 di 78 anni.\nOpere.\nLa sua prima opera pubblicata \u00e8 il romanzo breve \"Firmino\" edito nel 2006 dall'americana \"Coffee House Press\", piccola casa editrice che inizialmente stamp\u00f2 solo un migliaio di copie. Ma \"Firmino\" ha finito col trasformarsi in un vero e proprio caso letterario. Accolto con entusiasmo dal pubblico e consacrato dalla critica, questo libriccino (edito in Italia da Einaudi e con pi\u00f9 di 400.0000 copie vendute in brevissimo tempo), \u00e8 stato eletto come miglior libro dell'anno dall'American Library Association; miglior esordio da Barnes and Noble; miglior debutto dal \"Library Journal\". Il suo segreto? Firmino \u00e8 una favola d'altri tempi, con tanto di finale nostalgico e morale inclusa, una di quelle favole che fanno divertire i bambini e allo stesso tempo riflettere i grandi, una storia all'Esopo da XXI secolo.\nSam Savage l'ha scritta a quasi settant'anni, in una notte di veglia: Firmino \u00e8 un topo - un topo romantico e sentimentale che si nutre di libri. Ultimo di una nidiata di tredici cuccioli, Firmino viene al mondo quando gi\u00e0 tutte le mammelle di mamma Flo sono occupate dai suoi fratelli, rimanendo cos\u00ec escluso dal nutrimento. L'istinto di sopravvivenza ispira in lui l'arte dell'arrangiarsi e poich\u00e9 \u00e8 nato in una libreria di Boston, alla fine degli anni sessanta, inizia a rosicchiare tutti i libri che ha intorno, scoprendo ben presto che i pi\u00f9 belli sono anche i pi\u00f9 buoni. Tra saggi e manuali, enciclopedia e romanzi, Firmino diventa un vorace onnivoro che non si accontenta di fagocitare ogni libro che trova, perch\u00e9 un libro non lo si pu\u00f2 semplicemente ingerire, bisogna farlo proprio, assorbirlo, succhiarne l'anima. Cos\u00ec Firmino finisce con l'identificarsi con i grandi eroi della letteratura di ogni tempo e davanti gli si apre un mondo nuovo, diverso: la fantasia.\nAl contrario per\u00f2 di molte favole quella di Savage, amante di Kafka e Dostoevskij, non ha un lieto fine. Firmino dovr\u00e0 assistere alla distruzione della libreria ad opera delle ruspe comunali per permettere l'attuazione di un nuovo piano edilizio. La sensibilit\u00e0 intellettuale lascia spazio al pragmatismo, la cultura al rinnovamento urbanistico, emblema della modernit\u00e0 che avanza lasciandosi alle spalle solo il ricordo di una bellezza che non c'\u00e8 pi\u00f9. Firmino \u00e8 il simbolo dell'esclusione, dell'esilio. Rifiutato dalla famiglia d'origine che non si preoccupa nemmeno del suo nutrimento, al pari di un eroe boccacciano mette in pratica l'arte dell'arrangiarsi per ottenere prima il riscatto e poi, perdere tutto. O quasi tutto. Gi\u00e0 perch\u00e9 i pi\u00f9 romantici, come Savage, credono ancora che esista qualcosa che nessun rinnovamento edilizio potr\u00e0 mai abbattere: la fantasia.\nLo straordinario successo di Firmino e del suo autore scaturisce dall'aver dato voce, in una splendida favola, a coloro i quali, nonostante i deliranti \"piani edilizi\" della societ\u00e0 moderna, continuano a scorgere e a sognare le antiche bellezze. La storia di Firmino commuove, con una delicatezza e una profondit\u00e0 lontana dalle interpretazioni disneyane di topi e ratti vari. La triste e realistica descrizione del presente e le ponderazioni del piccolo e saggio topo non hanno nulla di comico o di giocoso, ma si pongono al pari delle riflessioni filosofiche di tanti pensatori del Novecento. Savage, data la sua estrazione\"filosofica\", ha per\u00f2 una dote che arricchisce il valore del racconto: pur facendo parlare un topo, un reietto, non banalizza n\u00e9 punta sul patetismo, ma offre un disincantato quadro della societ\u00e0 postmoderna, in cui i \"divoratori\" di libri sono sempre meno.\nLa sua seconda opera \u00e8 \"Il lamento del bradipo\", del 2009, ambientato negli anni di Nixon. \u00c8 la storia, struggente, di Andrew Whittaker, uno scrittore fallito indebitato fino al collo, direttore di una rivista letteraria con pochissimi lettori e a un passo dalla bancarotta, con una casa che cade letteralmente a pezzi e l'ex-moglie che, dopo averlo lasciato da due anni, lo assilla per gli alimenti. Inoltre, ha a che fare con affittuari folli che lo assediano con mille problemi, con la madre egoista e gretta che non lo ha mai amato, con la badante della madre offesa dalle di lei esternazioni razziste, e con la sua colf messicana che non capisce una parola d'inglese, con amici d'infanzia ormai scrittori di successo, con aspiranti scrittori di successo (coloro che scrivono alla sua rivista) che sembrano in gran parte usciti da un manicomio e con crescenti problemi di salute, perlopi\u00f9 manifestazioni somatiche delle sue nevrosi.\nNonostante tutto questo, Andrew coltiva sogni, ambizioni, progetti, senza rassegnarsi mai. Spesso illusioni, velleit\u00e0 fantastiche con cui mente a s\u00e9 stesso per rendere la sua vita una finzione meno crudele della realt\u00e0.\nE raccoglie tutto, frammenti di dolci sogni e struggente realt\u00e0, in scritti di qualunque tipo: diario personale, brani di un romanzo mai finito, liste della spesa, avvisi ai condomini, cartelli vari, bozze e appunti sparsi, lettere piene di ipocrisia e disperazione agli amici di successo, lettere alla banca, lettere alla madre, lettere alla sorella, lettere all'ex-moglie, lettere ai suoi lettori... Identificando s\u00e9 stesso, in una lettera, col bradipo ai-ai (nome latino \"bradypus torquatus\"), Andrew d\u00e0 di s\u00e9 l'immagine di un amabile perdigiorno, genio disperato a tempo perso, capace di tutto e di niente, grandioso e meschino, profondo e puerile, schietto e bugiardo, un fabbricante (e nel medesimo tempo una vittima) di illusioni, \"un nevrotico archivista del tutto e del niente in cui siamo immersi\"."}
{"id": "1988878", "revid": "438678", "url": "https://it.wikipedia.org/wiki?curid=1988878", "title": "Il cantico dei cantici", "text": "Il cantico dei cantici (\"The Song of Songs\") \u00e8 un film drammatico del 1933 diretto da Rouben Mamoulian e interpretato da Marlene Dietrich e Brian Aherne.\nIl romanzo \"Das Hohe Lied\" del 1908 di Hermann Sudermann, era stato adattato per il teatro da Edward Sheldon. Il lavoro di Sheldon aveva debuttato a Broadway, all'Eltinge 42nd Street Theatre il 22 dicembre 1914 restando in cartellone per 191 rappresentazioni.\nIl lavoro era gi\u00e0 stato portato sullo schermo in due film muti: la prima versione cinematografica era stata nel 1918 \"The Song of Songs\" di Joseph Kaufman; la seconda, aveva preso il titolo di \"Lily of the Dust\". Diretto da Dimitri Buchowetzki, la pellicola del 1924 aveva come protagonisti Pola Negri e Ben Lyon.\nTrama.\nLily \u00e8 una contadina, la quale si reca a Berlino a lavorare nella libreria della vecchia zia, Mrs. Rasmussen.\nCostretta a sottostare alle rigide regole della donna, la ragazza trova un po' di sollievo nelle scappatelle notturne avente luogo lo studio dello scultore Richard Waldow.\nQuest'ultimo durante il primo incontro con Lily nella libreria della zia, le aveva proposto di posare per lui.\nAnche se all'inizio riluttante, la ragazza finisce per superare le sue inibizioni e a posare senza veli per lui.\nCol passare del tempo entrambi si innamorano, lui per\u00f2 ad opera compiuta lascia senza lo studio e Berlino senza preavviso.\nLily rimane sola e con il Barone von Merzbach, suo pretendente, infatuato dalla carica erotica emanata dalla statua.\nNon avendo prospettive Lily accetta la proposta di matrimonio del Barone e oltre ad acquisire un nome e una posizione in societ\u00e0, viene anche istruita al canto, alla musica, al francese, alla storia e alla geografia.\nAnche se \u00e8 diventata una lady a tutti gli effetti, si accorge di non sopportare la compagnia dell'alta societ\u00e0 e soprattutto i modi goffi del marito.\nUn giorno viene a far visita nella loro residenza Richard stesso, con l'incarico di portare loro la statua di Lily che il Barone ha acquistato.\nLily infuriata con Richard per averla lasciata, finge una fuga d'amore nella capanna del giardiniere, suo ammiratore, per far ingelosire Richard.\nLa capanna per\u00f2 prende fuoco quindi Lily e il giardiniere vengono scoperti sotto lo sdegno dei presenti.\nIl marito furibondo la caccia e lei trova come unica soluzione una vita promiscua.\nDiventa difatti una prostituta d'alto bordo che si aggira per la sale d'azzardo in cerca di qualche fortunato al gioco che le paghi champagne e sigarette.\nRichard in seguito a varie ricerche la trova e la convince a venire ancora una volta nel suo studio, Lily per\u00f2 vede la statua e in un impeto di rabbia la distrugge a martellate.\nLa statua oltre a ritrarla, mostrava quella spensieratezza e ingenuit\u00e0 presenti al momento che fu scolpita.\nPer Lily, giovent\u00f9 e la prospettiva di una vita felice con il suo amato sono ormai un ricordo lontano e la seconda forse tuttora irrealizzabile.\nProduzione.\nIl film fu prodotto dalla Paramount Pictures.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 19 luglio 1933. Ebbe una distribuzione internazionale: in Austria usc\u00ec nello stesso anno come \"Das Hohe Lied\", titolo che venne ripreso anche quando fu trasmesso dalla tv della Germania Federale il 19 aprile 1975 e dalla tv della DDR il 18 dicembre 1983."}
{"id": "1988881", "revid": "1543377", "url": "https://it.wikipedia.org/wiki?curid=1988881", "title": "Donna del gioco", "text": "La Donna del gioco o Signora del gioco (\"Domina Ludi\" in latino, \"D\u00f2na del z\u00f6c\" in dialetto camuno) \u00e8 una figura mitica, citata spesso nei processi tenutisi nei casi di caccia alle streghe.\nRicollegata a culti di origine pagana, \u00e8 stata affiancata alle figure di Diana, Erodiade, Berchta.\nPoteva manifestarsi in varie forme, in genere come un fantasma o come una cacciatrice, mentre a volte appariva come una bellissima ragazza che viveva nel bosco, vestita dei soli capelli, con uno sguardo capace di ammaliare le persone."}
{"id": "1988885", "revid": "254059", "url": "https://it.wikipedia.org/wiki?curid=1988885", "title": "Bernardo Rossi", "text": "Biografia.\nFiglio di Pier Maria II de' Rossi, Bernardo nacque nel 1432 a Parma, dove inizi\u00f2 anche la propria carriera ecclesiastica. Fu canonico del Capitolo della Cattedrale di Parma nel 1450 e nel 1453, mentre venne nominato prevosto di Farfengo nel 1451.\nAppena ventiseienne, il 27 aprile 1458 fu in un primo momento nominato amministratore apostolico e poi vescovo di Cremona da papa Callisto III (in una minuta di Francesco Sforza datata 19 maggio che reca come destinatario Ottone del Carretto, ambasciatore ducale a Roma, si legge: \"per quello beneficio che era del prothonotaro di Rossi, nunc vescovo di Cremona\"). Nel 1460 fece traslare nella cattedrale di Cremona dalla chiesa di San Giacomo le ossa dei Santi Babila e Simpliciano, mentre in un sarcofago di marmo posto nella chiesa di San Lorenzo fece riporre le reliquie dei martiri Marta, Maria, Audiface e Abaco e alcune reliquie che si trovavano nella chiesa demolita di San Sigismondo fuori le mura.\nQuando tale chiesa venne riedificata il Rossi pose nelle fondamenta tre ampolle contenenti olio.\nL'8 ottobre 1466 fu nominato vescovo di Novara.\nMor\u00ec di peste a Roma nel 1468, alla giovane et\u00e0 di 36 anni, e venne sepolto nella Basilica di Santa Maria in Ara Coeli."}
{"id": "1988887", "revid": "116545006", "url": "https://it.wikipedia.org/wiki?curid=1988887", "title": "Crismale", "text": "Prima della riforma liturgica seguita al Concilio Vaticano II, il crismale era un lembo di tessuto, di lino o di seta, che veniva utilizzato durante la liturgia per i sacramenti del battesimo, cresima, nel sacramento dell'ordine e durante l'ordinazione episcopale.\nCon la parola \"crismale\" si intendono i seguenti oggetti sacri della liturgia cristiana:\nIl crisma \u00e8 chiamato tuttora olio sacramentale, ed \u00e8 il primo dei tre Olii Santi ad essere consacrato dal vescovo a conclusione della Messa del crisma (o Messa crismale). Una volta consacrato dal vescovo, mediante il crisma vengono poi amministrati a laici e chierici tutti gli altri sacramenti che ne contemplano l'impiego (cresima, ordinazioni).\nEra una pezzuola di lino bianco che veniva posta sulla testa del battezzato dopo l'unzione con il Crisma. Il crismale del battesimo veniva conservato dal battezzato o dalla sua famiglia; \u00e8 spesso sostituito da una cuffietta battesimale.\nEra una banda di lino bianco, spesso ornata da una croce, che il cresimato doveva portare sulla fronte dopo l'unzione con il Crisma e che poi conservava; era spesso sostituito da una banda da portare attorno al braccio.\nEra una banda di lino bianco che il vescovo poneva intorno alle mani del sacerdote il giorno della sua ordinazione dopo l'unzione con il Crisma.\nEra una banda di lino che viene posta sulla fronte e sulle mani del vescovo il giorno della sua consacrazione, dopo l'unzione con il Crisma. Potevano esistere due crismali distinti, l'uno per le mani e l'altro per la fronte."}
{"id": "1988891", "revid": "339392", "url": "https://it.wikipedia.org/wiki?curid=1988891", "title": "Colonia dell'Eritrea", "text": ""}
{"id": "1988892", "revid": "767487", "url": "https://it.wikipedia.org/wiki?curid=1988892", "title": "Chuck Cooper", "text": "Fu uno dei primi tre cestisti afroamericani della NBA.\nCarriera.\nCooper fu scelto nel draft NBA 1950 dai Boston Celtics dell'allenatore Red Auerbach, dopo aver militato nella scuola di basket della Westinghouse High School di Pittsburgh e per le squadre della Duquesne University e del West Virginia State College.\nEbbe una discreta carriera nella NBA: gioc\u00f2 quattro stagioni con i Celtics, poi fu scambiato ai Milwaukee Hawks, terminando infine la carriera ai Fort Wayne Pistons.\nDurante la sua carriera gioc\u00f2 409 partite totalizzando 2.725 punti, per una media di 6,66 punti a partita, insieme a 2.431 rimbalzi con una media di 5,9 a partita e 733 assist per una media di 1,76 assist a partita."}
{"id": "1988896", "revid": "1005847", "url": "https://it.wikipedia.org/wiki?curid=1988896", "title": "Elezioni legislative in Francia del 1973", "text": "Le elezioni legislative in Francia del 1973 si sono tenute il 4 (primo turno) e l'11 marzo (secondo turno) per l'elezione dei 490 deputati della V legislatura all'Assembl\u00e9e nationale. Esse si sono svolte alla naturale scadenza della IV legislatura (1968-1973) e hanno visto la vittoria della \"Maggioranza presidenziale\", nell'ambito di una coalizione di centro destra. Primo ministro \u00e8 stato quindi riconfermato, per un secondo governo, Pierre Messmer, che era stato nominato a questa funzione nel 1972 (Governo Messmer I).\nContesto.\nIl panorama politico francese era molto cambiato rispetto alle precedenti elezioni legislative del 1968.\nComposizione dei gruppi.\nAll'inaugurazione della legislatura l'Assemblea nazionale era composta come di seguito indicato."}
{"id": "1988902", "revid": "599013", "url": "https://it.wikipedia.org/wiki?curid=1988902", "title": "J\u00e9r\u00e9mie R\u00e9nier", "text": ""}
{"id": "1988907", "revid": "2055784", "url": "https://it.wikipedia.org/wiki?curid=1988907", "title": "Mercedes-Benz Classe CLC", "text": "La Classe CLC (o semplicemente CLC) \u00e8 un'automobile coup\u00e9 di fascia media prodotta e commercializzata da Mercedes-Benz dal 2008 al 2011. Rappresenta l'evoluzione della Mercedes-Benz Classe C SportCoup\u00e9, che era sul mercato dal 2000 e aveva ottenuto un tiepido riscontro da parte del pubblico.\nStoria.\nLa continuit\u00e0 tra la CLC ed il modello che l'ha preceduta \u00e8 evidente non solo dalle forme generali della carrozzeria e dagli schemi meccanici adottati, ma addirittura dalla sigla di progetto, che anche in questo caso rimane immutata: CL203.\nCambia invece il sito di produzione, in Germania veniva prodotta la vecchia Sportcoup\u00e8, mentre in Brasile viene prodotta la nuova CLC.\nNella primavera del 2008, la SportCoup\u00e9 subisce una serie di rivisitazioni molto marcate rispetto a quanto accaduto con il restyling occorso alla SportCoup\u00e9 stessa nel 2004. Questa volta, oltre alle novit\u00e0 esteriori e di meccanica, vi \u00e8 anche un cambio nella denominazione, che diviene \"CLC\", o meglio, \"Classe CLC\". Strutturalmente, la vettura \u00e8 la stessa, in quanto il pianale e la meccanica rimangono quelli della Classe C W203, ma esteriormente, cambiano soprattutto il frontale, stilisticamente ispirato a quello della Classe C W204, entrata in produzione l'anno prima, e la coda, che sfoggia nuovi gruppi ottici pi\u00f9 avvolgenti, a forma di falce ed a sviluppo orizzontale. Sempre in coda, va notata anche un'altra novit\u00e0, vale a dire il lunotto non pi\u00f9 in due pezzi, ma in un pezzo unico.\nIl ridisegnamento di frontale e coda ha comportato un allungamento del corpo vettura, passato dai precedenti 4.343 m della SportCoup\u00e9 a 4.448 m di lunghezza per il nuovo modello.\nDate queste caratteristiche, meccanicamente e strutturalmente la \"CLC\" \u00e8 una delle vetture pi\u00f9 datate della gamma Mercedes-Benz alla vigilia degli anni '10 del Duemila. L'unica novit\u00e0 di rilievo dal punto di vista tecnico sta nell'arrivo del dispositivo di sterzata attiva, disponibile di serie solo nell'allestimento Sport, il pi\u00f9 completo. Gli altri due allestimenti sono denominati \"SC\" e \"Chrome\" e non prevedono lo sterzo attivo nella dotazione standard.\nInternamente, sembra di trovarsi a bordo della precedente SportCoup\u00e9, dal momento che a grandi linee non vi sono state grosse novit\u00e0, se non nel ridisegnamento della strumentazione, in chiave pi\u00f9 moderna, ed anche della consolle centrale, in particolare per quanto riguarda l'impianto hi-fi e di navigazione.\nAl suo debutto, la \"CLC\" \u00e8 disponibile praticamente nelle stesse motorizzazioni che hanno visto la SportCoup\u00e9 uscire di produzione. L'unica differenza stava nella nuova CLC 200 Kompressor, il cui motore da 1.8 litri (lo stesso della precedente \"C200 Kompressor SportCoup\u00e9\") \u00e8 stato portato da 163 a 184 CV. Si tratta dell'unico punto di contatto con la gamma delle berline W204.\nIn definitiva, quindi, questa era la gamma di esordio della \"CLC\":\nLa totalit\u00e0 della gamma \u00e8 prevista di serie con il consueto cambio manuale a 6 rapporti: per le versioni con motore a 4 cilindri \u00e8 disponibile a richiesta un cambio automatico a 5 rapporti, mentre le versioni con motore V6 possono essere richieste con il pi\u00f9 moderno cambio \"7G-Tronic\" a 7 rapporti.\nEvoluzione della CLC.\nNel 2009 si hanno le prime novit\u00e0: la \"CLC 230\" cambia nome e diventa \"CLC250\", ma senza altre variazioni di rilievo. Nello stesso anno la gamma si arricchisce con l'arrivo della nuova versione di base, la CLC 160 BlueEfficiency, un 1.6 molto economo ed in grado di erogare 129 CV di potenza massima.\nNel 2010, nell'ottica di un vicino pensionamento del modello, le versioni a gasolio vengono tolte dalla vendita in alcuni mercati, tra cui quello tedesco, ma non in altri, tra cui quello italiano. Nel nostro Paese, quindi, le CLC diesel continuano ad essere commercializzate.\nLa produzione della CLC termina nel febbraio 2011: gli ultimi esemplari vengono fatti smaltire fino alla tarda primavera, in attesa del lancio della Mercedes-Benz C Coup\u00e9.\nClasse CLC: tabella riepilogativa.\nDi seguito vengono mostrate le principali caratteristiche tecniche delle versioni della gamma CLC previste dalla Casa tedesca. A differenza della precedente tabella, non viene riportato il tipo di cambio montato, che, come gi\u00e0 detto, di serie \u00e8 manuale a 6 marce per l'intera gamma. I prezzi riportati si riferiscono al livello di allestimento meno costoso tra quelli previsti per ogni modello e sono espressi in Euro."}
{"id": "1988909", "revid": "767487", "url": "https://it.wikipedia.org/wiki?curid=1988909", "title": "Il matrimonio di Lorna", "text": "Il matrimonio di Lorna (\"Le Silence de Lorna\") \u00e8 un film del 2008 scritto e diretto da Jean-Pierre e Luc Dardenne. Il film \u00e8 stato presentato in anteprima mondiale il 19 maggio 2008 al festival di Cannes 2008, dove \u00e8 stato premiato per la miglior sceneggiatura. Il film \u00e8 poi uscito al cinema in Belgio e in Francia il 27 agosto 2008, mentre la data d'uscita italiana \u00e8 stata il 19 settembre 2008.\nRispetto ai precedenti film dei fratelli Dardenne il film \u00e8 pi\u00f9 dialogato e ha un uso inferiore della camera a mano; infatti per il film hanno usato una camera a 35 mm, mentre di solito usavano una 16 mm, pi\u00f9 leggera e maneggevole. Secondo qualcuno questo film segna l'inizio di un \"nuovo corso\" nel cinema dei fratelli belgi.\nLa traduzione del titolo originale \u00e8 \"Il silenzio di Lorna\".\nTrama.\nLiegi, Belgio. Lorna \u00e8 una giovane immigrata albanese, che per avere la cittadinanza ha pagato un tossicodipendente, Claudy, per sposarla. Lorna dovrebbe pagare al giovane il doppio per poter poi divorziare. Insieme al tassista Fabio ha per\u00f2 progettato di farlo morire per overdose, per poi potersi sposare con un russo e far ottenere la cittadinanza a quest'ultimo, che la paga molto bene. Lorna, fidanzata con Sokol, ha il sogno di aprire un bar. Claudy, per\u00f2, vuole farla finita con la droga e chiede aiuto proprio a Lorna, la quale, dopo un'iniziale ostilit\u00e0, decide di aiutarlo, anche perch\u00e9 inizia a provare qualcosa per lui. Lorna cerca allora di anticipare il divorzio per non far morire Claudy, ma Fabio gli procura l'overdose uccidendolo. In seguito Lorna si convince di essere incinta di Claudy, con il quale ha avuto un rapporto, anche se i medici le assicurano che non lo \u00e8. Cos\u00ec va in fumo l'affare con il russo e Lorna si vede voltare le spalle sia da Fabio che dal fidanzato Sokol, i quali si riprendono quasi tutti i soldi della ragazza. Quando inizia a sospettare che la vogliano uccidere, a Lorna non resta che una fuga disperata con il bambino che crede di portare in grembo.\nProduzione e attori.\nL'idea per il film \u00e8 arrivata ai Dardenne tramite una donna che hanno conosciuto prima della lavorazione di \"L'Enfant - Una storia d'amore\". La donna, un'assistente sociale, aveva un fratello coinvolto in una situazione simile a quella di Claudy nel film.\nL'attrice principale \u00e8 stata scelta attraverso degli annunci pubblicati dai registi che cercavano una donna fra i 25 e i 30 anni che parlasse albanese. Arta Dobroshi, kosovara di Pristina, \u00e8 stata selezionata tra i provini di 300 attrici. Prima di fare il film non conosceva il francese, che ha imparato appositamente in circa due mesi.\nJ\u00e9r\u00e9mie Renier, invece, aveva gi\u00e0 lavorato con i Dardenne in \"La Promesse\" (1996, era ancora un adolescente) e \"L'Enfant - Una storia d'amore\" (2005), nel quale interpretava il ruolo principale.\nLe prove per il film sono durate un mese e mezzo, le riprese tre."}
{"id": "1988911", "revid": "177155", "url": "https://it.wikipedia.org/wiki?curid=1988911", "title": "Le silence de Lorna", "text": ""}
{"id": "1988915", "revid": "177155", "url": "https://it.wikipedia.org/wiki?curid=1988915", "title": "Il silenzio di Lorna", "text": ""}
{"id": "1988918", "revid": "1005847", "url": "https://it.wikipedia.org/wiki?curid=1988918", "title": "Elezioni legislative in Francia del 1978", "text": "Le elezioni legislative in Francia del 1978 si sono tenute il 12 (primo turno) e il 19 marzo (secondo turno) per l'elezione dei 491 deputati della VI legislatura all'Assembl\u00e9e nationale. Esse si sono svolte alla naturale scadenza della V legislatura (1973-1978) e hanno visto la vittoria della \"Maggioranza presidenziale\", nell'ambito di una coalizione di centro destra. Primo ministro \u00e8 stato quindi riconfermato, per un terzo governo, Raymond Barre, che era stato nominato a questa funzione nel 1976 (Governo Barre I) e poi nel 1977 Governo Barre II).\nComposizione dei gruppi.\nAll'inaugurazione della legislatura l'Assemblea nazionale era composta come di seguito indicato."}
{"id": "1988920", "revid": "22356", "url": "https://it.wikipedia.org/wiki?curid=1988920", "title": "Halkieridi", "text": ""}
{"id": "1988923", "revid": "22356", "url": "https://it.wikipedia.org/wiki?curid=1988923", "title": "Tommotiidi", "text": ""}
{"id": "1988924", "revid": "149727", "url": "https://it.wikipedia.org/wiki?curid=1988924", "title": "Bendelin", "text": ""}
{"id": "1988925", "revid": "149727", "url": "https://it.wikipedia.org/wiki?curid=1988925", "title": "Zichtow", "text": ""}
{"id": "1988926", "revid": "149727", "url": "https://it.wikipedia.org/wiki?curid=1988926", "title": "Gl\u00f6wen", "text": ""}
{"id": "1988927", "revid": "149727", "url": "https://it.wikipedia.org/wiki?curid=1988927", "title": "Gro\u00df Leppin", "text": ""}
{"id": "1988928", "revid": "149727", "url": "https://it.wikipedia.org/wiki?curid=1988928", "title": "Storbeckshof", "text": ""}
{"id": "1988929", "revid": "95976901", "url": "https://it.wikipedia.org/wiki?curid=1988929", "title": "Zernikow", "text": "Zernikow pu\u00f2 riferirsi a:"}
{"id": "1988932", "revid": "1543377", "url": "https://it.wikipedia.org/wiki?curid=1988932", "title": "Hoppenrade", "text": "Hoppenrade \u00e8 un comune del Meclemburgo-Pomerania Anteriore, in Germania.\nAppartiene al circondario (\"Kreis\") di Rostock ed \u00e8 parte della comunit\u00e0 amministrativa (\"Amt\") di Krakow am See."}
{"id": "1988936", "revid": "256896", "url": "https://it.wikipedia.org/wiki?curid=1988936", "title": "Unasur", "text": ""}
{"id": "1988938", "revid": "547034", "url": "https://it.wikipedia.org/wiki?curid=1988938", "title": "Perkonkrusts", "text": "La P\u0113rkonkrusts (in italiano: \"Croce di tuono\") \u00e8 stato un partito fascista della Lettonia.\nIdeologia.\nL'ideologia del P\u0113rkonkrusts \u00e8 stata variamente classificata dagli studiosi; in generale il partito viene considerato appartenente alla destra radicale oppure fascista per quanto possa essere in realt\u00e0 assimilato al nazionalsocialismo, come si evince dall'uso della svastica come simbolo.\nIl P\u0113rkonkrusts rifiut\u00f2 il Cristianesimo in quanto religione straniera adottando invece la Dievturiba, un tentativo di rivitalizzare la religiosit\u00e0 presente nel paese prima della cristianizzazione.\nStoria.\nIl partito fu fondato nel 1933 col nome di \"Ugunskrusts\" (\"croce di fuoco\"). Il fondatore e leader del movimento fu Gustavs Celmins. Nel gruppo milit\u00f2 anche Igors \u0160i\u0161kins. Nel 1934 il movimento fu vietato dall'autorit\u00e0 lettone, Celmins venne arrestato e nel 1937 fu costretto all'esilio. Il movimento per\u00f2 si riorganizz\u00f2 sotto il nome di \"P\u0113rkonkrusts\". Questo nome venne usato dal 1933 al 1944, anno in cui fu sciolto in seguito all'invasione della Lettonia da parte dell'Unione Sovietica. Durante l'occupazione i suoi militanti parteciparono alla resistenza antisovietica coi \"fratelli della foresta\"."}
{"id": "1988939", "revid": "287204", "url": "https://it.wikipedia.org/wiki?curid=1988939", "title": "Garz (disambigua)", "text": ""}
{"id": "1988943", "revid": "149727", "url": "https://it.wikipedia.org/wiki?curid=1988943", "title": "Kleinow", "text": ""}
{"id": "1988944", "revid": "149727", "url": "https://it.wikipedia.org/wiki?curid=1988944", "title": "Burghagen", "text": ""}
{"id": "1988945", "revid": "767487", "url": "https://it.wikipedia.org/wiki?curid=1988945", "title": "Il cattivo tenente - Ultima chiamata New Orleans", "text": "Il cattivo tenente - Ultima chiamata New Orleans (\"Bad Lieutenant: Port of Call New Orleans\") \u00e8 un film del 2009 diretto da Werner Herzog.\nIl film, interpretato da Nicolas Cage ed Eva Mendes, \u00e8 una sorta di remake de \"Il cattivo tenente\" (1992) di Abel Ferrara, anche se Herzog ha insistito sul fatto che non bisognerebbe definirlo cos\u00ec, visto che i due film hanno poco in comune, a parte un protagonista simile. Edward R. Pressman ha prodotto entrambe le pellicole.\nTrama.\nNew Orleans \u00e8 sotto gli effetti dell'uragano Katrina e nel comando di Polizia ormai evacuato, due sergenti, ancora al lavoro, si accorgono che nella piccola prigione sottostante quasi del tutto allagata, \u00e8 rimasto ancora un uomo che se non verr\u00e0 presto liberato morir\u00e0 annegato.\nI sergenti McDonagh e Pruit assistono alle suppliche del prigioniero sventurato e con cinismo e crudelt\u00e0 si mettono a scommettere sull'ora esatta del suo decesso. Ma poi, in uno slancio inatteso, McDonagh si tuffa in acqua per andare a salvare lo sventurato.\nSei mesi pi\u00f9 tardi la citt\u00e0 \u00e8 tornata a vivere e Terence McDonagh, che nel suo atto eroico ha subito un danno permanente alla schiena, \u00e8 promosso tenente.\nIn un quartiere popolare viene trovata un'intera famiglia massacrata: padre, madre e tre figli, originari del Senegal. Il caso viene affidato proprio al fresco tenente, che capisce la grande occasione che gli \u00e8 stata offerta, e si fa in quattro per venire a capo di una questione tutt'altro che semplice. La sua vita privata non \u00e8 certo l'ideale per la professione che conduce. Frequenta e protegge una prostituta, ha un padre ed una matrigna alcolizzati, e, tra le medicine che prende per i dolori cronici, il poco sonno causato dal montare degli eventi investigativi, e il mix di droghe che assume, per lo pi\u00f9 sottraendole dal magazzino dei corpi di reato, \u00e8 costantemente in uno stato di alterazione che lo prostra senza per\u00f2 farlo mai desistere dal suo obiettivo.\nUn quindicenne, presto individuato, ha assistito al massacro che, senza dubbio, \u00e8 opera di \"Big Fate\", il boss del quartiere, infastidito dai traffici di droga avviati in proprio dall'immigrato senegalese sul suo territorio. Dopo che i suoi pi\u00f9 stretti collaboratori sono stati arrestati, \"Big Fate\" decide di costituirsi, certo di potersela cavare con poco. Il ragazzino testimone a questo punto \u00e8 la chiave di tutto. Poco dopo averlo preso in consegna per\u00f2, Terence, lo perde. Recatosi fuori citt\u00e0 per recuperare la sua protetta Frankie alle prese con un cliente \"difficile\", il tenente, per controllare in un bar l'andamento di una scommessa che avrebbe dovuto risollevargli le finanze e che invece lo affossa ancora di pi\u00f9, si accorge che il giovane \u00e8 scappato. Recatosi dalla nonna di questi, dopo aver minacciato lei e l'anziana inferma che assiste, viene a sapere che il ragazzo \u00e8 gi\u00e0 in volo per l'Inghilterra a spese di quest'ultima. Nessuno potr\u00e0 costringere il ragazzo a tornare e cos\u00ec l'indagine rischia di dissolversi. Non solo, l'anziana minacciata \u00e8 la madre di un deputato e dopo la sua denuncia al tenente vengono tolte indagini e pistola.\nCompletamente a terra, Terence trova sollievo solo nella droga e nella sua inventiva che lo porta a trovare soluzioni, mai ortodosse, ma che spesso risultano efficaci. Relegato al magazzino dei corpi del reato, stringe un'alleanza con \"Big Fate\" al quale strappa la fiducia con una serie di concessioni ed informazioni riservate, salvo poi incastrarlo, dopo che questi, per altro, gli ha salvato la vita dagli scagnozzi mandati da quel cliente della sua protetta che lui aveva derubato e scacciato, nonostante fosse stato messo in guardia.\nRisolte anche le grane con l'allibratore e conquistata definitivamente la bella Frankie, McDonagh ha cos\u00ec sorprendentemente rimesso tutte le cose a posto.\nUn anno pi\u00f9 tardi \u00e8 promosso capitano e pu\u00f2 festeggiare con padre e matrigna, ormai disintossicati, e con la bella Frankie che, incinta, lo aspetta amorevolmente ogni sera nella loro casa.\nCos\u00ec Terence, in preda ad un momento di crisi, sembra aver ripreso le sue vecchie abitudini. Mentre \u00e8 in una camera di albergo in procinto di far uso di cocaina, il galeotto che aveva salvato nella prigione all'inizio del film lo incontra mentre sta facendo il servizio in camera e si offre di portarlo via di l\u00ec. La scena comunica probabilmente che i cambiamenti nella vita non si effettuano mai in un colpo solo ma richiedono tempo per essere radicati.\nProduzione.\nIl 13 maggio 2008 al Festival di Cannes venne annunciato che Werner Herzog avrebbe diretto il remake di \"Il cattivo tenente\" di Ferrara, con Nicolas Cage ad interpretare il ruolo principale.\nAvi Lerner, uno dei produttori, in un'intervista rivela che, grazie alla reputazione \"artistica\" di Werner Herzog, Nicolas Cage ha accettato un compenso che \u00e8 circa un decimo di quanto viene pagato di solito, ovvero circa 20 milioni di dollari. Questo ha reso possibile mantenere il budget totale del film al di sotto dei 25 milioni di dollari.\nLerner rivela inoltre che i nomi di Herzog e Cage hanno favorito la vendita anticipata dei diritti del film in Europa, e anche questo \u00e8 stato un fattore che ha aiutato il budget; inoltre anche la scelta di New Orleans come location \u00e8 stata solo in parte dettata da motivi artistici, visti gli incentivi economici che lo stato della Louisiana offre alle produzioni cinematografiche. Il film doveva originariamente essere ambientato a New York e la scena iniziale doveva riguardare un uomo in procinto di gettarsi sotto un treno della metropolitana.\nHerzog rivela di essere riuscito a girare il film spendendo 2,5 milioni di dollari in meno del budget prestabilito.\nPolemiche.\nAbel Ferrara ha reagito molto male alla notizia del remake. Ha affermato, riferendosi ai realizzatori del nuovo film: \u00abSpero che quella gente muoia all'inferno. Spero che si trovino tutti nello stesso tram e che esploda\u00bb. A un giornalista che gli faceva notare che il film comunque sarebbe stato rifatto ha risposto, mettendosi le mani nei capelli: \u00abNon ci contare\u00bb.\nHerzog ha tenuto a sottolineare che il suo film non sarebbe stato un remake di quello di Ferrara, ma solo un film con un protagonista simile, e con una storia e ambientazione del tutto diversa. Quando gli sono state riferite le parole di Ferrara, Herzog ha reagito dicendo: \u00ab\u00c8 stupendo! Lasciategli combattere i mulini a vento, pensa che io stia facendo un remake\u00bb. Ha inoltre affermato di non avere la minima idea di chi sia Abel Ferrara e di non aver mai visto nessuno dei suoi film.\nRiprese.\nLe riprese sono iniziate l'8 luglio 2008 a New Orleans e sono terminate il 26 agosto.\nPresentazione.\nIl film \u00e8 stato presentato in concorso alla 66\u00aa Mostra internazionale d'arte cinematografica di Venezia il 4 settembre 2009. Era la prima volta che un film di Herzog veniva accettato nella sezione principale del Festival. Lo stesso giorno, inoltre, vi \u00e8 stato presentato, come film a sorpresa, \" My Son, My Son, What Have Ye Done\", che Herzog ha realizzato subito dopo \"Il cattivo tenente\". Il regista si \u00e8 cos\u00ec aggiudicato il primato di essere il primo a partecipare in concorso al Festival con due diversi film contemporaneamente. Due giorni dopo il film ha avuto la premi\u00e8re americana al Telluride Film Festival, per poi essere proiettato al Toronto International Film Festival.\nDurante la conferenza stampa a Venezia Herzog ha ribadito di non aver visto \"Il cattivo tenente\" originale, e riguardo a Abel Ferrara ha dichiarato: \u00abMi piacerebbe incontrarlo per\u00f2, e discutere del film con lui, davanti ad una bottiglia di whisky!\u00bb. Ferrara infatti doveva essere al Festival per la premi\u00e8re del suo documentario \"Napoli Napoli Napoli\", ma non si \u00e8 presentato.\nHerzog e Ferrara si sono poi incontrati e chiariti nel 2013 in occasione del Festival del film Locarno.\nDistribuzione.\nIl film \u00e8 uscito nelle sale italiane l'11 settembre 2009, distribuito dalla 01 Distribution."}
{"id": "1988948", "revid": "149727", "url": "https://it.wikipedia.org/wiki?curid=1988948", "title": "Krampfer", "text": ""}
{"id": "1988949", "revid": "149727", "url": "https://it.wikipedia.org/wiki?curid=1988949", "title": "Gro\u00df Gottschow", "text": ""}
{"id": "1988951", "revid": "149727", "url": "https://it.wikipedia.org/wiki?curid=1988951", "title": "Netzow", "text": ""}
{"id": "1988952", "revid": "149727", "url": "https://it.wikipedia.org/wiki?curid=1988952", "title": "Klein Leppin", "text": ""}
{"id": "1988953", "revid": "149727", "url": "https://it.wikipedia.org/wiki?curid=1988953", "title": "S\u00f6llenthin", "text": ""}
{"id": "1988954", "revid": "149727", "url": "https://it.wikipedia.org/wiki?curid=1988954", "title": "Viesecke", "text": ""}
{"id": "1988955", "revid": "149727", "url": "https://it.wikipedia.org/wiki?curid=1988955", "title": "Gro\u00df Werzin", "text": ""}
{"id": "1988956", "revid": "1591878", "url": "https://it.wikipedia.org/wiki?curid=1988956", "title": "Giovanni Antonio Cucchi", "text": "Biografia.\nNato a Gli Ondini, frazione dell'attuale Campiglia Cervo, allora in provincia di Vercelli, Giovanni Antonio era figlio di Giovanni Antonio e di Maria Savoia.\nGiunse giovanissimo a Milano a seguito di parenti specializzati in campo edile ed inizi\u00f2 immediatamente i propri studi presso le accademie di pittura locali, specializzandosi in opere di carattere non sacro. In questa direzione ricevette i primi incarichi di rilievo, come la decorazione di alcuni soffitti del Palazzo Litta di Milano, con la tipica tecnica illusoria. Si applic\u00f2 anche alle pitture di soggetti a carattere mitologico al Palazzo Brentano di Corbetta, assieme ad artisti come Mattia Bortoloni, Giovanni Angelo Borroni (col quale collabor\u00f2 anche a Villa Alari a Cernusco sul Naviglio) e Ferdinando Porta, tutti pittori coi quali gi\u00e0 aveva collaborato a Milano nell'affrescare le sale di Palazzo Dugnani e Palazzo Olevano a Pavia.\nAl Cucchi \u00e8 anche attribuito lo splendido affresco del Salone delle feste di Palazzo Salis a Tirano, opera che realizz\u00f2 a met\u00e0 del Settecento a seguito di un incendio che distrusse questa ala del palazzo. Nella realizzazione il pittore sembra si sia avvalso, per le quadrature, della collaborazione del Crivelli.\nIn Piemonte ottenne alcune commissioni nel biellese, come le pitture per il Santuario di San Giovanni di Campiglia Cervo dove dipinse una \"Madonna e i santi Mauro e Giovanni Battista\" e uno \"Sposalizio di Santa Caterina\". Mentre, sempre a soggetto religioso, realizz\u00f2 alcune tele per la chiesa di San Francesco a Pavia.\nOper\u00f2 in molti casi con l'aiuto della propria scuola. Fra le ultime opere, gli \u00e8 attribuita a Milano la decorazione delle volte di Palazzo Morando."}
{"id": "1988958", "revid": "149727", "url": "https://it.wikipedia.org/wiki?curid=1988958", "title": "Rambow", "text": ""}
{"id": "1988967", "revid": "80565", "url": "https://it.wikipedia.org/wiki?curid=1988967", "title": "N\u00f3gr\u00e1d (provincia)", "text": ""}
{"id": "1988972", "revid": "104458", "url": "https://it.wikipedia.org/wiki?curid=1988972", "title": "Heiligenkreuz bei Baden", "text": ""}
{"id": "1988973", "revid": "287204", "url": "https://it.wikipedia.org/wiki?curid=1988973", "title": "Heiligenkreuz (disambigua)", "text": "Heiligenkreuz (\"Santa Croce\" in tedesco) \u00e8 il nome di diverse localit\u00e0."}
{"id": "1988976", "revid": "80565", "url": "https://it.wikipedia.org/wiki?curid=1988976", "title": "Csongr\u00e1d (provincia)", "text": ""}
{"id": "1988978", "revid": "144796", "url": "https://it.wikipedia.org/wiki?curid=1988978", "title": "Giovan Battista Sassi", "text": "Biografia.\nDalle fonti la sua formazione \u00e8 indicata presso lo studio napoletano del Solimena, caso pi\u00f9 unico che raro nella Milano della fine del Seicento. Di questa prima attivit\u00e0 non esistono tuttavia, a oggi, documenti ed opere. Ricompare nella sua Milano nel 1713, citato in una procura dell'Ambrosiana, mentre la sua prima opera a noi pervenuta \u00e8 la pala di Parabiago, datata 1716. Fratello del Prefetto dell'Ambrosiana Giuseppe Antonio, membro egli stesso dell'Accademia di disegno che diriger\u00e0 (a periodi alterni) per quarant'anni, cavaliere dell'Ordine del Santo Sepolcro, Giovan Battista appare subito un degno interprete del particolare clima barocco lombardo che Rossana Bossaglia definisce \"Barocchetto\". Le prime commissioni di rilievo gli pervennero dagli affreschi fatti eseguire a Palazzo Modignani a Lodi, dove gran parte delle sale affrescate possono essere attribuite alla mano del Sassi e della sua scuola. Si applic\u00f2 anche alle pitture di soggetti a carattere mitologico al Palazzo Brentano di Corbetta, assieme ad artisti come Mattia Bortoloni, Giovanni Angelo Borroni, Giovanni Antonio Cucchi e Ferdinando Porta.\nSotto l'aspetto delle commissioni di natura religiosa, affresc\u00f2 i soffitti della Chiesa di San Francesco d'Assisi a Brescia, dove oper\u00f2 ancora col Cucchi. Sempre a Brescia \u00e8 presente con la pala dell'altare maggiore della chiesa di San Zeno al Foro, dove sono raffigurati i Santi Zeno, Rusticiano e Vincenzo de Paoli che adorano la Vergine con il Bambino apparsi fra le nuvole. Altri esempi di pittura sacra riconducibili al Sassi si possono trovare a Parabiago. Nella chiesa di San Pietro in Verzolo a Pavia, sopra l'altare, si trova una sua tela raffigurante la V\"ergine col Bambino e San Bernardo\", datata 1713, e nella chiesa di San Giovanni Domnarum la pala con l\"'Estasi di sant'Andrea Avellino\", mentre perduti sono gli affreschi che realizz\u00f2 per gli Olivetani di San Bartolomeo a Pavia. L'apoteosi del pittore, avvenne con le decorazioni eseguite presso la cappella di Santo Stefano del Duomo di Monza, ove esegu\u00ec una \"Lapidazione di Santo Stefano\" nel 1723. Oper\u00f2 sempre nei medesimi anni gloriosi alla decorazione di alcuni soffitti del Santuario della Vergine di Loreto e nel 1736 esegu\u00ec gli affreschi della cupola della Cappella del Santo Rosario nella basilica milanese di Sant'Eustorgio. Lo troviamo ancora attivo a Lodi, sempre per i conti Modignani, nella decorazione pittorica della cappella di famiglia dedicata al culto di Santa Caterina d'Alessandria ubicata nella chiesa di San Francesco oggi officiata dai padri Barbabiti e purtroppo rovinata da recenti e maldestri restauri.\nEbbe tra i suoi allievi Francesco Londonio.\nBibliografia.\nA. Ghilardi, \"Giovan Battista Sassi e la Pala del Rosario di Sale Marasino\", in \"Storia e arte nella chiesa di San Zenone a Sale Marasino\", a cura di F. Frisoni e A. Burlotti, FdP Editore, Marone, 200, pp.\u00a0113\u2013130."}
{"id": "1988980", "revid": "155613", "url": "https://it.wikipedia.org/wiki?curid=1988980", "title": "Dario Matteoni", "text": "Biografia.\nSi \u00e8 laureato all'Universit\u00e0 di Pisa.\n\u00c8 stato Assessore alla Cultura del comune di Livorno durante il mandato del sindaco Gianfranco Lamberti.\nTra il 1991 e il 1998 ha collaborato, in qualit\u00e0 di caporedattore, alla rivista \"Rassegna\" diretta da Vittorio Gregotti.\n\u00c8 autore di numerose pubblicazioni inerenti storia dell'arte e architettura; dirige la collana \"Su e gi\u00f9 per Livorno\", il cui primo numero \u00e8 stato pubblicato nel 2005.\nHa curato l'allestimento di diverse esposizioni in varie citt\u00e0 italiane.\nTerminata il suo mandato in seno all'amministrazione comunale labronica, ha partecipato attivamente ai dibattiti sul ruolo della cultura a Livorno, criticando duramente, assieme a Vittorio Sgarbi, la demolizione del Cinema Odeon, definito \u00abun esempio di architettura cinematografica tra i pi\u00f9 importanti della storia dell'architettura italiana del secondo dopoguerra\u00bb.\nHa ricoperto la carica di direttore del Museo nazionale di palazzo Reale e del Museo nazionale di San Matteo a Pisa."}
{"id": "1988986", "revid": "71155", "url": "https://it.wikipedia.org/wiki?curid=1988986", "title": "The King of Fighters XII", "text": "The King of Fighters XII (abbreviato anche KOF XII) \u00e8 il dodicesimo capitolo della nota serie di picchiaduro \"The King of Fighters\" la cui pubblicazione \u00e8 avvenuta nell'estate del 2009 in Giappone e il cui approdo per il mercato europeo \u00e8 avvenuto nel mese di settembre dello stesso anno.\nSviluppo.\nLa SNK Playmore ha annunciato che il franchise abbandona la piattaforma arcade Atomiswave per approdare sulla Taito Type X2. In occasione di questa nuova iterazione del franchise gli sprites delle vecchie edizioni verranno accantonati in favore di nuovi ad alta definizione: questi, esattamente come i fondali e tutto il resto del gioco sono interamente disegnati a mano, non vi \u00e8 alcuna forma di cel-shading nel gioco.\nLe versioni per Xbox 360 e PlayStation 3 non saranno conversioni dirette della versione arcade ma saranno versioni parallele in quanto tutte e tre le versioni sono state sviluppate contemporaneamente. L'idea di una eventuale versione per PlayStation 2 \u00e8 stata bocciata subito dai programmatori a causa delle insufficienti capacit\u00e0 della macchina.\nCaratteristiche.\nIl gioco ha personaggi completamente ridisegnati da zero da un team di 10 persone che ha lavorato su ogni singolo personaggio per circa 16/17 mesi. Ogni personaggio ha animazioni a circa 30 frame per secondo per un totale di frame per personaggio variabile tra i 400 e i 600 frame. Il gioco potr\u00e0 usufruire di costumi di quattro colori per ogni personaggio e di due musiche per ogni scenario; il titolo sar\u00e0 inoltre scollegato nella trama dei capitoli classici.\nModalit\u00e0 di gioco.\nIl gioco si baser\u00e0 sulla classica modalit\u00e0 Arcade, sulla modalit\u00e0 Pratica e, contrariamente a quanto inizialmente annunciato, a diverse modalit\u00e0 di gioco online; per queste ultime il numero dei partecipanti sar\u00e0 il medesimo per entrambe le console.\nSar\u00e0 inoltre possibile sbloccare giocando degli artwork visionabili in un'apposita sezione \"Art Gallery\".\nPersonaggi.\nIn occasione di questo nuovo capitolo \u00e8 stata annunciata la presenza di 20 personaggi, il numero pi\u00f9 basso dalla nascita della serie.\nIl gioco non presenta squadre ma \u00e8 una sorta di team edito per cui possono considerarsi tutte entrate singole che il giocatore o il sistema affiancher\u00e0 a propria scelta.\nEsse sono :\n\u00c8 stato annunciato che ci saranno dei personaggi aggiuntivi nella versione casalinga. Suddetti personaggi sono stati inclusi anche in una seconda versione della versione arcade del gioco che \u00e8 stata distribuita nel dicembre 2009. Gli unici personaggi ufficializzati sono stati:"}
{"id": "1988988", "revid": "110157", "url": "https://it.wikipedia.org/wiki?curid=1988988", "title": "Csongr\u00e1d", "text": "Csongr\u00e1d (romeno: \"Ciongrad\"; serbo: \u0426\u0440\u043d\u043e\u0433\u0440\u0430\u0434/\"Crnograd\") \u00e8 una citt\u00e0 di 18.937 abitanti situata nella provincia Provincia di Csongr\u00e1d, nell'Ungheria meridionale.\nConfini.\nConfina con le contee di J\u00e1sz-Nagykun-Szolnok a nord e B\u00e9k\u00e9s a est, con la Romania e la Serbia a sud, e dalla contea di B\u00e1cs-Kiskun a ovest. Seghedino \u00e8 il capoluogo di contea; altre grandi citt\u00e0 oltre Csongr\u00e0d sono Szentes, H\u00f3dmez\u0151v\u00e1s\u00e1rhely e Mak\u00f3. Circa due terzi della popolazione vive in questi cinque grandi citt\u00e0.\nAttivit\u00e0.\nIl Csongr\u00e1d si trova nella parte meridionale della grande pianura ungherese il fiume Tisza attraversa tale territorio, tre quinti del territorio \u00e8 agricolo, l'agricoltura \u00e8 l'attivit\u00e0 economica principale. Opere di bonifica ed idrauliche hanno aggiunto grandi appezzamenti di terreno coltivabile e ridotto il rischio di siccit\u00e0. I terreni leggeri e le estati calde e secche favoriscono la coltivazione di paprica, mais, segala, cipolla, frutta, da segnalare l'allevamento ovicolo. La pesca \u00e8 praticata nei laghi artificiali e nel fiume Tisza.\nSignificativa l'estrazione del petrolio nella regione a Kiskunhales e Algy\u0151. Importanti le industrie conserviere e le fabbriche di materiali da costruzione (mattoni, tegole).\nLa citt\u00e0 \u00e8 inoltre sede di uno stabilimento termale\nStoria.\nCsongrad \u00e8 un antico insediamento. Il principe \u00c1rp\u00e1d don\u00f2 al capo trib\u00f9 Ond la Contea di Tisza. Il figlio Ete cre\u00f2 un terrapieno ed una fortezza chiamata Csongrad ovvero Citt\u00e0 nera- Castello nero.\nSuccessivamente il Re Santo Stefano (1000-1038) fanno della citt\u00e0 a un centro di amministrativo e la contea ne prese il nome. Rimase capoluogo fino all'invasione mongola di Ungheria (1240-42).\nAttrazioni.\nCsongr\u00e1d \u00e8 molto \"verde\" quasi ogni strada \u00e8 un viale con alcuni alberi molto vecchi e alti. In Tari L\u00e1szl\u00f3 M\u00fazeum \u00e8 una mostra sulla vita e il lavoro contadino. Vi \u00e8 uno Liberty High School.\nTutto l'anno c'\u00e8, come gi\u00e0 accennato un'attivit\u00e0 termale, una zona ricreativa turistica \u00e8 la Koros (la bocca di un vecchio braccio del fiume Tisza) ideale per la pesca.\nIl ponte di legno.\nIl ponte di legno nato su una carreggiata si vide raddoppiare cos\u00ec da consentire ai carri di viaggiare pi\u00f9 comodamente e sui due sensi di marcia nel 1919 e nel 1944 \u00e8 stato anche fatto saltare in aria nella ricostruzione fu restaurato in una sola carreggiata. Nel 1956, la struttura in legno \u00e8 stata sostituita da una in ferro, ma il suo nome \"ponte di legno\" rimane invariato. La struttura nella stagione invernale viene ricoverata su una sponda ed il collegamento tra le due sponde garantito da un traghetto o da barche.\nSociet\u00e0.\nEtnie e minoranze straniere.\nNel 2001 la popolazione della citt\u00e0 per il 99% era Ungherese, 1% si dichiarava di nazionalit\u00e0 Tzigana o Tedesca."}
{"id": "1988989", "revid": "767487", "url": "https://it.wikipedia.org/wiki?curid=1988989", "title": "Pa-ra-da", "text": "Pa-ra-da \u00e8 un film del 2008 diretto da Marco Pontecorvo.\nLa pellicola narra la vera storia dell'artista di strada franco-algerino Miloud Oukili, interpretato da Jalil Lespert.\nTrama.\nMiloud Oukili, recatosi a Bucarest nel 1992, tenta con fatica di aiutare i \"boskettari\", alcuni ragazzi orfani o giovani fuggiti di casa; li fa distrarre dalla vita di strada, prostituzione, droga (sniffando colla o vernice) e riesce ad organizzare degli spettacoli clownistici che daranno gioia e felicit\u00e0 a questi ragazzi. Miloud per\u00f2 non riesce a completare del tutto il suo lavoro, perch\u00e9 ci sono ancora molti ragazzi che hanno bisogno di lui. Nel film Miloud vive a Parigi, \u00e8 fidanzato e vive con madre e zio e quando annuncia di voler partire per la Romania la madre \u00e8 triste cos\u00ec come gli altri ma lui parte. Dopo due mesi che si trova in Romania arriva alla stazione di Bucarest, viene accolto da due altri assistenti sociali amici suoi. Nota anche con disapprovazione che i bambini sono molto piccoli e si drogano perch\u00e9 vanno in giro sniffando in sacchetti pieni di colla e vernice. Rimane sconvolto e il giorno dopo decide di seguirli. Nota che si ritrovano in piccoli gruppi guidati da un adulto che fa soldi per mezzo di loro. Questi bambini per\u00f2 al posto di \"prestare i servizi promessi\" rubano tutti i soldi possibili e lui si intestardisce ad aiutarli porgendogli la mano ed aiutandoli. Cerca di ottenere la loro fiducia facendo giochi da circo e giochi di prestigio per distrarli e stupirli. Presta aiuto alla \"mensa dei poveri\" e cerca di portarli via dalla strada della droga e dell'alcol. Paga a essi addirittura un bagno alle terme. Porge dei servizi medici e fa di tutto per aiutare una ragazza che \u00e8 rimasta incinta. Sua sorella lavora come spogliarellista e non sa come aiutarla se non racimolando i soldi per pagarle l'aborto. Un giorno Miloud diviene amico dell'adulto \"capo\" di quel gruppo di boskettari. Lui lo invita a dormire una notte in casa loro che poi si rivela essere una fogna piena di alcol e droga. Miloud sta male e passa la notte in bianco facendo preoccupare gli altri assistenti sociali. Quando torna nel suo appartamento \u00e8 visibilmente sconvolto e intraprende un progetto per aiutare i boskettari della Romania."}
{"id": "1988991", "revid": "80565", "url": "https://it.wikipedia.org/wiki?curid=1988991", "title": "B\u00e9k\u00e9s (provincia)", "text": ""}
{"id": "1988994", "revid": "124882651", "url": "https://it.wikipedia.org/wiki?curid=1988994", "title": "Mareno di Piave", "text": "Mareno di Piave (\"Mar\u00e9n\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nMareno di Piave si trova nell'alta pianura trevigiana, a pochi chilometri da Conegliano. Il capoluogo e le frazioni di Ramera e Soffratta sono bagnate dal Monticano. Il Piave interessa soltanto l'estremo sud del territorio comunale, al confine con Spresiano.\nStoria.\nNella zona di Mareno di Piave sono stati rinvenuti alcuni reperti archeologici risalenti all'Epoca romana. Solo nel medioevo per\u00f2 la localit\u00e0 inizia ad avere uno sviluppo significativo.\nA Mareno di Piave passa la Via Ungaresca un'antica arteria stradale che nel medioevo rappresent\u00f2 il principale collegamento tra la Marca Trevigiana e il Friuli, toccando le attuali frazioni Santa Maria del Piave, Bocca di Strada, Ramera, poi continua nei seguenti comuni: San Fior, Godega di Sant'Urbano, Orsago, Cordignano, Caneva e Polcenigo.\nNel 1009 nei pressi del monastero di Santa Maria del Piave fu costruita una struttura, chiamata \"Hospitale\" che serviva per accogliere i pellegrini in viaggio. Iniziano intanto i primi lavori di bonifica del territorio che continueranno per vari secoli anche dopo la famosa piena del fiume Piave avvenuta nel 1368.\nNei secoli che vanno dal XII al XIV Mareno di Piave fu dominata del pi\u00f9 grosso paese di Conegliano e in seguito, nel 1388 entr\u00f2 a far parte della Repubblica di Venezia, sotto il cui controllo rimase fino alla caduta della stessa per mano di Napoleone Bonaparte nel 1797.\nL'attuale toponimo di Mareno d\u00ec Piave venne istituito con regio decreto il 10 novembre 1887.\nMonumenti e luoghi d'interesse.\nVille venete.\nDi seguito si elencano le ville venete presenti sul territorio comunale di Mareno di Piave:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nAutostrada.\nMareno di Piave \u00e8 attraversato dall'Autostrada A27, il cui accesso pi\u00f9 vicino \u00e8 il casello di Conegliano.\nAmministrazione.\nAltre informazioni amministrative.\nLa denominazione del comune fino al 1867 era Mareno."}
{"id": "1988995", "revid": "80565", "url": "https://it.wikipedia.org/wiki?curid=1988995", "title": "Pest (provincia)", "text": ""}
{"id": "1988996", "revid": "287204", "url": "https://it.wikipedia.org/wiki?curid=1988996", "title": "Gyula Breyer", "text": "Insieme ad altri scacchisti tra i quali Aaron Nimzowitsch, Savielly Tartakower e Richard R\u00e9ti, \u00e8 stato uno dei pionieri della scuola ipermoderna, che favoriva il controllo del centro per mezzo dell'apertura del fianchetto di re o di donna anzich\u00e9 la sua immediata occupazione coi pedoni.\nLa sua prima partecipazione ad un torneo importante fu a Colonia nel 1911, dove si classific\u00f2 6\u00ba su sedici giocatori. L'anno successivo vinse il torneo di Temesvar, valido come campionato ungherese, davanti a R\u00e9ti, Asztalos, Havasi e Von Balla.\nNel 1920 vinse il forte torneo di Berlino. I frutti di questo grande successo non si poterono mai materializzare, perch\u00e9 mor\u00ec l'anno successivo a Bratislava per un attacco cardiaco.\nHa dato il suo nome a due aperture:\nLa variante Breyer della Spagnola \u00e8 stata adottata spesso da grandi campioni, tra gli altri da Boris Spassky e Anatoly Karpov."}
{"id": "1988997", "revid": "1573940", "url": "https://it.wikipedia.org/wiki?curid=1988997", "title": "Selkirkia (zoologia)", "text": "La selkirkia (gen. Selkirkia) era un appartenente ai priapulidi, vissuto tra il Cambriano inferiore e il Cambriano medio (tra 520 e 505 milioni di anni fa). I suoi resti sono stati ritrovati nei giacimenti di Burgess Shales (Canada), Marjum (Utah) e Maotianshan (Cina).\nDescrizione.\nLungo circa cinque centimetri, questo animale era costituito da un corpo incastonato in una struttura rigida, formata da una cuticola a forma di cono e fittamente annulata. Un \u201ctubo\u201d lungo 4 centimetri possedeva circa 1.600 anelli, con ogni probabilit\u00e0 aggiunti di volta in volta dall'animale mano a mano che cresceva. L'essere vermiforme al suo interno era dotato di una lunga proboscide estroflettibile, dotata di spine, che sporgeva dalla parte anteriore del tubo. L'ano, invece, era probabilmente posto nella parte posteriore: la cuticola esterna era infatti provvista di un'apertura finale.\nClassificazione.\nLa selkirkia \u00e8 considerata un appartenente al gruppo dei priapulidi, un phylum di organismi vermiformi attualmente rappresentati da poche specie e poco diversificati; nel Cambriano, invece, questi animali erano tra i gruppi pi\u00f9 diffusi. Tra gli altri priapulidi cambriani, da ricordare \"Ottoia\", \"Ancalagon\" e \"Louisella\".\nStile di vita.\nQuesto animale stava infossato nella sabbia, in posizione verticale; all'interno della cuticola rigida, l'animale estrofletteva la proboscide per cibarsi di piccoli organismi che attraversavano le aree circostanti."}
{"id": "1988998", "revid": "19057630", "url": "https://it.wikipedia.org/wiki?curid=1988998", "title": "Critique et clinique", "text": ""}
{"id": "1989000", "revid": "125773340", "url": "https://it.wikipedia.org/wiki?curid=1989000", "title": "Chiesa di Sant'Eusebio (Pavia)", "text": "La chiesa di Sant'Eusebio era una chiesa di Pavia, della quale oggi rimane soltanto la cripta. Ritenuta erroneamente come edificata dal re longobardo Rotari (636-652) come cattedrale ariana della citt\u00e0, esse era stata pi\u00f9 probabilmente costruita al tempo dei re ostrogoti (VI sec.) e forse gi\u00e0 da Teodorico (454-525). Essa divenne in seguito il fulcro della conversione al cattolicesimo dei Longobardi avviata da Teodolinda e dai monaci di San Colombano e che in seguito ricevette, proprio a Pavia, grande impulso da re Ariperto I (653-661) e dal vescovo Anastasio.\nStoria e architettura.\nLa Chiesa di Sant'Eusebio \u00e8 menzionata nellHistoria Langobardorum\" di Paolo Diacono.\nDel V-VI sec. resta oggi il perimetro absidale. La cripta si data agli interventi di ricostruzione dell'XI secolo che interessarono la chiesa, la quale sub\u00ec ampie manomissioni nel 1512 e nel corso del XVII secolo, per poi essere nuovamente distrutta e ricostruita nel Settecento. Nel 1923 se ne decise il definitivo abbattimento nel quadro di un \"riordino\" urbanistico della zona, da cui sarebbe sortiti l'attuale piazza Leonardo da Vinci e l'isolamento suggestivo quanto antistorico delle torri. La cripta, sebbene rimaneggiata in epoca romanica, mostra ancora alcuni capitelli, a lungo considerati rara testimonianza di scultura longobarda che mostra un allontanamento dall'arte classica attraverso forme originali ispirate all'oreficeria. Si \u00e8 pensato che essi fossero originariamente ricoperti da paste vitree o grosse pietre colorate, che avrebbero dato un aspetto pi\u00f9 maestoso ed aggraziato all'insieme; uno \u00e8 diviso in campi chiusi triangolari, che ricorda le coeve fibule alveolate, mentre un secondo presenta ovali longitudinali, assimilati a grandi foglie d'acqua, che sembrano derivare dalle fibule \"a cicala\" usate in tutta l'oreficeria barbarica da modelli orientali. Tuttavia una tale ipotesi \u00e8 del tutto inverosimile, dal momento che non esistono altri esempi di capitelli di questo tipo in et\u00e0 altomedievale. In realt\u00e0 le indagini pi\u00f9 recenti tendono invece a considerare quesi capitelli come prodotti nell'XI secolo, al momento di costruzione della cripta. Le volte di quest'ultima conservano affreschi, di gusto bizantino, raffiguranti busti di santi risalenti alla seconda met\u00e0 del XII secolo. \nCuriosit\u00e0.\nNel 2018 nella cripta sono state girate alcune scene del film Aquile randagie di Gianni Aureli, uscito nel 2019. "}
{"id": "1989004", "revid": "767487", "url": "https://it.wikipedia.org/wiki?curid=1989004", "title": "One Piece - Il tesoro del re", "text": " \u00e8 un film del 2002 diretto da Junji Shimizu. \u00c8 il terzo mediometraggio anime basato sulla serie manga sh\u014dnen \"One Piece\" di Eiichir\u014d Oda. Fu distribuito in Giappone dalla Toei Company il 2 marzo 2002 come parte della Toei Anime Fair, insieme a \"Digimon Tamers: B\u014ds\u014d no Digimon tokky\u016b\". Al film fu abbinato un cortometraggio intitolato \"One Piece: Yume no sakk\u0101 \u014d!\" in cui la ciurma di Cappello di Paglia gioca a calcio contro una squadra di cattivi della serie.\nTrama.\nLa ciurma di Cappello di Paglia giunge presso l'Isola della Corona. Il nome \u00e8 dovuto alle eruzioni di un vulcano sottomarino che formano attorno all'isola delle colonne di fumo che la cingono come una corona. Il luogo \u00e8 abitato da numerosi animali strani e da un ragazzino, Mobambi, sempre accompagnato dal pennuto Corbi. Sull'isola si trovano anche il conte Butler e i suoi sottoposti, il generale Hotdog e il presidente Heaby: sono alla ricerca delle corna di un particolare animale che vive sull'isola, che conferirebbero un grande potere a chi le mangia. Per questo motivo il conte Butler addomestica con il suo violino i mangiacorna (animali locali) nell'intento di impossessarsi del grande potere. Prima dell'approdo, un'eruzione simile a un geyser manda in volo la Going Merry. TonyTony Chopper viene sbalzato via e atterra nel bel mezzo di un raduno di animali che stanno eseguendo un rituale che, secondo la loro leggenda, dovrebbe far cadere il loro nuovo re dal cielo. Credendo che la leggenda si sia adempiuta, essi proclamano Chopper il loro nuovo re; quest'ultimo stringe amicizia con Mobambi, che \u00e8 solo da quando un pirata gli aveva ucciso il padre (un esploratore che svolgeva ricerche sul potere delle corna) e per questo odia i pirati.\nGli altri membri della ciurma, alla ricerca del loro compagno smarrito, fanno la conoscenza del conte Butler e dei suoi scagnozzi. La ciurma conduce accidentalmente Butler a Chopper e al gruppo di animali di cui \u00e8 diventato il re. Butler d\u00e0 agli animali un ultimatum per consegnare il loro re, le cui corna crede essere quello che sta cercando, altrimenti essi verranno schiacciati dai suoi mangiacorna. Chopper per\u00f2 si fa avanti e attira i mangiacorna lontano dagli animali dell'isola. Ne segue una battaglia in cui Roronoa Zoro sconfigge Hotdog e Sanji fa lo stesso con Snake, mentre Usop e Nami neutralizzano i mangiacorna. Butler combatte con Chopper e sta per finirlo, quando Mobambi si presenta con le corna del precedente re defunto, Giraffelion, per attirare Butler e buttarlo in una voragine piena di lava ma questi si salva prendendo le corna e rivelando di essere stato lui a uccidere il padre del ragazzo, che era un suo collega, per ottenere il segreto del tesoro del re. Il piano gli si ritorce contro, poich\u00e9 Butler si impadronisce delle corna, le mangia rapidamente e si trasforma in un grosso animale cornuto simile a un gorilla. Viene quindi affrontato da Monkey D. Rufy che rompe le sue corna, annullando cos\u00ec la sua trasformazione, e lo sconfigge scagliandolo via. Gli animali riconoscono il coraggio dimostrato da Mobambi in questa avventura, incoronandolo nuovo re: l'isola viene avvolta dalla sua corona, proprio come narra la leggenda secondo cui quando ci\u00f2 si verifica \u00e8 perch\u00e9 la stessa isola ha scelto il legittimo re.\nDistribuzione.\nEdizione italiana.\nL'edizione italiana del film fu trasmessa su Italia 1 divisa in tre parti dal 6 al 15 dicembre 2005. Il doppiaggio venne eseguito dalla Merak Film e diretto da Marcello Cortese e Sergio Roman\u00f2 su dialoghi di Antonella Marcora e dello stesso Roman\u00f2.\nEdizioni home video.\nIn Giappone il film \u00e8 uscito in DVD il 21 ottobre 2002 e in Blu-ray Disc il 21 novembre 2009. In Italia \u00e8 uscito in DVD e BD il 15 dicembre 2017 nel cofanetto \"One Piece Film Collection\", distribuito da Koch Media.\nAccoglienza.\nIncassi.\nLa Toei Anime Fair primaverile del 2002 debutt\u00f2 al terzo posto del botteghino giapponese, incassando quasi 256 milioni di yen nel weekend d'apertura. In totale il doppio spettacolo incass\u00f2 due miliardi di yen."}
{"id": "1989005", "revid": "1573940", "url": "https://it.wikipedia.org/wiki?curid=1989005", "title": "TrackMania Forever", "text": "TrackMania Forever \u00e8 un capitolo gratuito della serie \"TrackMania\" scaricabile online direttamente dal sito ufficiale dello sviluppatore Nadeo.\nLa doppia versione.\nDi TrackMania Forever ne sono state pubblicate due versioni: \"TrackMania Nations Forever\" e \"TrackMania United Forever\". Mentre il \"Nations Forever\" \u00e8 giocabile da solo senza bisogno di altri componenti, la versione \"United Forever\" \u00e8 stata pensata come espansione per il capitolo TrackMania United e richiede il suddetto titolo per essere giocato. Il vantaggio dell'avere questa seconda versione \u00e8 che quest'ultima contiene alcune feature esclusive come la possibilit\u00e0 di usare e visualizzare skin personalizzate per le macchine.\nIl gioco.\nTrackMania Forever nasce come ampliamento di TrackMania Nations da cui eredita il motore grafico (per\u00f2 migliorato); come esso e come anche tutti gli altri capitoli della saga TMF \u00e8 basato soprattutto su percorsi pieni di stunt e sulla possibilit\u00e0 di crearli personalmente grazie a un efficace track-editor tanto che le piste create dalla comunit\u00e0 di giocatori sono ormai, e di gran lunga, superiori a quelle create dalla Nadeo stessa. Il gioco \u00e8 diviso essenzialmente in due sezioni: quella in \"singolo\" e la parte online. La sezione in singolo consiste in numerosi percorsi di cui alcuni da sbloccare giocando divisi in cinque gruppi di difficolt\u00e0 crescente; esattamente come in TrackMania Nations c'\u00e8 una sola auto utilizzabile (quella che ricrea una vettura da Formula 1), ma questa volta \u00e8 stato reintrodotto lo sterrato come secondo tipo di terreno. L'obbiettivo non \u00e8 arrivare primo, non essendo presenti altre auto oltre la propria, ma completare il percorso entro certi limiti di tempo. Da notare che \u00e8 possibile affrontare in singolo anche eventuali mappe create in proprio o da terzi e scaricate. Nella parte online pi\u00f9 giocatori affrontano contemporaneamente la stessa pista; nonostante la presenza di pi\u00f9 auto sul percorso non vi \u00e8 contatto fisico tra le stesse in quanto in TMF lo scopo del gioco \u00e8 essenzialmente sempre battere il tempo, sia della pista che degli altri giocatori."}
{"id": "1989024", "revid": "879070", "url": "https://it.wikipedia.org/wiki?curid=1989024", "title": "Osphranter antilopinus", "text": "Il wallaroo antilopino (Osphranter antilopinus ) \u00e8 una specie di marsupiale appartenente alla famiglia dei Macropodidi.\nDescrizione.\n\u00c8 uno dei canguri di dimensioni maggiori, essendo superato solo di poco dal canguro rosso e dal canguro gigante grigio: la lunghezza del corpo pu\u00f2 raggiungere 140\u00a0cm. Come in gran parte degli altri canguri le zampe posteriori sono molto pi\u00f9 sviluppate e forti di quelle anteriori, la coda \u00e8 lunga e muscolosa; il muso \u00e8 di forma allungata.\nLa specie esibisce uno spiccato dimorfismo sessuale nel colore: i maschi hanno un pelo bruno-rossiccio, mentre il colore delle femmine \u00e8 grigiastro.\nDistribuzione e habitat.\nIl wallaroo antilopino vive nell'estremo nord dell'Australia: nella Penisola di Capo York, nell'estremit\u00e0 settentrionale del Territorio del Nord e nella regione del Kimberley, in Australia Occidentale. I suoi habitat preferiti sono la prateria e la savana.\nBiologia.\nL'attivit\u00e0 \u00e8 prevalentemente crepuscolare e notturna. La dieta \u00e8 esclusivamente vegetariana e consiste soprattutto di erba.\nVive in piccoli gruppi senza strutture sociali ben definite.\nLa gestazione dura circa un mese e al suo termine nasce in genere un solo cucciolo. A volte sono state osservate nascite ritardate: la femmina concepisce subito dopo il parto, ma l'embrione non si sviluppa fino a quando il nato precedente non lascia il marsupio."}
{"id": "1989025", "revid": "486946", "url": "https://it.wikipedia.org/wiki?curid=1989025", "title": "Canguro antilope", "text": ""}
{"id": "1989030", "revid": "228587", "url": "https://it.wikipedia.org/wiki?curid=1989030", "title": "Esperanto (Karl Bartos)", "text": "Esperanto \u00e8 stato il primo album da solista di Karl Bartos sotto lo pseudonimo di \"Elektric Music\", con la collaborazione iniziale di Lothar Manteuffel, gi\u00e0 membro dei Rheingold; \u00e8 stato pubblicato nel 1993. Il progetto Elektric Music nacque dopo il distacco di Karl Bartos dai Kraftwerk nel 1991 dopo pi\u00f9 di 25 anni di militanza nella band tedesca. I brani \"Show Business\" e \"Kissing The Machine\" sono nati dalla collaborazione di Andy McCluskey degli OMD, che ha prestato la sua voce in queste due canzoni. \"Crosstalk\" e \"Overdrive\" sono state scritte insieme ad Emil Schult, gi\u00e0 amico e associato dei Kraftwerk, che ha anche diretto la parte grafica dei primi primi album targati Elektric Music.\nCirca la met\u00e0 della canzoni riprendono lo stile dei Kraftwerk tendente al Synthpop, mentre le altre sono influenzate dalla techno a cavallo tra gli anni '80 e '90. Molti estimatori dei Kraftwerk furono insoddisfatti da questa influenza su Esperanto, mentre altri gridarono al capolavoro inaspettato."}
{"id": "1989032", "revid": "66387", "url": "https://it.wikipedia.org/wiki?curid=1989032", "title": "Eurofighter Tifone", "text": ""}
{"id": "1989045", "revid": "320578", "url": "https://it.wikipedia.org/wiki?curid=1989045", "title": "Boz (Disney)", "text": ""}
{"id": "1989048", "revid": "174919", "url": "https://it.wikipedia.org/wiki?curid=1989048", "title": "Cavalieri di Vittorio Veneto", "text": ""}
{"id": "1989051", "revid": "287204", "url": "https://it.wikipedia.org/wiki?curid=1989051", "title": "Julius James", "text": ""}
{"id": "1989102", "revid": "38120", "url": "https://it.wikipedia.org/wiki?curid=1989102", "title": "Gunni Helm", "text": ""}
{"id": "1989106", "revid": "767487", "url": "https://it.wikipedia.org/wiki?curid=1989106", "title": "Warrant (gruppo musicale tedesco)", "text": "I Warrant sono un gruppo musicale heavy metal tedesco fondato nel 1983 a D\u00fcsseldorf.\nBiografia.\nFondati nel 1984 a D\u00fcsseldorf, i Warrant ottennero un contratto con la casa discografica Noise Records, con la quale pubblicarono nel 1985 un EP dal titolo \"First Strike\" a cui segu\u00ec lo stesso anno l'album di debutto \"The Enforcer\". La band part\u00ec cos\u00ec per un tour al fianco dei Warlock, al termine del quale il gruppo si sciolse.\nNel 1999 i Warrant si riunirono e registrarono due nuove tracce che furono pubblicate nella riedizione del loro disco del 1985 e sotto forma di singolo. Al termine di un breve tour, la band si sciolse nuovamente.\nAttualmente (2013) la band \u00e8 ancora operativa e si esibisce in tour soprattutto in Germania."}
{"id": "1989107", "revid": "767487", "url": "https://it.wikipedia.org/wiki?curid=1989107", "title": "Stretto di Gaspar", "text": "Lo stretto di Gaspar (indonesiano: \"Selat Gaspar\") \u00e8 uno stretto che separa le isole indonesiane di Belitung e Bangka. Lo stretto di Gaspar, come lo stretto di Karimata e lo stretto di Bangka collega il Mar Cinese Meridionale con il Mar di Giava.\nLo stretto raggiunge i 70\u00a0km di lunghezza e gli 80\u2013100\u00a0km di larghezza e nel suo tratto di mare sono presenti numerose isole, tra cui Lepar, Liat, Mendanau e Selui. La citt\u00e0 principale che si affaccia sullo stretto \u00e8 Tanjung Pandan, situata sull'isola di Belitung."}
{"id": "1989111", "revid": "207432", "url": "https://it.wikipedia.org/wiki?curid=1989111", "title": "Emittente televisiva satellitare", "text": ""}
{"id": "1989112", "revid": "767487", "url": "https://it.wikipedia.org/wiki?curid=1989112", "title": "Pumpkin Tracks", "text": "Pumpkin Tracks \u00e8 il primo \"Best of\" del gruppo power metal tedesco Helloween . \u00c8 stata un'edizione limitata pubblicata solo in Europa."}
{"id": "1989113", "revid": "286177", "url": "https://it.wikipedia.org/wiki?curid=1989113", "title": "Keeper of the Seven Keys Part 2", "text": ""}
{"id": "1989114", "revid": "286177", "url": "https://it.wikipedia.org/wiki?curid=1989114", "title": "Keeper of the Seven Keys Part 1", "text": ""}
{"id": "1989117", "revid": "767487", "url": "https://it.wikipedia.org/wiki?curid=1989117", "title": "Stretto delle Mentawai", "text": "Lo stretto delle Mentawai (indonesiano: \"Selat Mentawai\") \u00e8 uno stretto che separa Sumatra dalle isole Mentawai, nella provincia di Sumatra Occidentale, Indonesia. Lo stretto \u00e8 lungo circa 430 km e largo dai 100 ai 150 km. La principale citt\u00e0 sullo stretto \u00e8 la capitale di Sumatra Occidentale, Padang."}
{"id": "1989119", "revid": "37401", "url": "https://it.wikipedia.org/wiki?curid=1989119", "title": "Girini", "text": ""}
{"id": "1989121", "revid": "19059346", "url": "https://it.wikipedia.org/wiki?curid=1989121", "title": "Turbo 2", "text": ""}
{"id": "1989124", "revid": "287204", "url": "https://it.wikipedia.org/wiki?curid=1989124", "title": "Hans Bluher", "text": ""}
{"id": "1989132", "revid": "767487", "url": "https://it.wikipedia.org/wiki?curid=1989132", "title": "Sul nido del cuculo", "text": "Sul nido del cuculo \u00e8 il quinto album di Mario Castelnuovo.\nIl disco.\nPer questo disco Castelnuovo passa alla produzione di Antonio Coggio, gi\u00e0 collaboratore di Claudio Baglioni, Ivano Fossati e Luca Barbarossa, che chiama per curare gli arrangiamenti Pinuccio Pirazzoli.\nLe registrazioni dell'album vengono effettuate allo \"Studio Libero\" dallo stesso Coggio, mentre Peppe D'Arvia \u00e8 l'autore della fotografia usata in copertina, che raffigura il cantautore insieme a suo padre, il pittore Lodovico Castelnuovo, ed all'interno della copertina, nella camicia che racchiude i testi, sono inseriti alcuni acquarelli da lui realizzati.\nTra le canzoni del disco \u00e8 da citare la title track che, ispirandosi al film Qualcuno vol\u00f2 sul nido del cuculo di Milo\u0161 Forman, racconta una storia d'amore tra due malati di mente, su una musica dolce accompagnata dalla chitarra acustica; altri brani degni di nota sono \"Gli occhi di Firenze\", pubblicato anche su 45 giri, storia di un allievo del pittore Sandro Botticelli nella Firenze del '400 (con la chitarra elettrica di Paolo Carta in evidenza), \"Il grande Blek\", dedicato ad uno dei pi\u00f9 importanti fumetti italiani (Il grande Blek, noto anche come \"Blek Macigno\", dei torinesi EsseGesse), \"S\u00ec\", canzone d'amore, \"Via dalla luna\", con un andamento reggae, e soprattutto \"Il lupo\", la canzone pi\u00f9 significativa del disco, storia della fuga di un lupo braccato dai cacciatori.\nPubblicato nell'autunno del 1988, il disco viene presentato da Castelnuovo in una tourn\u00e9e che tocca tutta l'Italia e che viene effettuata insieme a Mariella Nava, cantautrice debuttante e corista nel disco.\nTracce.\nLATO A\nLATO B\nTesti e musiche di Mario Castelnuovo\nProdotto da Antonio Coggio"}
{"id": "1989133", "revid": "263853", "url": "https://it.wikipedia.org/wiki?curid=1989133", "title": "Chemiotattica", "text": ""}
{"id": "1989134", "revid": "486946", "url": "https://it.wikipedia.org/wiki?curid=1989134", "title": "Gradienti", "text": ""}
{"id": "1989135", "revid": "263853", "url": "https://it.wikipedia.org/wiki?curid=1989135", "title": "Procariotiche", "text": ""}
{"id": "1989136", "revid": "263853", "url": "https://it.wikipedia.org/wiki?curid=1989136", "title": "Eucariotiche", "text": ""}
{"id": "1989138", "revid": "1543377", "url": "https://it.wikipedia.org/wiki?curid=1989138", "title": "Catalogo Sharpless", "text": "In astronomia, il Catalogo Sharpless \u00e8 un catalogo astronomico che conta 313 regioni H II (nebulose ad emissione); intende essere un catalogo completo di tutte le nebulose della Via Lattea poste a nord di 27\u00b0 di declinazione sud, sebbene includa comunque alcuni oggetti posti pi\u00f9 a sud, anche se in numero esiguo. Per le nebulose dell'emisfero sud esiste il Catalogo di Gum. La versione finale del Catalogo Sharpless fu pubblicata dall'astronomo americano Stewart Sharpless, nel 1959.\nLa sigla utilizzata nelle carte celesti per gli oggetti di questo catalogo \u00e8 Sh2 (o anche Sh-2) seguita dal numero dell'oggetto; tuttavia, poich\u00e9 come spesso accade, molti oggetti hanno pi\u00f9 designazioni, si tende a indicare il numero del Catalogo Sharpless solo in mancanza di alcuni cataloghi meglio noti, come il Catalogo di Messier (M), il New General Catalogue (NGC) o l'Index Catalogue (IC).\nUno degli oggetti pi\u00f9 famosi che viene riportato nelle carte celesti con un numero del Catalogo Sharpless \u00e8 Sh-2 155, una nebulosa osservabile nella costellazione di Cefeo.\nIn rari casi, il catalogo comprende delle nebulose planetarie: uno degli esempi pi\u00f9 noti \u00e8 quello di Abell 31, nel Cancro, che riporta anche la sigla \"Sh2-290\"."}
{"id": "1989142", "revid": "25198017", "url": "https://it.wikipedia.org/wiki?curid=1989142", "title": "Memoria a lettura-scrittura", "text": ""}
{"id": "1989153", "revid": "6923", "url": "https://it.wikipedia.org/wiki?curid=1989153", "title": "Honda Civic (2001)", "text": "La Honda Civic presentata nel 2001 e venduta sui mercati europei dal 2002 \u00e8 la settima serie di autovettura presentata con quel nome dalla casa automobilistica giapponese Honda.\nIl contesto.\nLa VII generazione si presenta come rivoluzionaria gi\u00e0 a partire dall'aspetto estetico, in particolar modo nelle volumetrie: il corpo vettura acquista un muso corto e un nuovo sviluppo in altezza talmente pronunciato che porta l'autovettura quasi a sconfinare nel concetto di monovolume. Questa componente, pi\u00f9 delle accresciute dimensioni, consente alla Civic di essere definitivamente promossa al settore delle berline medie.\nPer quanto riguarda poi il mercato europeo, Honda rinuncia al concetto di modularit\u00e0 del pianale abbandonando cos\u00ec la versione station wagon, e lasciando la carrozzeria berlina a tre volumi e quella coup\u00e9 ai soli mercati statunitense e giapponese. Difatti, a differenza del mercato d'origine, in Europa la Civic si presenta in veste di berlina a due volumi in duplice versione 3 e 5 porte, nettamente caratterizzate l'una dall'altra da dimensioni esterne diverse, profilo laterale modificato e vista posteriore completamente diversa. La 5 porte punta tutto sullo spazio interno e le sue dimensioni ne danno prova: \u00e8 lunga 4285\u00a0mm (+95\u00a0mm rispetto alla VI), larga 1695 (-5\u00a0mm) ed alta 1495 (+115\u00a0mm). La 3 porte conserva invece un certo carattere sportiveggiante: \u00e8 lunga 4140\u00a0mm (-50\u00a0mm, persino in controtendenza rispetto alla precedente), larga 1695 (-5\u00a0mm) ed alta 1440 (+60\u00a0mm).\nAnche la meccanica non \u00e8 esente da modifiche di rilievo. Le sospensioni subiscono un primo significativo cambiamento: Honda, che per anni si era affidata alla soluzione a quadrilateri deformabili anche su vetture di bassa gamma, sceglie di dotare la nuova Civic di sospensioni anteriori stile MacPherson. Questo, in un primo tempo, fa storcere il naso ai puristi, che considerano questa decisione come una rinuncia in termini di maneggevolezza della macchina in favore di una riduzione dei costi di produzione. Tuttavia, la Civic VII dimostrer\u00e0 di avere notevoli doti di agilit\u00e0 nel misto e grande stabilit\u00e0 nel veloce, tali da soddisfare anche coloro che tendono verso un uso pi\u00f9 sportivo del mezzo.\nPer quanto riguarda gli interni, questi si distinguono per una nuova e accresciuta abitabilit\u00e0 sconosciuta alle versioni precedenti, favorita dalle dimensioni esterne oltre che da alcune soluzioni interne quali, ad esempio, il pianale privo del tunnel e completamente piatto per i passeggeri posteriori, o la leva del cambio montata direttamente sulla plancia, pi\u00f9 vicina alla presa del volante. A proposito del cambio, va notato che la Civic VII viene proposta con cambio manuale a 5 e 6 rapporti, pi\u00f9 un cambio automatico con convertitore di coppia a 4 rapporti.\nLa Civic viene proposta all'inizio con tre equipaggiamenti: S (base), LS (intermedia) ed ES (top). La ES offre di serie ABS, 4 airbag, autoradio, cerchi in lega, climatizzatore automatico ed impianto hi-fi con lettore CD.\nNel 2003 viene presentata la versione ristilizzata denominata \"Model Year 04\", riconoscibile per il nuovo paraurti anteriore che adesso integra i fendinebbia, i rivisitati fari posteriori (uguali nella forma, ma dall'aspetto lexus-style), dai fanali anteriori a 6 lenti che adesso possono anche ospitare nuovi fari allo xeno. Con l'inedita versione SPORT (per 1.6 VTEC e CTDI 1.7) vengono introdotte novit\u00e0 quali le frecce laterali a LED integrate negli specchietti; questa versione viene inoltre omologata per le ruote da 17 pollici 205/45 17\" e presenta mozzi di serie a 5 bulloni; l'assetto molto rigido la rende pronta e reattiva sui percorsi tortuosi.\nNel 2005 si classifica seconda alla 24 ORE organizzata dalla rivista AUTO stabilendo alcuni record interessanti e dimostrandosi una piccola sportiva davvero di ottimo livello.\nPer quanto riguarda la sicurezza automobilistica il nuovo crash test EuroNCAP le ha assegnato la valutazione di 4 stelle.\nMotorizzazioni.\nPartendo dalla motorizzazione base, il 1.400, si pu\u00f2 notare come questi sia dotato di una buona efficienza complessiva (grazie anche al buon rapporto peso-potenza) sia nei tratti urbani che non, malgrado sia necessario l'uso del cambio per i rapidi sorpassi.\nCon la motorizzazione 1.600 si nota gi\u00e0 un sostanziale aumento generale delle prestazioni e tempi di accelerazione pi\u00f9 brevi. Inoltre il D16V1 \u00e8 dotato della tecnologia VTEC-E, una versione della famosa alzata variabile delle valvole incentrata pi\u00f9 sui consumi che sulle prestazioni.\nAnche la Civic VII, insieme ad altri modelli quali la Integra e la Accord, beneficia dei nuovi motori della serie K: questo le consente di ottenere il nuovo sistema di alzata variabile delle valvole (in continuo) denominato i-VTEC. In particolare la versione K20A2 equipaggia la prima versione Type-R commercializzata sul mercato europeo, mentre nella versione Si \u00e8 montato il K20A3 dotato di 40 cavalli in meno. Gran vanto del K20 risulta sicuramente l'elevato regime di rotazione raggiungibile, indicato a 8600 rpm. La versione Type-R di questa serie \u00e8 tuttora molto apprezzata dagli appassionati, tant'\u00e8 che la versione della serie successiva non venne considerata una sua degna erede.\nA fine 2002 arriva una novit\u00e0 di rilievo: la motorizzazione diesel di derivazione Isuzu, un 1,7l denominato CTDi che ha equipaggiato anche vari modelli del gruppo General Motors."}
{"id": "1989164", "revid": "54253", "url": "https://it.wikipedia.org/wiki?curid=1989164", "title": "Mezzanotte a Barcellona", "text": ""}
{"id": "1989165", "revid": "339392", "url": "https://it.wikipedia.org/wiki?curid=1989165", "title": "Memoria a sola lettura", "text": ""}
{"id": "1989166", "revid": "339392", "url": "https://it.wikipedia.org/wiki?curid=1989166", "title": "Memorie a sola lettura", "text": ""}
{"id": "1989168", "revid": "3115", "url": "https://it.wikipedia.org/wiki?curid=1989168", "title": "Giovanni Del Ponte", "text": "Biografia.\nAppassionato di fumetti e di cinema, dai 14 ai 30 anni si \u00e8 cimentato nella regia per il cinema indipendente realizzando vari corti e mediometraggi, proiettati al Festival Internazionale Cinema Giovani (ora Torino Film Festival). Il suo ultimo mediometraggio \u00e8 \"Futuro remoto\" (1990), commedia fantascientifica in omaggio al \"disney italiano\" Romano Scarpa e alle sue storie di Topolino.\nDopo la maturit\u00e0 classica si \u00e8 iscritto alla facolt\u00e0 di Lettere e, in quel periodo, fu tra gli ideatori della fanzine \"Filmania's Slurp\", in cui venivano recensiti film di genere horror e fantastico. Nel 1985 venne pubblicato un numero monografico sul cinema fantastico giapponese, scritto dall'esperto Riccardo F. Esposito.\nIl suo primo libro, \"Gli Invisibili e il segreto di Misty Bay\" venne pubblicato nel 2000 dalla Sperling &amp; Kupfer; al primo fecero seguito altri cinque libri della stessa serie. A ottobre 2008 De Agostini ha pubblicato il suo romanzo pi\u00f9 recente, \"Acqua tagliente\".\nOpere.\nFino a oggi sono stati pubblicati sette libri, di cui sei libri della serie \u201cGli Invisibili\u201d, pubblicati dalla De Agostini che ha ristampato in una versione riveduta dall'autore i primi quattro romanzi che in origine erano stati editi dalla Sperling &amp; Kupfer Editori: \u201cIl segreto di Misty Bay\u201d, \u201cLa strega di Dark Falls\u201d, \u201cIl castello di Doom Rock\u201d, \u201cL'enigma di Gaia\u201d, \u201cIl paese del non ritorno\u201d e \u201cLa ragazza Fantasma\u201d. Nel 2008 ha pubblicato per De Agostini \"Acqua tagliente\", romanzo con protagonisti i WebTV Boyz, personaggi gi\u00e0 apparsi nel romanzo \"L'enigma di Gaia\".\nHa inoltre pubblicato il racconto \u201cLa leggenda della masca Ciattalina\u201d nella raccolta \"Tantestorie\" (2004, Ega Editore).\nGli Invisibili.\nQuella degli Invisibili \u00e8 una serie di romanzi d'avventura con elementi fantastici e inquietanti, nella tradizione dei libri per ragazzi di Susan Cooper (\"Sopra il mare e sotto la terra\" ecc.), de \"Il buio oltre la siepe\" di Harper Lee, di \"It\" di Stephen King, e di gialli, come i classici Hardy Boys, Nancy Drew o I tre investigatori; passando attraverso fumetti come \"Sandman\" di Neil Gaiman, \"X-Men\". Con un occhio sempre rivolto al cinema.\nI protagonisti sono Douglas Macleod, Crystal Cooper e Peter Peaky, tre tredicenni molto diversi fra loro che dovranno collaborare per far fronte a vicende paranormali che li porteranno a rischiare la vita, a rivelare il meglio di loro stessi e a riflettere su temi quali le difficolt\u00e0 di diventare grandi, il rapporto genitori e figli, il bullismo, la salvaguardia dell'ambiente. Dalla terza avventura si unir\u00e0 al gruppo l'italoamericana Magica Per\u00f2 -che diventer\u00e0 la ragazza di Peter- e un gatto nero di nome Spooky.\nLe avventure sono autenticamente paurose, ma non mancano momenti umoristici.\nFino a oggi sono stati pubblicati sei volumi: \"Il segreto di Misty Bay\" (giugno 2000), \"La strega di Dark Falls\" (ottobre 2001), \"Il castello di Doom Rock\" (marzo 2003), \"L'enigma di Gaia\" (marzo 2005), \"Il paese del non ritorno\" (marzo 2011) e \"La ragazza fantasma\"(aprile 2013. I primi quattro sono stati pubblicati originariamente dalla Sperling &amp; Kupfer Editori e ristampati dalla De Agostini, che ha pubblicato anche il successivo romanzo della serie. Nelle prime edizioni dei primi tre libri i titoli erano preceduti dalla dicitura \"Gli Invisibili e\", per esempio: \"Gli Invisibili e il segreto di Misty Bay\"; nelle nuove edizioni De Agostini, la dicitura si \u00e8 trasformata in \u201cGli Invisibili -\", per esempio: \"Gli Invisibili - Il segreto di Misty Bay\". Perci\u00f2 nelle biblioteche dove i libri non fossero reperibili con una dicitura, conviene riprovare con l'altra.\n\"Gli Invisibili - Il segreto di Misty Bay\".\nQuesto \u00e8 il primo libro della serie, nel quale i tre amici protagonisti si incontrano.\nDouglas va a trascorrere le vacanze estive a casa dello zio Ken a Misty Bay, brumosa cittadina sulla costa nord della California. Qui fa la conoscenza di Peter e di Crystal (la cui nonna le ha insegnato a dominare le proprie facolt\u00e0 telepatiche).\nL'avventura si tinge dei toni del giallo quando muoiono, in circostanze misteriose, la nonna di Crystal e altri amici d'infanzia dello zio Ken.\nIl ritrovamento di un diario, tenuto dallo zio alla loro et\u00e0, li porta a scoprire che negli anni trenta Angus Scrimm, stimato sindaco di Misty Bay, per accrescere i propri poteri magici era deciso a sacrificare alcuni bambini da lui rapiti. Solo l'intervento dello zio Ken e dei suoi amici, riunitisi nella banda degli Invisibili, era riuscito a salvare la vita ai bimbi. Grazie a un incantesimo operato dalla banda, il mago venne intrappolato in una caverna sulla scogliera.\nOra tutto farebbe credere che Angus Scrimm sia tornato\u2026\n\"Gli Invisibili - La strega di Dark Falls\".\nPer Pasqua, Douglas, Crystal e Peter hanno qualche giorno di vacanza. La ragazza invita gli amici a Dark Falls, una cittadina del Massachusetts, dove si tramanda la leggenda di Maryann, una strega uccisa secoli prima da Algernon Finch, eroe locale, nel corso di una feroce lotta in cui anche l'uomo perse la vita insieme al suo unico figlio.\nDouglas e Peter giungono a Dark Falls solo per scoprire che Crystal \u00e8 scomparsa, mentre nella cittadina persone che in qualche modo si occupano di storia locale, vengono trovate uccise misteriosamente. I ragazzi sono gli unici a sapere che la strega \u00e8 tornata e sta cercando qualcosa che ha a che fare con il suo passato, ma cosa? Dovranno far ricorso a tutto il loro coraggio per risolvere anche questo enigma, in cui ancora una volta non tutto \u00e8 come sembra.\nUna nuova occasione di crescita per i tre protagonisti.\nIl tema \u00e8 il rapporto genitori e figli, con le inevitabili incomprensioni e l'importanza del dialogo.\n\"Gli Invisibili - Il castello di Doom Rock\".\nDouglas accetta la proposta del padre di terminare la scuola media nel lontano collegio di Doom Rock, un edificio tanto imponente da essere chiamato \u201cil castello\u201d dagli abitanti del luogo.\nIl ragazzo si scontra con la ferrea disciplina e con il bullismo, che per tradizione si esercita nella scuola con il tacito consenso del rettore. Intanto accadono episodi inquietanti, come le visite notturne di un gatto che sembra attraversare le pareti; visioni in cui una figura senza volto mette in guardia Douglas da un pericolo che lo minaccia e l'apparizione di un ragazzo fantasma molto somigliante a lui.\nGrazie ai propri poteri telepatici, l'amica Crystal \u201csente\u201d la richiesta d'aiuto di Douglas e raggiunge Doom Rock in compagnia di Peter, per scoprire che il collegio nasconde un terribile segreto perso nel tempo, da svelare prima che sia troppo tardi: ormai l'unica speranza di Douglas sono i poteri di Crystal e la straordinaria capacit\u00e0 deduttiva di Peter, che troveranno validi alleati nella giovane e inesperta psicologa della scuola, in un insegnante con un passato da bullo, nella studentessa italoamericana Magica Per\u00f2 e\u2026 nell'incredibile gatto Spooky.\n\"Gli Invisibili - L'enigma di Gaia\".\nAl Centro Studi Nuova Era ha luogo un esperimento senza precedenti: un'\u00e9quipe di telepati prover\u00e0 a unire le proprie menti per moltiplicare la portata del loro potere. Il tentativo \u00e8 un successo, ma inaspettatamente i telepati intercettano un messaggio d'aiuto proveniente da molto lontano. Chi lo ha inviato? Dove si trova? E perch\u00e9 un commando misterioso cerca di rapire Pumpkin, la pi\u00f9 giovane partecipante all'esperimento?\nToccher\u00e0 agli Invisibili cercare di proteggerla, fra gli sconvolgimenti di un clima impazzito, multinazionali a caccia di biodiversit\u00e0, hacker, no-global, voli in pallone, case sugli alberi, viaggi in Amazzonia e molto altro.\nRiusciranno a vincere la sfida contro il tempo per salvare il pianeta con l'aiuto di un misterioso cyberattivista, il capitano Nemo del XXI secolo?\nI temi del romanzo sono la salvaguardia dell'ambiente e lo sviluppo sostenibile, i mutamenti climatici, le responsabilit\u00e0 delle multinazionali che cercano d'impadronirsi di petrolio e biodiversit\u00e0 delle foreste primarie e il ruolo che potremmo assumere noi cittadini nel futuro del nostro ecosistema.\n\"Gli Invisibili - Il paese del non ritorno\".\nLe visioni di Douglas riguardano in maniera ossessiva la scomparsa di un deejay socialmente impegnato in una piccola cittadina nel profondo della Louisiana.\nGli Invisibili scopriranno la ragione del costante terrore in cui vivono gli abitanti: Tonton Macute, una sorta di Uomo Nero della tradizione creola.\nI temi trattati sono il lavoro nero, lo sfruttamento degli immigrati, la responsabilit\u00e0 e la scelta di inconsapevolezza di gran parte delle civilt\u00e0 industrializzate.\n\"Gli Invisibili - La ragazza fantasma\".\nMentre mette alla prova i suoi poteri, Douglas varca inavvertitamente la soglia tra la vita e la morte e incontra Nancy, che non ricorda pi\u00f9 nulla di s\u00e9.\nInsieme al resto della banda, il ragazzo tenter\u00e0 di aiutarla a capire che cosa sia rimasto in sospeso dopo il tragico evento di cui \u00e8 stata vittima.\nGli Invisibili si troveranno ad affrontare lo spettro di Testa di Morto, il peggior incubo che abbia mai preso forma.\nI temi trattati riguardano l'isolamento e la discriminazione.\n\"Acqua tagliente\".\nArizona, riserva Navajo. Sulla cima di ripidi costoni di granito arancione un geologo scopre una caverna dalle pareti ricoperte di simboli arcani, in cui sorge un colossale organo di pietra attivato dalla fonte di \u201cAcqua Tagliente\u201d, che gli indiani hopi considerano maledetta.\nSei anni dopo, in pieno deserto, viene inaugurato New Atlantis, il parco acquatico pi\u00f9 grande del mondo, dalle ambientazioni spettacolari e avveniristiche, alimentato dalla stessa falda acquifera cui attinge la fonte. I WebTV BoyZ, gruppo di cyberattivisti no-global di una casa famiglia (gi\u00e0 apparsi ne \"L'enigma di Gaia\"), si recano sul posto per denunciare lo scempio di quello che considerano un ecomostro.\nLa loro missione assumer\u00e0 risvolti drammatici, quando s'imbatteranno in un segreto risalente a una civilt\u00e0 precedente alla nostra tecnologicamente avanzatissima, mentre nelle acque di New Atlantis misteriose creature mutanti cominceranno a fare strage degli ospiti del parco.\nFra mostri acquatici, pirati informatici, sciamani hopi, streghe navajo e arcani codici i WebTV BoyZ dovranno decifrare un messaggio dal passato per svelare uno dei pi\u00f9 grandi misteri dell'umanit\u00e0 che, se non risolto in tempo, potrebbe spalancare i cancelli a un nuovo Diluvio Universale...\nPremi.\n- Supervincitore della prima edizione del \"Premio nazionale di narrativa per ragazzi Comunit\u00e0 Montana dell'Alto Crotonese\" (2003): \u201cGli Invisibili e la strega di Dark Falls\u201d.\n- Bancarellino 2004: \u201cGli Invisibili e il castello di Doom Rock\u201d.\n- Premio \"Giovanni Arpino\" 2005: \u201cGli Invisibili e il castello di Doom Rock\u201d.\nCollegamenti esterni.\nIl sito ufficiale di Giovanni del Ponte\nBooktrailer dell'editore francese de \"Gli Invisibili - La strega di Dark Falls\"\nVideo della presentazione di \u201cAcqua tagliente\u201d alla Fiera Internazionale del Libro di Torino 2009\nVideo dell'incontro presso la Biblioteca Comunale di Inverigo nel 2007\nInterviste:\n2007\n2005\n2004"}
{"id": "1989171", "revid": "110157", "url": "https://it.wikipedia.org/wiki?curid=1989171", "title": "Revda (Oblast' di Sverdlovsk)", "text": "Revda \u00e8 una citt\u00e0 della Russia estremo orientale (Oblast' di Sverdlovsk), situata sul fiume omonimo nei pressi della sua confluenza nella \u010cusovaja, 42\u00a0km a ovest del capoluogo Ekaterinburg; dal punto di vista amministrativo, dipende direttamente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1989172", "revid": "1442080", "url": "https://it.wikipedia.org/wiki?curid=1989172", "title": "Stradario di Bolzano", "text": "Elenco delle strade di Bolzano, capoluogo dell'omonima provincia, e delle diverse circoscrizioni cittadine (Centro-Piani-Rencio, Don Bosco, Europa-Novacella, Gries-San Quirino e Oltrisarco-Aslago).\nCaratteristica dell'odonomastica bolzanina \u00e8 il suo essere interamente bilingue italiano-tedesco. Le forme italiane non sempre sono coincidenti con quelle tedesche, di norma pi\u00f9 antiche: spesso nomi antichi sono stati tradotti o adattati dopo l'annessione e durante gli anni del fascismo (a titolo di esempio: la zona \"Am Grutzen\" \u00e8 divenuta \"Agruzzo\", e conseguentemente \"Grutzenweg\" \u00e8 divenuta \"via Agruzzo\", mentre \"Erbsengasse\" - letteralmente \"vicolo dei Piselli\" - \u00e8 stato tradotto con \"vicolo Erbe\", il \"Reichrieglerweg\" con \"via Miramonti\" o la \"Tuchbleichgasse\" con \"vicolo Muri\", ecc.).\nGi\u00e0 prima del 1500 vi sono copiose attestazioni documentali di nomi di piazza, riferite al centro storico di Bolzano. La piazza Erbe (\"Obstplatz\") \u00e8 testimoniata quale \"am Obern Platz\" (piazza superiore), la piazza Municipio (\"Rathausplatz\") quale \"Unterer Platz\" (piazza inferiore), la piazza del Grano (\"Kornplatz\") quale \"Cornplatz\" o \"Korennplatz\", la piazza della Mostra quale \"auff der Muster\", lo spiazzo antestante l'odierna sede comunale in via Gumer quale \"Pl\u00e4rrer\".\nLo stesso vale per le strade - nei secoli XIV-XV sono attestate le odierne via Isarco (\"in der gassen Eysackhpruggen\"), la via Museo (\"in der Fleischgassen\"), la via Dr. Streiter (\"Hindergass\"), la via Goethe (\"Hudergasse, Huderstang\" e \"Schustergassen\"), i Portici (\"vnter den Gew\u00f6lben\"), la via della Rena (\"an dem Rayn\"), la via della Roggia (\"Rauschgazzen\") o la via dei Bottai (\"Wagnergassen\").\nDopo l'annessione italiana dell'Alto Adige nel 1919/20, l'odonomastica cittadina di Bolzano sub\u00ec, soprattutto nel contetso della politica di italianizzazione voluta dal regime fascista, pesanti modifiche. Soprattutto con decreti del 1929 e 1936, furono introdotte nuove denominazioni, esclusivamente monolingui, con evidenti riferimenti alla retorica del tempo. Durante l'occupazione nazista degli anni 1943/45, all'interno dell'Operationszone Alpenvorland, una sorta di binominalismo di facciata fu ristabilito. Solo dopo la liberazione dal nazifascismo, la nomenclatura del dopoguerra ha riattivato una parte dei nomi storici, non senza preservare alcuni dei nomi degli anni Trenta (per es. via Cadorna, via Locatelli o piazza della Vittoria). In periodi pi\u00f9 recenti, si \u00e8 cercato invece di rispettare criteri moderni nel intestare nuove strade e piazza, aumentando sensibilmente le intestazioni femminili, antifasciste e di merito democratico.\nNel caso di odonimi riferiti a persone, l'elenco riporta il nome completo. Tuttavia nei cartelli stradali, nella quasi totalit\u00e0 dei casi si trova solo l'iniziale del nome proprio, mentre nell'uso comune ci si riferisce alla strada col solo cognome."}
{"id": "1989174", "revid": "857138", "url": "https://it.wikipedia.org/wiki?curid=1989174", "title": "Sklen\u00e9", "text": "Sklen\u00e9 pu\u00f2 riferirsi a diversi toponimi:"}
{"id": "1989175", "revid": "1305772", "url": "https://it.wikipedia.org/wiki?curid=1989175", "title": "Revda", "text": "Revda \u00e8 un toponimo russo che pu\u00f2 riferirsi a:"}
{"id": "1989185", "revid": "122791737", "url": "https://it.wikipedia.org/wiki?curid=1989185", "title": "Michela Brunelli", "text": "A 18 anni, un incidente l'ha costretta su una sedia a rotelle.\nAi Mondiali ha vinto un argento nella competizione a squadre nel 1998 e un bronzo, sempre a squadre, nel 2006. Agli Europei ha conquistato nei tornei a squadre un oro (2005) e un argento (2007) e nei singolari due medaglie di bronzo (2005 e 2007).\nAlle Paralimpiadi di Pechino 2008 ha vinto la medaglia d'argento nel torneo a squadre. Ai Giochi Paralimpici di Tokyo 2020 ha portato a casa la medaglia di bronzo nel torneo a squadre assieme a Giada Rossi"}
{"id": "1989189", "revid": "298229", "url": "https://it.wikipedia.org/wiki?curid=1989189", "title": "Federica Cudia", "text": "Alle Paralimpiadi di Pechino 2008 ha vinto la medaglia d'argento nel torneo a squadre, arrivando seconda solo alle padrone di casa.\nCarriera sportiva.\nHa iniziato nel 2001 a praticare il tennis tavolo, a soli 11 anni. Dopo un anno di allenamento ha cominciato a partecipare a vari tornei Regionali e Nazionali, ottenendo subito ottimi risultati:\n02-05-2002 Pr\u00e0 di Torre: Campionato Italiano Individuale di Tennis Tavolo\n 2\u00aa classificata.\n05-06-2003 Firenze: Campionato Italiano Assoluto individuale di Tennis Tavolo\n Campionessa Italiana Giovanile,\n Campionessa Italiana nella categoria di classe 3.\n18-06-2004 Torino: Campionato Italiano Assoluto di Tennis Tavolo\n Campionessa Italiana Giovanile, 1\u00aa classificata nella categoria di classe 3.\n06-03-2005 Alcamo (TP): Campionato Regionale Individuale di Tennis Tavolo\n 1\u00aa Classificata.\n03-04-2005 Naro (AG): Finale Regionale Trofeo Trinacria\n 1\u00aa Classificata.\n08-05-2005 Palma di\n Montechiaro(AG): Campionato Regionale Individuale\n 1\u00aa Classificata.\n27-05-2005 Palermo: Campionato Italiano assoluto di Tennis Tavolo\n Campionessa Italiana Giovanile,\n 2\u00aa Classificata nel doppio,\n 3^ nella Categoria di classe 3.\n08-04-2006 Torino: Campionato Italiano Assoluto di Tennis Tavolo\n Campionessa Italiana giovanile,\n Campionessa Italiana di categoria.\n05-12-2006 Racalmuto(AG): Torneo FITET\n 1\u00aa classificata nel Giovanile,\n 3\u00aa classificata nel singolo.\nHa inoltre maturato le seguenti esperienze in attivit\u00e0 Internazionale:\n16-11-2001 Favara (AG): Torneo Internazionale di Tennis Tavolo.\n04-12-2002 Agrigento: Torneo Internazionale di Tennis Tavolo.\n04-12-2003 Agrigento: Torneo Internazionale di Tennis Tavolo.\n26-11-2004 Riposto: Torneo Internazionale di Tennis Tavolo\n 2\u00aa Classificata.\n13-09-2005 Jesolo: Campionato Europeo di Tennis Tavolo.\n01-05-2007 Slovenia: Torneo Internazionale di Tennis Tavolo\n Bronzo nella squadra.\n12-10-2007 Slovenia: Campionato Europeo di Tennis Tavolo\n Bronzo nella squadra.\n06-12-2007 Croazia: Torneo Internazionale di Tennis Tavolo\n Bronzo nella squadra."}
{"id": "1989191", "revid": "121837", "url": "https://it.wikipedia.org/wiki?curid=1989191", "title": "Eurocopter BK 117", "text": ""}
{"id": "1989192", "revid": "115751", "url": "https://it.wikipedia.org/wiki?curid=1989192", "title": "Short Message Service", "text": ""}
{"id": "1989194", "revid": "1543377", "url": "https://it.wikipedia.org/wiki?curid=1989194", "title": "Nebulosa Pellicano", "text": "La Nebulosa Pellicano (anche nota come IC 5067/70) \u00e8 una regione H II visibile nella costellazione del Cigno, vicino a Deneb (la coda del cigno e la sua stella pi\u00f9 brillante); appartiene alla stessa nube molecolare gigante della vicina Nebulosa Nord America ed \u00e8 facilmente fotografabile. La sua distanza \u00e8 stimata attorno ai 600\u00b150\u00a0parsec (1956\u00b1163 anni luce).\nAl suo interno sono attivi fenomeni di formazione stellare, come testimoniato specialmente dalla presenza di oggetti HH; questi fenomeni riguardano principalmente stelle di piccola e media massa.\nOsservazione.\nLa Nebulosa Pellicano, anche se pi\u00f9 piccola e meno appariscente della vicina Nebulosa Nord America, appare con facilit\u00e0 in un telescopio amatoriale meno di un grado a sudovest di quest'ultima, da cui \u00e8 separata da una banda oscura nota come LDN\u00a0935; fotografie eseguite con ingrandimenti via via maggiori consentono di rilevare sempre pi\u00f9 particolari, sebbene se ne perda la visione d'insieme. Nonostante la sua luminosit\u00e0, comunque, quest'oggetto resta al di fuori della portata della gran parte dei binocoli, ad eccezione di quelli pi\u00f9 potenti. Grazie alla sua particolare forma, \u00e8 uno degli oggetti nebulosi pi\u00f9 noti e fotografati nell'emisfero nord.\nLa nebulosa si trova nell'emisfero celeste boreale a una declinazione molto settentrionale, presentandosi circumpolare dalle latitudini di citt\u00e0 come Parigi e Vienna; la sua osservazione \u00e8 pertanto molto facilitata per gli osservatori situati nell'emisfero boreale, dove si presenta generalmente molto alta nel cielo e addirittura allo zenit lungo il 44\u00ba parallelo nord. Dall'emisfero australe invece appare sempre piuttosto bassa sopra l'orizzonte settentrionale e diventa invisibile a sud del 46\u00ba parallelo sud. Il periodo pi\u00f9 propizio per la sua osservazione nel cielo della sera \u00e8 compreso fra i mesi di giugno e novembre, sebbene dalle regioni boreali questo periodo sia ancora pi\u00f9 lungo.\nCaratteristiche.\nLa nebulosa ricorda un pellicano, a causa di una nebulosa oscura che segna il bordo settentrionale dell'oggetto, facendolo cos\u00ec rassomigliare ad un becco di pellicano; si tratta da un punto di vista astronomico di una nebulosa ad emissione, molto studiata a causa dei fenomeni di formazione stellare che avvengono al suo interno. A causa delle forti dinamiche dei suoi gas, la nebulosa varier\u00e0 forma relativamente in fretta.\nLa Nebulosa Pellicano appartiene allo stesso complesso nebuloso molecolare della Nebulosa Nord America, una regione identificata con la sigla W58 o DR\u00a027; la principale responsabile della ionizzazione dei gas di entrambe le nebulose \u00e8 nota come 2MASS\u00a0J205551.25+435224.6; si tratta di una sorgente particolarmente isolata situata oltre la banda oscura di LDN\u00a0935, ben visibile nella banda del vicino infrarosso, coincidente con una giovane stella blu di classe spettrale O5V. La sua posizione \u00e8 particolarmente interessante poich\u00e9 viene a trovarsi esattamente al centro geometrico del complesso nebuloso.\nLa regione di cielo in direzione delle nebulose Nord America e Pellicano presenta un gran numero di oggetti stellari giovani, come \u00e8 testimoniato dalla presenza di stelle con emissioni nella banda dell'H\u03b1, in particolare stelle T tauri, diverse centinaia di sorgenti infrarosse e oltre quaranta oggetti HH; fra questi, nella Nebulosa Pellicano spicca HH\u00a0555, ben evidente sul bordo orientale della parte rappresentante il \"becco\" del pellicano. HH\u00a0555 \u00e8 un getto bipolare situato sulla punta di una struttura allungata a forma di proboscide che emerge dalla nube, con i getti deviati verso ovest probabilmente a causa dall'espansione della regione\u00a0H\u00a0II."}
{"id": "1989196", "revid": "1005847", "url": "https://it.wikipedia.org/wiki?curid=1989196", "title": "Elezioni europee del 1984", "text": "Le elezioni europee del 1984 si svolsero tra il 14 e il 17 giugno per eleggere il 2\u00b0 Parlamento europeo. Furono le seconde elezioni europee della storia. Rispetto alle precedenti consultazioni, in questa tornata erano chiamati alle urne anche i greci. Le elezioni furono vinte dal gruppo Socialista con 130 seggi, davanti al Partito Popolare Europeo che ne ottenne 110.\nSistema di voto.\nNon vi fu un sistema di voto unico per tutti gli stati membri ma ognuno di essi adott\u00f2 un proprio metodo, stabilito con legge nazionale.\nIl Regno Unito utilizz\u00f2 in Inghilterra, Galles e Scozia un sistema di voto uninominale a un turno (\"first-past-the-post\"), formato da 78 circoscrizioni, mentre in Irlanda del Nord vennero assegnati 3 seggi con sistema proporzionale. Il Belgio, l'Irlanda e l'Italia usarono un sistema proporzionale con suddivisione del territorio in circoscrizioni. La Danimarca, la Francia, la Germania Ovest, la Grecia, il Lussemburgo ed i Paesi Bassi utilizzarono un sistema proporzionale unico nazionale, anche se nel caso della Danimarca la Groenlandia ebbe una circoscrizione propria con l'assegnazione di un seggio e nel caso della Germania Ovest i tre seggi spettanti alla zona di Berlino Ovest non furono eletti direttamente ma vennero scelti dalla Camera dei Rappresentanti di Berlino, dato lo \"status\" particolare della citt\u00e0.\nDistribuzione dei seggi.\nLa distribuzione dei 434 seggi, era stabilita in base alla popolazione degli Stati membri:\nConseguenze.\nI risultati videro una buona affermazione del Gruppo socialista che guadagn\u00f2 17 seggi; in generale, le grandi formazioni politiche guadagnarono parlamentari a discapito delle piccole formazioni e degli indipendenti. Per la prima volta, i verdi\\regionalisti e l'estrema destra riuscirono a costituire un proprio gruppo parlamentare.\nPresidenti dell'Europarlamento vennero eletti il francese Pierre Pflimlin (RPR, Partito Popolare Europeo) per il triennio 1984-1987 e il britannico Charles Henry Plumb, (Partito Conservatore, Democratici Europei), per il biennio 1987-1989."}
{"id": "1989198", "revid": "125152830", "url": "https://it.wikipedia.org/wiki?curid=1989198", "title": "Tortorella", "text": "Tortorella \u00e8 un comune italiano di 487 abitanti della provincia di Salerno in Campania.\nStoria.\nDal 1811 al 1860 ha fatto parte del circondario di Vibonati, appartenente al Distretto di Sala del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Vibonati, appartenente al Circondario di Sala Consilina.\nSimboli.\nLo stemma del Comune si blasona:\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "1989214", "revid": "124632486", "url": "https://it.wikipedia.org/wiki?curid=1989214", "title": "Danilo Nigrelli", "text": "Biografia.\nNel 1994 ha interpretato la parte del secondo poliziotto nel film \"Il mostro\" di Roberto Benigni.\nDal 2007 al 2009 interpreta la parte del Maggiore \"Saverio Patrizi\", capo della DIA, nella serie televisiva \"Distretto di polizia\".\nHa partecipato al film \"Hotel Meina\" (2007) di Carlo Lizzani, ricoprendo il ruolo di \"Giorgio Benar\".\nNel 2009 \u00e8 nel cast delle miniserie tv \"Pane e libert\u00e0\", regia di Alberto Negrin, in \"Enrico Mattei - L'uomo che guardava al futuro\", regia di Giorgio Capitani e del film tv \"Miacarabefana.it\", regia di Lodovico Gasparini, tutte fiction tv in onda su Rai Uno.\nFra il 2008 e il 2010 interpreta il Sostituto Procuratore Borgia in \"Romanzo criminale - La serie\" per la regia di Stefano Sollima."}
{"id": "1989218", "revid": "33689", "url": "https://it.wikipedia.org/wiki?curid=1989218", "title": "Robert Rietty", "text": ""}
{"id": "1989219", "revid": "287204", "url": "https://it.wikipedia.org/wiki?curid=1989219", "title": "N\u0101ma", "text": "N\u0101ma \u00e8, nelle lingue indiane del sanscrito e p\u0101li, un termine che vuol dire letteralmente nome, ma che sottende in realt\u00e0 il concetto di mente, o pi\u00f9 in generale definisce il costituente non fisico (\"r\u016bpa\") della persona, in varie dottrine indiane, come ad esempio nel buddhismo (vedasi in proposito la trattazione del concetto di \"mente-e-corpo\", \"n\u0101ma-r\u016bpa\")."}
{"id": "1989224", "revid": "1543377", "url": "https://it.wikipedia.org/wiki?curid=1989224", "title": "Triangolo della morte (Campania)", "text": "Il triangolo della morte Acerra-Nola-Marigliano \u00e8 un'area compresa tra i comuni di Acerra, Nola e Marigliano, tutti compresi nella regione Campania, in Italia nota per il forte aumento della mortalit\u00e0 per cancro della popolazione locale, principalmente dovuto allo smaltimento illegale di rifiuti tossici da parte della camorra e provenienti principalmente dalle regioni industrializzate del Nord-Italia.\nLa definizione venne utilizzata nell'agosto 2004 dalla rivista scientifica\" The Lancet Oncology\" che pubblic\u00f2 uno studio di Kathryn Senior e Alfredo Mazza, dal titolo: \"Italian \u201cTriangle of death\u201d linked to waste crisis\" (Il \"Triangolo della morte\" italiano connesso alla crisi dei rifiuti).\nDati statistici.\nLa mortalit\u00e0 per alcune patologie raggiunge livelli molto pi\u00f9 alti della media italiana. Nel \"triangolo\" abitano circa 550.000 persone e l'indice di mortalit\u00e0 (numero di morti l'anno per ogni 100\u00a0000 abitanti) per tumore al fegato sfiora il 38.4 per gli uomini e il 20.8 per le donne, dove la media nazionale \u00e8 del 14. La mortalit\u00e0 \u00e8 pi\u00f9 alta che nel resto d'Italia anche per quanto riguarda il cancro alla vescica e al sistema nervoso, per quanto in maniera pi\u00f9 modesta. Questo a fronte di una mortalit\u00e0 generale per tumori in Campania in generale inferiore della media italiana.\nL'incremento della mortalit\u00e0 viene attribuito all'inquinamento causato dallo sversamento illegale di sostanze tossiche di varia provenienza, in particolare dalle industrie del nord Italia, operata da parte della Camorra:\nStudi scientifici.\nLo studio epidemiologico dell'OMS esteso alle provincie di Napoli e Caserta\nUn ulteriore studio del 2007 dell'Organizzazione mondiale della sanit\u00e0, dell'Istituto superiore di sanit\u00e0, del Consiglio Nazionale delle Ricerche e della Regione Campania ha monitorato in 196 comuni campani la mortalit\u00e0 per tumori e le malformazioni congenite nel periodo dal 1994 al 2002. Lo studio ha applicato elaborate tecniche statistiche, comprensive di una stima degli intervalli di confidenza associati a ciascuna stima di mortalit\u00e0 grazie ad un'analisi bayesiana. Lo studio ha evidenziato che \"\u00abla mortalit\u00e0 per tutte le cause \u00e8 risultata in eccesso significativo per gli uomini del 19% nei comuni della provincia di Caserta e del 43% nei comuni del Napoletano; per le donne del 23% nel casertano e del 47% nel napoletano\u00bb\". Sono stati inoltre riscontrati eccessi di malformazioni congenite. La relazione evidenzia che \"\u00abLe zone a maggior rischio identificate negli studi sulla mortalit\u00e0 e sulle malformazioni congenite in buona parte si sovrappongono e sono interessate dalla presenza di discariche e siti di abbandono incontrollato di rifiuti\u00bb\", ma sostiene che \"\u00ab\u00e8 comunque difficile stabilire se la corrispondenza dei numerosi eccessi con la possibile occorrenza di esposizioni legate allo smaltimento dei rifiuti sia di natura causale e, nel caso, stimare l'entit\u00e0 di tale impatto\u00bb\".\nLa presenza di pericolose sostanze inquinanti, come la diossina, in particolare nella zona di Acerra, \u00e8 comunque accertata, oltre che per le attivit\u00e0 illecite di smaltimento dei rifiuti, anche in relazione all'attivit\u00e0 della Montefibre, e gi\u00e0 nel 1987 un decreto del Ministero dell'Ambiente definiva Acerra territorio \"\u201cad elevato rischio di crisi ambientale\u201d\".\nIpotesi sulle cause.\nSversamento illegale di rifiuti tossici.\nLa tesi che lega l'aumento dell'incidenza dei casi di tumore all'inquinamento ambientale, che in realt\u00e0 coinvolge anche altre aree della Campania, \u00e8 avvalorata dalle confessioni del boss Gaetano Vassallo, legato al clan dei Casalesi, seconde le quali per vent'anni sono stati scaricati sistematicamente in Campania rifiuti tossici, corrompendo politici e funzionari del commissariato di Governo. La maggior parte dei rifiuti arriva dal nord Italia, come anche affermato dal Presidente della Repubblica Giorgio Napolitano nel giugno del 2008:\nNelle campagne campane e nel sangue di alcuni abitanti sono state misurate alte concentrazioni di policlorobifenili (PCB), che sono prodotti da industrie chimiche assenti in regione. Fanghi industriali provenienti da Porto Marghera, per un ammontare di ottomila tonnellate, sarebbero stati smaltiti nelle campagne di Acerra dai clan dei Casalesi, grazie a proprietari dei terreni compiacenti, mascherandoli da compost fertilizzante. Emblematico \u00e8 il caso di una ditta, i cui beni sono stati sequestrati dai carabinieri nell'ambito di un'inchiesta partita nel 2006, che smaltiva illegalmente rifiuti provenienti da industrie del Veneto e della Toscana riversandoli nei territori di Bacoli, Giugliano e Qualiano, per un totale, in tre anni, di circa un milione di tonnellate e per un fatturato di 27 milioni di euro. La ditta era gi\u00e0 stata oggetto di un'inchiesta nel 2003, ma ha continuato ad agire indisturbata ancora per anni. A Marigliano \u00e8 stata ritrovata interrata un'intera autocisterna piena di sostanze velenose sotterrata in una discarica abusiva.\nLa terra dei fuochi.\nA queste attivit\u00e0, si aggiungono i roghi appiccati per eliminare copertoni o per recuperare il rame dai cavi elettrici. I roghi, che producono diossina, sono diventati pi\u00f9 frequenti quando potevano essere confusi tra i numerosi roghi appiccati ai cumuli di immondizia durante la crisi dei rifiuti in Campania del 2007-2008. I carabinieri hanno accertato che solo tra gennaio e marzo 2007 sono stati incendiati in terreni agricoli 30 tonnellate di rifiuti con un ricavo di oltre 118.000 euro. La presenza di roghi ha dato il nome all'area a nord di Napoli di Terra dei fuochi, nome usato da Roberto Saviano nel libro \"Gomorra\" come titolo del XI ed ultimo capitolo.\nSversamenti illegali in discariche regolari.\nLo sversamento di rifiuti industriali altamente inquinanti avviene anche in discariche legali. Gi\u00e0 nel 2000 un'inchiesta della commissione parlamentare sui rifiuti ha messo in luce che probabilmente fanghi dell'ACNA di Cengio sono stati smaltiti nella discarica di Pianura, a Napoli, per un ammontare di almeno ottocentomila tonnellate. Tra gli abitanti delle zone limitrofe alla discarica di Pianura, un'indagine epidemiologica ordinata dalla Procura di Napoli ha dimostrato che almeno 60 persone hanno contratto il linfoma di Hodgkin. Irregolarit\u00e0 negli sversamenti nella discarica di Villaricca emergono anche nelle intercettazioni telefoniche ordinate della Procura di Napoli sulla gestione dei rifiuti da parte della FIBE (societ\u00e0 del gruppo Impregilo) che si occupa dello smaltimento dei rifiuti in Campania.\nConseguenze.\nLe proteste della popolazione.\nLa mancanza di fiducia nelle istituzioni, che negli anni hanno permesso o non si sono efficacemente opposte a sversamenti illeciti di rifiuti pericolosi, anche in discariche autorizzate, potenziali cause dei casi di tumore, \u00e8 tra i motivi della protesta della popolazione di Chiaiano nei confronti dell'apertura della nuova discarica prevista dal piano straordinario del commissario Guido Bertolaso. Analoghe motivazioni suscitarono violente proteste per la riapertura della discarica di Pianura, paventata dal commissario di governo Gianni De Gennaro, e poi smentita. La protesta degener\u00f2 in vera e propria guerriglia urbana tra la fine del 2007 e l'inizio del 2008 tra Napoli e le zone limitrofe di Quarto e Pozzuoli, anche per l'azione di esponenti criminali che agivano sotto la regia di politici locali collusi con i delinquenti per interessi legati alla speculazione edilizia. Analogamente, il timore per un'ulteriore fonte di inquinamento, rappresentata dall'inceneritore di Acerra \u00e8 stato motivo della protesta degli abitanti del luogo.\nImpatto sui prodotti agroalimentari.\nNel marzo 2008 furono riscontrate presenze di diossina nel latte di bufala proveniente da allevamenti del casertano, attribuite all'inquinamento ambientale, tanto da causare la temporanea sospensione delle esportazioni verso alcuni paesi come la Corea del Sud e il Giappone. A seguito della notizia, che comunque riguardava in maniera limitata gli allevamenti impiegati per produrre la mozzarella di bufala campana DOP, la vendita di prodotti caseari della Campania diminu\u00ec significativamente in Italia e all'estero. Successivi test svolti in Germania, tuttavia, non hanno evidenziato alcuna presenza n\u00e9 di diossina n\u00e9 di metalli pesanti.\nInfluenza culturale.\nLo sversamento illegale di rifiuti tossici in Campania viene affrontato nel libro Gomorra dello scrittore Roberto Saviano e rappresentato nell'omonimo film di Matteo Garrone, e nel film-documentario Bi\u00f9tiful cauntri."}
{"id": "1989226", "revid": "121837", "url": "https://it.wikipedia.org/wiki?curid=1989226", "title": "Anosoagnosia", "text": ""}
{"id": "1989229", "revid": "174925", "url": "https://it.wikipedia.org/wiki?curid=1989229", "title": "R\u016bpa", "text": "R\u016bpa \u00e8, nelle lingue indiane del sanscrito e p\u0101li, un termine che vuol dire letteralmente \"forma\", ma che sottende in realt\u00e0 in varie dottrine indiane (come nel buddhismo) il concetto di corpo, fisicit\u00e0, oppure definisce il costituente non mentale (\"n\u0101ma\") della persona.\n\"R\u016bpa\" deriva dalla radice \"rup\" da cui anche il termine \"ruppati\" (deteriorarsi, rompersi, donde il latino \"rumpo\").\nVedasi anche la trattazione del concetto di \"mente-e-corpo\", \"n\u0101ma-r\u016bpa\"."}
{"id": "1989230", "revid": "767487", "url": "https://it.wikipedia.org/wiki?curid=1989230", "title": "Didier Dobbels", "text": ""}
{"id": "1989237", "revid": "228587", "url": "https://it.wikipedia.org/wiki?curid=1989237", "title": "Appoggio", "text": ""}
{"id": "1989244", "revid": "63945", "url": "https://it.wikipedia.org/wiki?curid=1989244", "title": "Palazzo di Ludovico il Moro", "text": ""}
{"id": "1989248", "revid": "289247", "url": "https://it.wikipedia.org/wiki?curid=1989248", "title": "Canoismo", "text": ""}
{"id": "1989256", "revid": "767487", "url": "https://it.wikipedia.org/wiki?curid=1989256", "title": "Vato", "text": "Vato \u00e8 un brano rap di Snoop Dogg, primo singolo estratto dall'album \"Tha Blue Carpet Treatment\". La canzone figura la partecipazione di B-Real, ed \u00e8 prodotta dai The Neptunes.\nLa parola \"Vato\" \u00e8 uno slang ispanico per \"amico\" o \"compagno\". Nella registrazione del brano per l'album \u00e8 Pharrell Williams a cantare il ritornello, ma nel video e nel singolo \u00e8 stato sostituito da B-Real, che \u00e8 effettivamente di origini messicane e cubane.\nIl video.\nIl video prodotto per \"Vato\" ha debuttato su BET il 30 agosto 2006. Pharrell Williams ha parlato del video di \"Vato\" dicendo non soltanto che mostrer\u00e0 il lato \"gangsta\" del rapper, ma che affronter\u00e0 il tema del conflitto razziale di Los Angeles fra afro-americani ed ispanici.\nIl video \u00e8 stato diretto da Philipp G. Atwell, e vede la partecipazione del rapper Frost e dell'attore Edward James Olmos."}
{"id": "1989265", "revid": "193425", "url": "https://it.wikipedia.org/wiki?curid=1989265", "title": "Traghetti FS", "text": ""}
{"id": "1989267", "revid": "110157", "url": "https://it.wikipedia.org/wiki?curid=1989267", "title": "Viva a Brotol\u00e2ndia", "text": " \nViva a Brotol\u00e2ndia \u00e8 un album della cantante brasiliana Elis Regina, pubblicato nel 1961 dalla Continental (LP LPD 3161).\nIl disco.\nL'esordio discografico della quindicenne Elis Regina avvenne nel 1960 quando il suo scopritore Carlos Imperial port\u00f2 la ragazzina di Porto Alegre a Rio de Janeiro per farle incidere il suo primo 78 giri. Il disco, registrato per la casa discografica Continental di San Paolo e uscito nel maggio del 1961, conteneva due canzoni, la prima, \"D\u00e1 Sorte\", su un ritmo calypso, la seconda, \"Sonhando (Dreamin')\", un rock lento, adatte alla figura adolescenziale della cantante. Nel giugno del 1961 usc\u00ec il secondo disco di Elis, un altro 78 giri con \"Dor de Cotovelo\" e \"Samba Feito pra Mim\".\nNel 1961 l'etichetta pubblic\u00f2 il suo primo LP che, oltre alle canzoni dei singoli, conteneva un altro gruppetto di canzoni nello stesso stile, tra cui alcune cover di successi americani in lingua portoghese.\nNel primo lavoro di Elis Regina manca completamente la bossa nova, che al tempo era all'apice della sua popolarit\u00e0 in Brasile, e ci sono solo vaghe tracce di samba. In generale, le canzoni riflettono i gusti del pubblico pi\u00f9 giovane dell'epoca con pochi riferimenti alla tradizione musicale brasiliana e molti omaggi ai nuovi ritmi della musica pop statunitense, tendenzialmente rivolta ai \"teenager\", un po' di ritmi rock, calypso e bolero.\nGli arrangiamenti e la direzione dell'orchestra furono affidati a Severino Filho del gruppo vocale Os Cariocas sotto la supervisione di Carlos Imperial.\n\"D\u00e1 Sorte\" \u00e8 una canzone composta dal doppiatore, ma anche autore di canzoni, Eleu Salvador. \"Sonhando (Dreamin')\" \u00e8 invece la cover di una canzone di Barry De Vorzon e Ted Ellis portata al successo nel 1960 dal \"rocker\" statunitense Johnny Burnette. Gli unici samba del disco sono \"Samba Feito pra Mim\" del nordestino Paulo Tito e \"Murm\u00fario\" di Djalma Ferreira e Luiz Ant\u00f4nio.\nAltre cover di brani statunitensi sono \"Take in Your Arms\", inciso dalla cantante Abbey Lincoln nel 1956, \"Baby Face\", un vecchio standard del 1926 di Benny Davis e Harry Akst, \"Puppy Love\" di Paul Anka e \"My Favorite Things\" di Rodgers e Hammerstein resa celebre, un anno prima, nella versione jazz di John Coltrane.\nIl titolo del disco fa riferimento al termine \"broto\", cio\u00e8 germoglio, gemma. \"Brota\" era il nomignolo con cui venivano identificate le adolescenti come Elis Regina che cantavano la musica di facile ascolto, romantica e spensierata, rivolta principalmente ai coetanei.\nL'album fu ripubblicato nel 1982 (e poi su CD nel 1994) in un doppio contenente anche il secondo disco della cantante, \"Poema de Amor\", sotto il titolo \"Dose Dupla: Nasce uma Estrela\", e quindi nel 2006 su CD-Audio dalla Som Livre (storica etichetta poi confluita nel Gruppo Globo) e dalla Warner Music all'interno della serie di dischi rimasterizzati digitalmente \"Primeiros Anos\"."}
{"id": "1989279", "revid": "1702319", "url": "https://it.wikipedia.org/wiki?curid=1989279", "title": "Rodolfo Gambini", "text": "Biografia.\nNato ad Arluno, piccolo borgo in provincia di Milano, forse da famiglia di origini vittuonesi, studi\u00f2 pittura all'Accademia di belle arti di Brera di Milano, perfezionandosi nello specifico nell'esecuzione di motivi floreali a guazzo e ad affresco.\nAlcune delle sue prime opere giovanili, in questo senso, erano costituite da soffitti in stile liberty realizzati in case di privati, che per\u00f2 sono nella maggior parte dei casi andati perduti. Successivamente iniziarono gli incarichi di rilievo: fu lui infatti ad affrescare la cattedrale di Iglesias in Sardegna.\nAltrove pose l'attenzione a commissioni nel milanese, nel novarese e nell'alessandrino, oltre che in diverse chiese della Diocesi di Tortona. Nel 1890 Rodolfo con il fratello Giuseppe decorarono ad Arluno la cantoria e la cappella della Beata Vergine del Rosario nella locale chiesa parrocchiale. Sempre nella chiesa parrocchiale di Arluno nel 1894 dipinsero l'abside ed essendo piaciuto il risultato i fratelli Gambini ottennero nell'anno successivo l'incarico di completare la decorazione di tutta la chiesa. A Rivanazzano nel 1895 affresca la facciata della chiesa parrocchiale di San Germano (costruita in forme neoclassiche) ed a Vittuone, non lontano dal suo paese natale, si occupa del restauro degli antichi affreschi del locale oratorio del lazzaretto con notevoli rifacimenti che portano la sua firma. Notevoli saranno anche i suoi apporti pittorici nella decorazione interna della chiesa prepositurale di San Vittore martire di Corbetta, che riceveranno l'elogio pubblico del cardinale Andrea Carlo Ferrari, giunto in visita in paese nel 1897. Tra il 1900 ed il 1920 lavora a Borgoratto Mormorala ed a Montecalvo Verseggia con opere sempre a sfondo religioso. Tra il 1908 ed il 1910 lavora alla decorazione della chiesa di Santa Croce a Crocefieschi, dove collabora anche ad altri affreschi sulla vita di Caterina da Genova. L'ultimo lavoro d'impegno, lo ottiene nel 1918 quando affresca l'interno della chiesa di Santa Maria Canale a Tortona.\nGran parte del considerevole archivio privato di dipinti, bozzetti e documentazione cartacea, di Rodolfo Gambini and\u00f2 perduto durante i bombardamenti avvenuti ad Alessandria il 5 aprile 1945. Ci\u00f2 che \u00e8 rimasto \u00e8 ora di propriet\u00e0 degli eredi della famiglia Gambini.\nSoprattutto nella sua et\u00e0 matura, si leg\u00f2 al pittore torinese Luigi Morgari.\nVenne decorato con la Medaglia al Lavoro e, il 21 luglio 1905, con la Croce \"Pro Ecclesia Et Pontifice\".\nFra i numerosi allievi si ricordano i pittori d'origine arlunese Paolo Bellegotti, Pietro Pagani e Piero Vignoli di Alessandria.\nLa bottega, fra i molti collaboratori allievi e operai, comprendeva anche i suoi due figli maschi: Luigi Gambini e Mario Gambini. Alla morte di Rodolfo la bottega continu\u00f2 solo con il figlio Luigi che fu attivo fino al 1949 anno della sua morte, tragicamente avvenuta - durante i lavori di restauro, cadendo da una impalcatura nella chiesa dei Frati Cappuccini di Quarto dei Mille.\nOpere di Rodolfo Gambini.\nElenco parziale delle opere del Gambini."}
{"id": "1989292", "revid": "729019", "url": "https://it.wikipedia.org/wiki?curid=1989292", "title": "Anasarca", "text": "Lanasarca (anticamente chiamato idropisia) \u00e8 un edema massiccio e diffuso, sottocutaneo, non avente origine infiammatoria dovuta all'effusione di liquido nello spazio extracellulare.\nLa cute sovrastante appare liscia, tesa e assottigliata.\nL'origine di tale condizione \u00e8 dovuta in genere alla sindrome nefrosica, a un grave scompenso cardiocircolatorio, all'insufficienza epatica (conseguente per esempio a cirrosi) o a una grave malnutrizione/deficienza di proteine. Pu\u00f2 anche essere dovuto alla somministrazione di fluidi per via endovenosa. Alcuni agenti chemioterapici antitumorali di origine vegetale, come docetaxel, causano anasarca attraverso una sindrome di permeabilit\u00e0 capillare scarsamente compresa.\nNei casi di emoglobina di Barts, l'alta affinit\u00e0 all'ossigeno causa una scarsa diffusione di quest'ultimo ai tessuti periferici, causando anasarca."}
{"id": "1989293", "revid": "125023495", "url": "https://it.wikipedia.org/wiki?curid=1989293", "title": "Nascondino", "text": "Nascondino \u00e8 un gioco tradizionale. Lo si gioca in gruppi, all'aperto o al chiuso. A volte si usa anche il termine nasconderella. Un altro sinonimo molto meno conosciuto \u00e8 rimpiattino, che deriva dal verbo rimpiattare, sinonimo del verbo nascondere..\nStoria.\nIl gioco si perde nel remoto passato. Abbiamo racconti del retore Polluce che, intorno al II secolo narra di un gioco all'aperto della Magna Grecia chiamato \"apodidraskinda\", dal greco dialettale \"apodrason-skaso-kripdo\" = \"fuggire scappare nascondersi\", mentre in alcune parti d'Europa lo si usava come rituale nei boschi per la ricerca dei segni naturali dell'inizio della primavera. Il gioco attuale, \u00e8 comunque un'eredit\u00e0 del XVII secolo, quando lo si giocava tra i nobili come una delle poche forme di socializzazione e di corteggiamento tra giovani aristocratici, diffuso inizialmente in Italia, Francia e Spagna, quindi in tutta Europa.\nDal 2010 si tiene a Bergamo il Campionato Mondiale di Nascondino.\nDescrizione.\nDev'essere giocato in un luogo ampio e ricco di potenziali nascondigli (non necessariamente all'aperto, preferibilmente dove non vi siano oggetti fragili o delicati, dove non ci si possa fare male e dove si possa correre senza ostacoli); il luogo di partenza del gioco \u00e8 detto \"tana\". Dalla \"tana\" prestabilita, un giocatore scelto con una rituale \u201cconta\u201d, senza vedere (chiudendo gli occhi, preferibilmente con le palme delle mani e/o tenendo il viso contro un muro, tanto \u00e8 vero che si definisce \u201caccecato\u201c), conta fino ad arrivare ad un numero deciso precedentemente, in modo da dare tempo agli altri giocatori di allontanarsi e trovare un nascondiglio. Si deve contare fino ad un numero concordato in precedenza da tutti, di solito corrispondente al numero dei giocatori da trovare moltiplicato per 10. Finito di contare, chi ha contato apre gli occhi gridando \"Via!\" o l'ultimo numero e comincia a cercare gli altri giocatori. Colui che ha contato deve cercare i giocatori almeno spostandosi dalla tana per un totale di 10 metri o stando davanti alla tana aspettando gli altri giocatori, ogni volta che trova o vede un giocatore nascosto deve correre fino alla \"tana\" e toccarla esclamando ad alta voce \"tana per\" (o \"trovato\") ed eventualmente il nome di chi ha trovato, precisando bene il luogo (es. dietro l'albero, dietro il divano, sotto il tavolo...); in questo modo \"elimina\" quel giocatore, che rimarr\u00e0 \"prigioniero\" alla \"tana\", senza impedire al \"cercatore\" di \"tanare\" gli altri, se uno si liberasse mentre il giocatore \u00e8 trattenuto \u00e8 da considerarsi preso. Il primo ad essere trovato dovr\u00e0 accecarsi e contare nel turno successivo. Il cercatore di turno continua la sua ricerca degli altri concorrenti nascosti; se per\u00f2 un giocatore raggiunge la tana prima di essere visto e quindi trovato da chi ha contato, la tocca, dichiara ad alta voce \"tana\" (o \"salvi me\") ed \u00e8 \"libero\". Il giocatore cercatore di turno dovr\u00e0 quindi cercare gli avversari ma anche stare attento a presidiare la \"tana\", cercando di non allontanarsi troppo da essa, per evitare che qualcuno \u201dfaccia tana\u201d. Se l'ultimo giocatore nascosto riesce a raggiungere e a toccare la \"tana\", potr\u00e0 esclamare \"tana libera-tutti\"! o semplicemente \"liberi tutti\" (o \"salvi tutti\"), liberando cos\u00ec tutti i giocatori gi\u00e0 catturati, e il giocatore che era alla ricerca in quel turno di gioco sar\u00e0 obbligato ad accecarsi di nuovo, a contare e a cercare anche nel turno successivo."}
{"id": "1989304", "revid": "1305772", "url": "https://it.wikipedia.org/wiki?curid=1989304", "title": "The Black Album (Jay-Z)", "text": "The Black Album \u00e8 l'ottavo album in studio del rapper statunitense Jay-Z, pubblicato il 14 novembre 2003 dalla Roc-A-Fella Records.\nAccolto positivamente dalla critica, oltre ad essere un clamoroso successo commerciale, l'album debutta alla prima posizione con circa 463.000 copie vendute nella prima settimana e oltre quattro milioni in totale. Su \"Metacritic\" ottiene un punteggio di 84/100 basato su 19 recensioni.\nPubblicizzato come il suo ultimo disco prima del ritiro dalle scene musicali, tema ricorrente nei brani, \"The Black Album\" \u00e8 stato pubblicato anche in una versione a cappella con l'intento di incitare altri musicisti a realizzare mash-up e remix della musica di Jay-Z. Il rapper torner\u00e0 in scena nel 2006.\nDescrizione e ricezione.\nIl disco \u00e8 il pi\u00f9 personale e puro del rapper, non presenta ospiti aggiuntivi accreditati, ed \u00e8 paragonabile ai suoi sforzi migliori come \"Reasonable Doubt\" e \"The Blueprint\".\nAlla produzione c'\u00e8 un cast stellare composto da Kanye West, Just Blaze, Timbaland, 9th Wonder, Rick Rubin, Eminem e The Neptunes.\n\"The Black Album\" \u00e8 pubblicizzato come il suo ultimo lavoro prima del ritiro dalle scene musicali.\n\"The Black Album\" esordisce al primo posto nella \"Billboard 200\" vendendo 463.000 copie fisiche nella sua prima settimana e 3.516.000 copie al luglio 2013, diventando uno degli album pi\u00f9 venduti del decennio secondo \"Billboard\".\nNel 2005 \u00e8 nominato ai Grammy come miglior album rap. \"Rolling Stone\" lo inserisce nella sua lista dei 500 migliori album di sempre al numero 349, mentre \"Pitchfork\" lo classifica al novantesimo posto nella sua lista dei 200 migliori album del decennio."}
{"id": "1989316", "revid": "124123", "url": "https://it.wikipedia.org/wiki?curid=1989316", "title": "Mathilde Laigle", "text": "Biografia.\nMathilde Laigle fu una personalit\u00e0 francese dell'inizio del ventesimo secolo. Dal 1895 al 1903, fu la governante dei figli del governatore dello Iowa, William Larrabbe.\nDopo essersi laureata alla Columbia University, sostenendo una tesi sulla letteratura francese medievale, diventa professoressa di letteratura medievale presso l'universit\u00e0 Wellesley College.\nFu la prima a pubblicare un'edizione critica del \"Libro delle Tre virt\u00f9\". Fu inoltre una scrittrice di romanzi per bambini, il cui lavoro pi\u00f9 importante rimane \"Une heure au ch\u00e2teau d'\u00c9tupes\".\nMor\u00ec a Beaumont-de-Pertuis nel 1949."}
{"id": "1989330", "revid": "729019", "url": "https://it.wikipedia.org/wiki?curid=1989330", "title": "Ciberinfrastrutture", "text": "Il termine ciberinfrastrutture (plurale, di contro all'originale inglese \"cyberinfrastructure\", che \u00e8 invece singolare, ma con significato collettivo) descrive gli ambienti della nuova ricerca a supporto di istanze avanzate, quali acquisizione di dati, immagazzinamento di dati, gestione di dati, disseminazione di dati (o \"data mining\"), visualizzazione di dati e altri servizi di elaborazione (o \"processing\") dell'informazione e servizi informatici su Internet. Nell'uso scientifico, le ciberinfrastrutture costituiscono una soluzione tecnologica al problema della connessione efficace ed efficiente di dati, computer e persone, con l'obiettivo di permettere la derivazione di nuove conoscenze e teorie scientifiche inedite.\nNel Regno Unito, un sinonimo di \"cyberinfrastructure\" \u00e8 \"e-science\"."}
{"id": "1989334", "revid": "181699", "url": "https://it.wikipedia.org/wiki?curid=1989334", "title": "Baranya", "text": ""}
{"id": "1989336", "revid": "174925", "url": "https://it.wikipedia.org/wiki?curid=1989336", "title": "Balcano-egiziani (Ashkali)", "text": ""}
{"id": "1989338", "revid": "1982", "url": "https://it.wikipedia.org/wiki?curid=1989338", "title": "B\u00e1cs-Kiskun", "text": ""}
{"id": "1989339", "revid": "1982", "url": "https://it.wikipedia.org/wiki?curid=1989339", "title": "Borsod-Aba\u00faj-Zempl\u00e9n", "text": ""}
{"id": "1989340", "revid": "181699", "url": "https://it.wikipedia.org/wiki?curid=1989340", "title": "Fej\u00e9r", "text": ""}
{"id": "1989341", "revid": "1982", "url": "https://it.wikipedia.org/wiki?curid=1989341", "title": "Gy\u0151r-Moson-Sopron", "text": ""}
{"id": "1989343", "revid": "1982", "url": "https://it.wikipedia.org/wiki?curid=1989343", "title": "Hajd\u00fa-Bihar", "text": ""}
{"id": "1989344", "revid": "1305772", "url": "https://it.wikipedia.org/wiki?curid=1989344", "title": "American Gangster (album)", "text": "American Gangster \u00e8 il decimo album del rapper statunitense Jay-Z, pubblicato nel 2007 da Roc-A-Fella e Def Jam.\nDescrizione e ricezione.\nOttiene 83/100 su \"Metacritic\", punteggio basato su 25 recensioni.\nPer il suo decimo album in studio solista, Jay-Z ritorna al mafioso rap, raccontando motivazioni, ascesa e caduta di un uomo all'interno del mondo della droga: si tratta del primo concept album di Jay-Z, che si \u00e8 ispirato al film omonimo. I critici musicali non trovano punti deboli all'interno del disco, ma nemmeno punti salienti. The Hitmen di Diddy e Just Blaze producono la maggior parte del disco, tra gli altri produttori sono presenti The Neptunes, Jermaine Dupri e No I.D.. Collaborano, tra gli ospiti, Beanie Sigel, Lil Wayne e Nas."}
{"id": "1989346", "revid": "1982", "url": "https://it.wikipedia.org/wiki?curid=1989346", "title": "J\u00e1sz-Nagykun-Szolnok", "text": ""}
{"id": "1989347", "revid": "1982", "url": "https://it.wikipedia.org/wiki?curid=1989347", "title": "Kom\u00e1rom-Esztergom", "text": ""}
{"id": "1989349", "revid": "1982", "url": "https://it.wikipedia.org/wiki?curid=1989349", "title": "Somogy", "text": ""}
{"id": "1989350", "revid": "1982", "url": "https://it.wikipedia.org/wiki?curid=1989350", "title": "Szabolcs-Szatm\u00e1r-Bereg", "text": ""}
{"id": "1989351", "revid": "181699", "url": "https://it.wikipedia.org/wiki?curid=1989351", "title": "Tolna", "text": ""}
{"id": "1989353", "revid": "1982", "url": "https://it.wikipedia.org/wiki?curid=1989353", "title": "Vas (Ungheria)", "text": ""}
{"id": "1989355", "revid": "1982", "url": "https://it.wikipedia.org/wiki?curid=1989355", "title": "Veszpr\u00e9m (provincia)", "text": ""}
{"id": "1989360", "revid": "1982", "url": "https://it.wikipedia.org/wiki?curid=1989360", "title": "Zala", "text": ""}
{"id": "1989362", "revid": "158913", "url": "https://it.wikipedia.org/wiki?curid=1989362", "title": "Salmanassar III", "text": "Il suo lungo regno fu caratterizzato da una serie costante di campagne militari contro le trib\u00f9 orientali, i Babilonesi e diverse altre nazioni dell'alluvio mesopotamico, la Siria, gli Hurriti di Kizzuwatna, il regno di Urartu e diversi staterelli neo-itti (Aram-Damasco, Hama, Karkemi\u0161). I suoi eserciti si spinsero sino al Lago Van e ai Monti del Tauro. Nei suoi annali, precisamente l'anno 850 a.C., gli Arabi e i Caldei compaiono per la prima volta nella storia documentata.\nBiografia.\nAl principio del suo regno (858 a.C.) Salmanassar mosse guerra al regno di Urartu: rifer\u00ec d'aver demolito la citt\u00e0 di Sugunia e poi (853 a.C.) anche Ara\u0161kun. Si presume che entrambe le citt\u00e0 fossero state capitali del Regno prima di Tushpa. \nMentre l'Assiro era impegnato in Armenia, diversi potentati del Levante si coalizzarono contro di lui: le citt\u00e0-stato neo-ittite erano capeggiate da Hadadezer di Aram-Damasco, promotore della coalizione, e da Irhuleni di Hama suo alleato (nonch\u00e9 primo bersaglio degli attacchi assiri) ma vi figuravano anche Acab d'Israele, Gindibu re degli Arabi, i Fenici, gli Egizi e diversi altri. La coalizione affront\u00f2 Salmanassar nella battaglia di Qarqar per fermare l'avanzata assira lungo il Tigri. Non vi sono resoconti dettagliati riguardo alla battaglia: fu uno scontro violento ma breve, dato che Hadadazer ordin\u00f2 la ritirata per le troppe perdite e Salmanassar reclam\u00f2 la vittoria gloriandosi di aver inflitto al nemico un pesante tributo di 14.000 morti, catturando moltissimi carri e cavalli e descrivendo il danno inflitto ai suoi avversari in dettagli brutali. La realt\u00e0 \u00e8 che lo scontro si concluse con un nulla di fatto ed i contendenti tornarono alle loro posizioni iniziali. Salmanassar avrebbe dovuto combattere gli stessi nemici pi\u00f9 volte negli anni seguenti, costringendolo ad organizzare l'occupazione dell'intero Levante e di parte della Penisola araba.\nNel 851 a.C., a seguito di una ribellione in Babilonia, Salmanassar condusse una campagna contro Marduk-b\u0113l-u\u0161ate, fratello minore del re, Marduk-zakir-shumi I, che era un alleato di Salmanassar. Nel secondo anno di campagna, Marduk-b\u0113l-u\u0161ate fu costretto a ritirarsi e fu ucciso. Una registrazione di questi eventi \u00e8 riportata sul c.d. \"Obelisco nero\" eretto dall'Assiro (oggi al \"British Museum\"):\nEliminato il ribelle babilonese (e garantita cos\u00ec la fedelt\u00e0 di Marduk-z\u00e2kir-\u0161umi), Salmanassar sottomise anche Caldei, Sutei e Aramei.\nNel 841 a.C. il re assiro torn\u00f2 all'attacco di Aram-Damasco, ora guidato dal successore di Hadadazer, Hazael. Hazael si trincer\u00f2 a Damasco, non ingaggiando gli assiri che lo assediavano e devastavano le sue terre. Jehu d'Israele e i Fenici risolsero d'ingraziarsi Salmanassar e gli versarono tributi (altra scena raffigurata sull'Obelisco nero).\nNel 836 a.C. Salmanassar torn\u00f2 ad attaccare le citt\u00e0-stato neo-ittite, questa volta focalizzandosi sul regno di Tabal per poi penetrare in Cappadocia. Nel 832 a.C. furono registrate nuove campagne militari contro Urartu e l'anno successivo (831 a.C.), probabilmente per motivi d'et\u00e0, Salmanassar affid\u00f2 il comando dell'esercito nelle spedizioni extra-confine al suo \"turtanu\" Dayyan-Assur che aveva gi\u00e0 guidato le armate assire per conto del re. Tuttavia questo passaggio di consegne indebol\u00ec l'autorit\u00e0 di Salmanassar III e sei anni dopo la citt\u00e0 di Ninive form\u00f2 una coalizione con altre citt\u00e0 assire guidata dal figlio del re Assur-danin-pal per ribellarsi contro il vecchio re. Le lotte intestine tra le due fazioni durarono per ben due anni ma alla fine la fazione lealista, guidata dell'altro figlio di Salmanassar III, Shamshi-Adad, ebbe la meglio.\nSalmanassar mor\u00ec intorno al 824 a.C. e il trono pass\u00f2 al figlio Shamshi-Adad V.\nMonumenti e loro rilevanza storica.\nSalmanassar III fu un prolifico committente di monumenti a lui dedicati.&lt;br&gt; \n\"In primis\" si fece costruire un nuovo palazzo a Kalhu (la biblica Calah, attuale Nimrud). Commission\u00f2 poi numerose opere celebrative delle sue conquiste. Gli archeologi hanno ad oggi ritrovato: i c.d. \"cancelli di Balawat\" (rinvenuti nel 1876) nel sito che ospita l'antica citt\u00e0 assira di \"Imgur-Enlil\"; essi sono i resti in legno degli antichi cancelli del palazzo reale la cui armatura composta da 16 bande di bronzo su cui sono narrati episodi di guerra delle sue campagne; il famoso \"Obelisco nero\" (rinvenuto nel 1846 da Layard), l'obelisco assiro pi\u00f9 completo mai scoperto, in calcare nero e decorato da bassorilievi con una lunga iscrizione cuneiforme che registra gli annali di Salmanassar, elencando le campagne militari (del re e del \"turtanu\" Dayyan-Assur che fu forse l'effettivo committente del manufatto, eretto a pubblico monumento nel 825 a.C. in piena guerra civile tra i principi Assur-danin-pal e Shamshi-Adad) sino al 31\u00ba anno di regno; la c.d. \"Stele di Kurkh\" che celebra per parte di Salmanassar la vittoria nella battaglia di Qarqar con un'iscrizione cuneiforme che registra gli annali del re sino al 6\u00ba anno di regno.\nI lasciti monumentali di Salmanassar III sono molto importanti sia per la loro rilevanza antropologica (vi figura le prime rappresentazioni degli arabi a cavallo di cammelli) sia l'esegesi storica della Bibbia perch\u00e9 due dei suoi monumenti nominano governanti della Bibbia ebraica: l'obelisco nero menziona re Ieu figlio di Omri (sebbene Ieu sia stato identificato erroneamente come figlio di Omri) mentre la stele di Kurkh menziona la partecipazione di re Acab alla battaglia di Qarqar. Lo storico Gmirkin ha sostenuto che la mitologia costruita attorno alla figura di re Salomone \u00e8 forse stata tratta dai resoconti di Salmanassar III.\nLe informazioni relative a Ieu sono poi importanti perch\u00e9 confermano che recise le alleanze di Israele con la Fenicia e con Giuda assoggettandosi all'Assiria. L'obelisco nero raffigura il tributo versato da Ieu a Salmanassar nel 841 a.C. che cos\u00ec lo descrisse:"}
{"id": "1989366", "revid": "28026", "url": "https://it.wikipedia.org/wiki?curid=1989366", "title": "Il mistero della Camera Gialla", "text": ""}
{"id": "1989367", "revid": "1543377", "url": "https://it.wikipedia.org/wiki?curid=1989367", "title": "Linux Professional Institute", "text": "Il Linux Professional Institute fondato a Toronto, Canada nel 1999 come organizzazione internazionale no-profit, promuove e certifica le competenze necessarie all'uso di Linux e delle tecnologie Open source in ambito professionale, con un programma di esami indipendente dalla distribuzione, accessibile in quasi tutti i paesi del mondo e tradotto in molte lingue. Nel 2007 \u00e8 stata superata la soglia di 170.000 esami sostenuti e 53.000 certificazioni riconosciute a livello internazionale.\nNel gennaio 2008, con l'ausilio di Linux Certification Institute si fonda l'LPI Italia, che diventa responsabile nazionale per il paese (Master Affiliate).\nI programmi di certificazione.\n\"Per raggiungere questo livello di certificazione \u00e8 necessario superare gli esami LPI 101 e LPI 102.\"\n\"Per raggiungere questo livello di certificazione \u00e8 necessario aver ottenuto LPIC-1 e superare gli esami LPI 201 e LPI 202.\"\n\"Per raggiungere questo livello di certificazione \u00e8 necessario aver ottenuto LPIC-2 e superare l'esame LPI 301. Successivamente gli esami sono dedicati alle singole specializzazioni.\"\n\"Per raggiungere questo livello di certificazione \u00e8 necessario aver ottenuto LPIC-1 e superare l'esame LPI 199.\"\n\"Per raggiungere questo livello di certificazione \u00e8 necessario superare l'esame Linux Essentials (da giugno 2012).\"\nL'organizzazione.\nIl Linux Professional Institute \u00e8 stato fondato nel 1999 da Chuck Mead, Dan York, Evan Leibovich, Tom Peters ed altri. Si \u00e8 formalmente costituita come un'organizzazione no-profit canadese il 25 ottobre del 1999. La sede centrale \u00e8 nello stato canadese dell'Ontario, presso Toronto.\nJim Lacey \u00e8 il presidente e CEO. John Meaney \u00e8 Area Operations Manager, EMEA. Daniele Cirio \u00e8 Master Affiliate Manager per l'Italia.\nLPI \u00e8 anche un membro fondatore del Desktop Linux Consortium e membro della Linux Foundation.\nCome prepararsi all'esame.\n\u00c8 possibile sostenere l'esame da privatista o prepararsi presso un Istituto di formazione.\nLPI non fornisce materiale didattico proprio. Per i privatisti \u00e8 possibile trovare sul sito una lista dei testi pi\u00f9 utilizzati; in base al materiale didattico trovato sul sito italiano di LPI, in Italia molti centri di formazione utilizzano il testo \"Amministrare GNU/Linux\u201d di Simone Piccardi.\nColoro che preferiscono possono seguire un corso di formazione presso un Istituto di formazione (pubblico o privato) e/o rivolgersi al network LPI ATP Approved Training Partner. \nIl Programma ATP certifica i centri di formazione cos\u00ec da garantire che i corsi vengano svolti da personale Certificato e con materiale didattico adeguato agli obiettivi del corso.\nIn entrambi i casi per sostenere l'esame \u00e8 necessario rivolgersi ai centri abilitati Pearson VUE e Thomson Prometric. \u00c8 usuale, durante eventi particolari, convention e conferenze sostenere esami a prezzi ridotti rispetto al prezzo in prenotazione.\nCome partecipare ad LPI.\nLa comunit\u00e0 LPI \u00e8 composta da un gruppo di lavoro di professionisti che discutono e collaborano alla sviluppo degli esami, intervengono per proporre nuove domande (attraverso un form dedicato), correzioni e problemi, nuovi argomenti e nuovi percorsi formativi.\nQuesto gruppo lavora principalmente in lingua inglese, si coordina attraverso due Mailing-List: discuss (generica, 5-10 messaggi al giorno) ed examdev (specifica, 5-10 messaggi al mese) e utilizza il wiki come proprio strumento di documentazione statica.\nCiclicamente vengono predisposti questionari e altri strumenti di interazione collettiva utili a valutare l'importanza dei singoli argomenti all'interno delle singole certificazioni.\nLa partecipazione a questo gruppo \u00e8 suggerita a professionisti con una certa esperienza di lavoro collaborativo, meglio se con specifiche competenze nell'ambito degli argomenti trattati."}
{"id": "1989368", "revid": "767487", "url": "https://it.wikipedia.org/wiki?curid=1989368", "title": "Oppio per oppio", "text": "Oppio per oppio \u00e8 un cortometraggio del 1972 diretto da Bruno Bozzetto."}
{"id": "1989375", "revid": "1993348", "url": "https://it.wikipedia.org/wiki?curid=1989375", "title": "Motori di Formula 1", "text": "Questo \u00e8 un elenco dei vari motori utilizzati nel Campionato mondiale Piloti e Campionato mondiale di Formula 1, dalla nascita nel 1950 a oggi.\nL'obiettivo \u00e8 quello di rendere pi\u00f9 semplice la ricerca, per venire incontro alla difficolt\u00e0 di ricordare la sigla identificativa del motore.\nSi deve notare che per quanto durante gli anni si sia arrivati a soluzioni comuni, la Formula 1 \u00e8 stata una \"palestra tecnologica\" notevole; nella lista sar\u00e0 possibile venire a conoscenza di propulsori meno canonici.\nA questo proposito meritano particolare attenzione i motori con disegno poco comune come i motori ad otto cilindri in linea, a dodici cilindri a W, e ancora a 16 cilindri a V ed H, a turbina doppia, cos\u00ec come anche i quattro cilindri in linea, e boxer.\nFino al 2013 erano in uso motori V8 (8 cilindri) aspirati di 90\u00b0 con cilindrata 2,4L (2400 cm\u00b3), come imposto dal regolamento FIA dal 2006 in poi. La potenza di ogni motore varia all'incirca tra i 725 e i 745 CV, con un regime massimo di rotazione imposto a 18.000rpm (19.000 fino al 2009).\nIl regolamento impone un alesaggio massimo di 98 mm e un peso minimo del motore imposto a 95\u00a0kg.\nI rapporti di compressione si aggirano intorno ai 13:1 e l'accelerazione massima dei pistoni intorno agli 80\u00a0km/s\u00b2.\nDal 2014 sono previsti motori V6 turbo ibridi - da 1.6L (1600 cm\u00b3) sar\u00e0 consentita una sola turbina - che avrebbero dovuto abbassare i costi di sviluppo delle vetture, ma con adeguamento nel 2019 a due turbine.\nMotori Cosworth.\nI motori Cosworth prodotti dal 1967 al 1999 sono sempre stati impiegati col marchio Ford. Vedi Motori Ford Cosworth.\nMotori Ford Cosworth.\nTutti i seguenti motori sono stati prodotti da Cosworth e marchiati Ford, che ne finanziava il progetto. Dal 1998 al 2004 la Cosworth fu di propriet\u00e0 della Ford.\nMotori Ilmor.\nDal 1995 in poi tutti i motori realizzati da Ilmor furono marchiati esclusivamente Mercedes-Benz; nel 2002 la casa tedesca acquis\u00ec il controllo del motorista inglese e nel 2005 ne cambi\u00f2 il nome in \"Mercedes-Benz High Performance Engines\". Vedi Motori Mercedes-Benz\nMotori Judd.\nDal 1993 in poi i motori Judd furono realizzati in collaborazione con Yamaha e impiegati col marchio giapponese.\nMotori Lancia.\nNel luglio 1955 la Lancia si ritira dalla F1 e cede tutto il materiale alla Ferrari, che continua a sviluppare e impiegare il motore fino al 1957.\nMotori Mecachrome.\nNel 1999 e 2000 i motori Mecachrome furono forniti tramite la Supertec.\nMotori Megatron.\nDopo il ritiro della BMW a fine 1986, la squadra Arrows continu\u00f2 ad usare il motore M12/13 grazie al supporto dello sponsor USF&amp;G che lo ridenomin\u00f2 Megatron. La preparazione era curata da Heini Mader.\nMotori Mercedes-Benz.\nDal 1994 al 2005 tutti i motori Mercedes-Benz furono realizzati da Ilmor; nel 2002 la casa tedesca acquis\u00ec il controllo del motorista e nel 2005 ne cambi\u00f2 il nome in \"Mercedes-Benz High Performance Engines\". Dal 2012 il nome \u00e8 \"Mercedes-AMG High Performance Powertrains\".\nMotori Playlife.\nMotori impiegati dalla Benetton e rimarchiati per ragioni commerciali."}
{"id": "1989377", "revid": "74801", "url": "https://it.wikipedia.org/wiki?curid=1989377", "title": "Rodolfo Siviero", "text": "Biografia.\nFiglio del veneziano Giovanni \u2013 sottufficiale dei Carabinieri e comandante della stazione di Guardistallo \u2013 e della maremmana, di San Martino sul Fiora, (Gr) Caterina Bulgarini, si trasferisce dalla provincia di Pisa a Firenze nel 1924. Prosegue gli studi in ambito artistico-letterario all'Universit\u00e0 di Firenze con l'obiettivo di diventare un critico d'arte.\nIntorno agli anni trenta diventa un agente segreto per il Servizio Informazioni Militare italiano. Aderisce al fascismo con la convinzione che solo un regime totalitario possa rivoluzionare il paese per renderlo migliore. Nel 1937 parte alla volta di Berlino \u2013 sotto la copertura di una borsa di studio in storia dell'arte \u2013 per raccogliere informazioni sul regime nazista.\nDopo l'8 settembre 1943 Siviero si schiera con il fronte antifascista. Si occupa prevalentemente di monitorare il corpo militare nazista detto \"Kunstschutz\", corpo istituito originariamente con lo scopo di proteggere il patrimonio culturale dai danni della guerra, ma che sotto le direttive naziste si occupava di trafugare dall'Italia verso la Germania il maggior numero di opere d'arte. Nella casa dello storico dell'arte ebreo Giorgio Castelfranco sul lungarno Serristori di Firenze \u2013 oggi nota come Casa Siviero \u2013 Siviero si occupa di coordinare alcune delle attivit\u00e0 partigiane di \"intelligence\".\nDall'aprile al giugno 1944 viene imprigionato e torturato dalle milizie fasciste di Mario Carit\u00e0 nella nota Villa Triste di via Bolognese, a Firenze. Resiste agli interrogatori e, grazie all'interessamento di alcuni ufficiali repubblichini che in realt\u00e0 collaborano con gli alleati, viene rilasciato. Una volta liberato, \"riesce a monitorare le operazioni del reparto del \u2018Kunstchutz\u2019, addetto al trafugamento delle opere d\u2019arte, impedisce a Goering di mettere le mani sull\"'Annunciazione\" del Beato Angelico\" e annota \"i contenitori e i vagoni per il trasporto dei 200 capolavori prelevati dagli Uffizi, dal Duomo di Firenze e da altri musei e siti archeologici italiani\".\nGrazie ai meriti acquisiti nella Resistenza, nel 1946 il Presidente del Consiglio dei ministri Alcide De Gasperi nomina Siviero \"Ministro plenipotenziario\" affidandogli l'incarico di dirigere una missione diplomatica presso il governo militare alleato in Germania con lo scopo di stabilire il principio della restituzione delle opere trafugate all'Italia.\nRiportate in Italia la maggior parte delle opere, a partire dagli anni cinquanta \u2013 si occupa sistematicamente di ricercare, per conto del Governo, tutte le opere d'arte che vengono rubate ed esportate dall'Italia. Questa intensa attivit\u00e0, che gli vale il soprannome di \"007 dell'arte\", dura fino alla sua morte nel 1983. In questo periodo Siviero spesso denuncia la poca attenzione che le istituzioni governative dedicano al problema del recupero del patrimonio artistico.\nNegli anni settanta diviene presidente dell'Accademia delle Arti del Disegno, fondata dal granduca Cosimo I de' Medici con la sovrintendenza di Giorgio Vasari e rimarr\u00e0 tale, organizzando eventi di rilevanza internazionale per la tutela delle opere d'arte, fino al 1983 anno della sua morte. L'Accademia delle arti del disegno deve a lui la sua attuale sede, il mobilio, l'assetto presente. Cos\u00ec grande fu l'attaccamento di Siviero per questa istituzione che decise di essere sepolto nella cappella di San Luca dell'Accademia delle arti del disegno all'interno del convento della Santissima Annunziata di Firenze. L'Accademia ancora oggi conserva una parte del suo archivio e tutti i suoi diari.\nCasa Siviero.\nRodolfo Siviero lascia, per disposizione testamentaria, la sua casa e tutti i beni in essa contenuti alla Regione Toscana la quale, dopo 8 anni dalla sua morte, la trasforma in un museo. Dal 1998 il museo Casa Siviero \u00e8 gestito dalla Regione Toscana in collaborazione con l'associazione \"Amici dei Musei e dei Monumenti Fiorentini\".\nIl primo piano \u00e8 aperto al pubblico mentre il secondo, che per volont\u00e0 dello stesso Siviero era stato dato in usufrutto alla sorella, non \u00e8 ancora agibile."}
{"id": "1989378", "revid": "1833487", "url": "https://it.wikipedia.org/wiki?curid=1989378", "title": "Sofrone di Siracusa", "text": "Sofrone.\nFu un autore di poesia e dialoghi in prosa in dialetto dorico, contenente opere satiriche e serie dalla vita quotidiana della Sicilia Greca. Scrisse in pitiche con un linguaggio popolare, pieno di proverbi. \nDa Diogene Laerzio sappiamo che Platone lo introdusse ad Atene e da lui trasse spunto per la caratterizzazione di alcuni personaggi delle sue opere.\nLa sua opera ebbe inoltre una certa influenza su quella del poeta Teocrito, che s'ispir\u00f2 a lui per il tema di alcuni mimi.\nSuo figlio, anch'egli famoso autore di mimi, era Senarco, di cui si hanno pochissime notizie.\nSofrone fu per molto tempo oggetto di studio nelle scuole di et\u00e0 imperiale. Petronio si ispir\u00f2 a lui per il suo Satyricon. "}
{"id": "1989380", "revid": "287204", "url": "https://it.wikipedia.org/wiki?curid=1989380", "title": "La canzone di Marinella (album)", "text": ""}
{"id": "1989382", "revid": "984922", "url": "https://it.wikipedia.org/wiki?curid=1989382", "title": "Nebulosa Cavallo Nero", "text": "La Nebulosa Cavallo Nero \u00e8 un grande complesso di nebulose oscure, visibili dalla Terra in questa forma, che oscura la parte settentrionale del bulge centrale della Via Lattea; si estende nella costellazione dell'Ofiuco, a pochi gradi dall'equatore celeste, e termina vicino al confine con le costellazioni di Scorpione e Sagittario.\nOsservazione.\nQuesta regione di nebulose oscure \u00e8 chiamata \"Cavallo Nero\" poich\u00e9 la sua figura ricorda in effetti un cavallo, ruotato di 90\u00b0 se lo si osserva in direzione nord-sud; \u00e8 anche uno dei complessi oscuri pi\u00f9 vasti dell'intera volta celeste. Per poterlo osservare occorre disporre di un cielo molto buio e senza Luna (la possibilit\u00e0 di poterlo osservare indica che il cielo non \u00e8 affetto da inquinamento luminoso); l'ausilio di strumenti di osservazione \u00e8 superfluo, in quanto le sue dimensioni sono tali che \u00e8 possibile apprezzarne la forma solo ad occhio nudo.\nCaratteristiche.\nLa parte \"posteriore\" (meridionale) della figura del cavallo \u00e8 costituita da un sistema di nubi noto come Nebulosa Pipa, a sua volta composto dalle nebulose oscure con designazione B77, B78 e B59, secondo il catalogo delle nebulose oscure compilato da Edward Emerson Barnard. La Nebulosa Serpente si estende invece dal \"Cavallo Nero\" fino al complesso nebuloso di ."}
{"id": "1989384", "revid": "1522738", "url": "https://it.wikipedia.org/wiki?curid=1989384", "title": "Falange Socialista Boliviana", "text": "La Falange Socialista Boliviana (FSB) \u00e8 un partito politico nazionalista boliviano fondato il 15 agosto 1937 da \u00d3scar \u00danzaga de la Vega a Santiago del Cile.\nNacque nel momento in cui la Bolivia era appena uscita dalla guerra del Chaco e fu sostenuto da una ideologia nazionalista di ispirazione sociale e rivoluzionaria sul modello del fascismo italiano, con la prospettiva di istituire un \"nuovo Stato boliviano\". Si definiva in contrapposizione sia alla \"destra che alla sinistra comunista\". Fin dalla sua nascita si \u00e8 trovata a confrontarsi con la vecchia feudale oligarchia mineraria del paese, contraria ad ogni cambiamento sociale; successivamente si scontr\u00f2 invece con la neo oligarchia assurta al potere nel 1952 con un colpo di Stato.\nFu in grande contrasto con il Movimiento nacionalista revolucionario, partito populista fondato nel 1942 durante la seconda guerra mondiale con lo scopo di portare la Bolivia (fino allora favorevole all'Asse) dalla parte degli Alleati.\nFSB \u00e8 contraria al capitalismo visto come un \"sistema di usura\" e sfruttamento dell'uomo sull'uomo; e contro il marxismo per essere materialista ed \"elemento dissolvente per la lotta di classe\", e contro il nazismo come \"la negazione del nazionalismo\" per il suo carattere razzista, destrorso, allogenizzante ed espansionista. Il suo programma di 17 punti era basato sull'interclassismo e l'organicismo. Non ha partecipato ad alcun governo della Bolivia, per il rifiuto di negoziare con organizzazioni politiche di diverse tendenze. Non \u00e8 affiliata ad alcuna organizzazione all'estero."}
{"id": "1989390", "revid": "54253", "url": "https://it.wikipedia.org/wiki?curid=1989390", "title": "Kemi-Tornio", "text": ""}
{"id": "1989392", "revid": "2225", "url": "https://it.wikipedia.org/wiki?curid=1989392", "title": "Gigi Datome", "text": ""}
{"id": "1989395", "revid": "2164271", "url": "https://it.wikipedia.org/wiki?curid=1989395", "title": "Any Colour You Like", "text": "Any Colour You Like \u00e8 un brano strumentale del gruppo progressive rock britannico Pink Floyd, contenuto nell'album \"The Dark Side of the Moon\" del 1973. Il brano \u00e8 stato scritto dal chitarrista David Gilmour, dal tastierista Richard Wright e dal batterista Nick Mason. Prima di prendere il titolo \"Any Colour You Like\", il brano veniva suonato nei concerti con il titolo di \"Scat\" o \"Dave's Scat Section\".\nStruttura musicale.\nSi tratta di un brano musicalmente molto semplice: \u00e8 costituito da una base di due accordi, su cui si sviluppano, alternandosi, varie improvvisazioni di sintetizzatore (a cui viene applicato un consistente effetto eco) e di chitarra elettrica (a cui viene applicata una modulazione di tipo tremolo dovuta all'uso di un amplificatore rotante).\nLa struttura musicale viene leggermente alterata nelle ultime quattro battute del brano, per permettere allo stesso di innestarsi naturalmente nel brano successivo, \"Brain Damage\", che avvia la conclusione dell'album.\nDegne di nota sono le versioni eseguite al Brighton Dome nel 1972 durante il \"Dark Side of the Moon Tour\" (precedente all'uscita dell'album omonimo), e al Wembley Stadium nel tour del 1974 (successivo all'album).&lt;br&gt;\nIn entrambe le versioni la parte finale del brano viene allungata, dando spazio a un virtuoso assolo di chitarra di Gilmour, a cui risponde altrettanto energicamente il resto del gruppo, in particolare la batteria di Mason.\nSignificato.\nPur essendo un brano totalmente strumentale, \"Any Colour You Like\" non intacca la concettualit\u00e0 dell'album \"Dark Side of the Moon\". Questo brano viene infatti utilizzato dai Pink Floyd come ponte tra \"Us and Them\" e \"Brain Damage\", dando al lato B del vinile la stessa continuit\u00e0 musicale di cui gode il lato A.\nIl titolo del brano, traducibile in italiano con 'Qualunque colore ti piaccia', riconduce inoltre alla copertina dell'album, raffigurante un fascio di luce che si scompone nei sette colori dell'arcobaleno attraversando un prisma. Inoltre, nell'edizione CD del 1994 dell'album (tuttora in vendita), i testi presenti nel libretto allegato sono inseriti ognuno su una pagina di colore diverso dalle altre (rosso per \"Breathe\", arancione per \"Time\", giallo per \"Breathe (Reprise)\", verde per \"Money\", blu per \"Us and Them\", indaco per \"Brain Damage\" e violetto per \"Eclipse)\". Per questi motivi, nonostante non sia mai stato esplicitamente spiegato da nessuno il significato del titolo, si possono effettuare delle ipotesi. Si pu\u00f2 pensare infatti che esso sia:\nSecondo alcuni il titolo del brano \u00e8 un riferimento ad una battuta attribuita a Henry Ford, secondo la quale la Ford Modello T era disponibile in qualunque colore piacesse al cliente, purch\u00e9 fosse nero.\nCuriosit\u00e0.\nQuesto \u00e8 l'ultimo brano interamente strumentale composto dalla formazione storica dei Pink Floyd a comparire su un album in studio. Il successivo sar\u00e0 Signs of Life del 1987 composto dopo l'abbandono del bassista Roger Waters anche se durante il tour di The Wall veniva suonato un brano strumentale (The Last Few Bricks) tra Another Brick in the Wall parte 3 e Goodbye Cruel World per consentire ai roadies la costruzione del muro.\nSi tratta inoltre dell'unico brano composto dai Pink Floyd a firma dei membri Gilmour, Wright, Mason e senza la presenza di Roger Waters."}
{"id": "1989400", "revid": "1522738", "url": "https://it.wikipedia.org/wiki?curid=1989400", "title": "Il cuore dell'inverno", "text": "Il cuore dell'inverno (titolo originale: \" Winter's Heart\") \u00e8 il nono libro del ciclo fantasy \"La Ruota del Tempo\" scritto dal romanziere statunitense Robert Jordan. Il libro \u00e8 formato da un prologo e 35 capitoli. In Italia \u00e8 edito da Fanucci.\nAl momento della sua uscita, il libro, come il precedente, sal\u00ec immediatamente alla prima posizione della lista delle vendite dei migliori best seller, stilata dal prestigioso New York Times.\nTrama.\nLa maggior parte degli eventi descritti in questo libro avvengono in contemporanea a quelli che verranno descritti nel libro successivo: Crocevia del crepuscolo.\nPerrin Aybara ed i suoi seguaci, si trovano nel sud del continente, all'inseguimento degli Shaido Aiel, che hanno rapito Faile ed altre donne.\nElayne Trakand, alle prese con la conquista del trono di Andor, consolida la sua sorellanza con Aviendha attraverso una cerimonia di adozione reciproca, secondo gli usi degli Aiel; in seguito riceve una visita da parte di Rand al\u2019Thor e della sua amica Min Farshaw; poco prima di consumare finalmente il loro amore e di rimanere incinta, Elayne lega Rand come suo Custode, estendendo poi il legame anche ad Aviendha e Min Farshaw. Nynaeve, esasperata dalla situazione di Caemlyn se ne va quindi con Rand, per compiere un'importante missione e portando con lei suo marito, Lan Mandragoran. Elayne nel frattempo cerca di consolidare la propria posizione nella capitale di Andor, affrontando la misteriosa minaccia di un immane esercito proveniente da nord e soprattutto contrastando i rivali al Trono del Leone.\nMat Cauthon si trova intrappolato nella citt\u00e0 di Ebou Dar in Altara, sotto occupazione dei Seanchan. Egli pianifica attentamente la sua fuga, trovando anche l'appoggio inaspettato di Egeanin Sarna, Bayle Domon e Setalle Anan. I suoi piani per\u00f2 sono complicati dal fatto che la regina Tylin \u00e8 restia a lasciarlo andare e soprattutto perch\u00e9 ha promesso di liberare due Aes Sedai (Teslyn Baradon ed Edesina), che sono state ridotte a \"damane\", e di portarne con s\u00e9 una (Joline Maza) che si nasconde nella locanda della \u201cDonna Errante\u201d. Infine, al momento della fuga, i suoi piani vengono ulteriormente complicati dall'intervento di Tuon, che si rivela essere la Figlia delle Nove Lune, cio\u00e8 la donna che secondo una profezia, lui deve sposare; di conseguenza Mat la rapisce.\nRand al'Thor, il Drago Rinato, dopo la sua fugace visita a Caemlyn, si reca a Far Madding; in quella strana citt\u00e0 (che \u00e8 schermata dall'Unico Potere e dove comandano le donne) attira gli Asha\u2019man traditori che hanno cercato di ucciderlo. Egli infatti li vuole eliminare, prima di procedere con i suoi piani, perci\u00f2 nella sua impresa viene aiutato da Nynaeve, Min, Lan ed Alivia, la potentissima ex \"damane\" seanchan che Nynaeve ha portato con s\u00e9. In citt\u00e0 nel frattempo arriva Cadsuane seguita da un variegato gruppo, composto di molte altre Aes Sedai (tra le quali Verin ed Alanna), di Asha\u2019man ed alcuni Atha'an Miere. Gli attentatori traditori vengono eliminati, ma Rand e Lan vengono imprigionati dal Consiglio di Far Madding, a causa di una trappola ordita da Padan Fain e solo il provvidenziale ed astuto intervento di Cadsuane, permette di liberarli.\nIl gruppo di Rand e quello di Cadsuane dunque si uniscono e si recano nei pressi di Shadar Logoth. Lo spettacolare finale vede Rand e Nynaeve, che legati in cerchio, usano i potentissimi Choedan Kal per pulire \"Saidin\" dalla contaminazione del Tenebroso. Nel frattempo Cadsuane organizza tutti gli altri in squadre di protezione, per tenere lontani i Reietti, che attaccano ripetutamente la zona, nel tentativo di uccidere l'indifeso Rand ed impedire la pulitura. \nNote.\nEgwene al'Vere, una delle protagoniste della saga, \u00e8 assente in questo libro. L'autore aveva gi\u00e0 compiuto una simile operazione con altri due protagonisti: Perrin Aybara, completamente assente nel libro quinto e Matrim Cauthon, assente nell'ottavo. La medesima cosa capiter\u00e0 di nuovo nel Libro XII nel quale \u00e8 completamente assente un'altra delle protagoniste: Elayne Trakand."}
{"id": "1989401", "revid": "15756", "url": "https://it.wikipedia.org/wiki?curid=1989401", "title": "Can I Have It Like That", "text": "Can I Have It Like That \u00e8 una canzone interpretata dal rapper Pharrell Williams featuring Gwen Stefani. \u00c8 stata scritta e prodotta da Williams per il suo album di debutto del 2006 \"In My Mind\". Il ritornello del brano \u00e8 stato scritto invece dalla Stefani. Generalmente la canzone ha ricevuto critiche negative, ma ha ottenuto un ottimo riscontro di pubblico, specie al di fuori degli Stati Uniti. \"Can I Have It Like That\" \u00e8 stato estratto come primo singolo dell'album di Pharrell nell'ottobre 2005. Un remix rock del brano figura la partecipazione di Travis Barker alla batteria e Pharrell alla chitarra.\nIl video.\nIl video prodotto per \"Can I Have It Like that\" \u00e8 stato diretto da Paul Hunter e vede protagonista Pharrell, spiato da una organizzazione segreta. Resosi conto della situazione, il rapper telefona ad una donna, che si riveler\u00e0 essere la Stefani. Alla storia principale, si alternano sequenze in cui varie persone, fra cui Pharrell e Gwen Stefani, danzano di fronte ad un equalizzatore gigante. Il video \u00e8 stato realizzato nel settembre 2005"}
{"id": "1989402", "revid": "125346419", "url": "https://it.wikipedia.org/wiki?curid=1989402", "title": "Dottore (Doctor Who)", "text": "Il Dottore (\"The Doctor\") \u00e8 il personaggio protagonista della serie televisiva fantascientifica \"Doctor Who\", prodotta e trasmessa nel Regno Unito dalla BBC a partire dal 1963. \u00c8 inoltre apparso in due film cinematografici e diversi romanzi, fumetti, audio-book, nonch\u00e9 in altre serie televisive connesse a \"Doctor Who\".\nGrazie alla capacit\u00e0 del personaggio di \"rigenerarsi\" al momento della morte, il ruolo del Dottore \u00e8 stato interpretato da diversi attori (si veda la spiegazione dettagliata nella sezione Le diverse rigenerazioni).\nLa popolarit\u00e0 del personaggio ha portato il \"Daily Telegraph\" a nominarlo \"alieno preferito del Regno Unito\", mentre il sito UGO Networks l'ha inserito nella lista dei migliori eroi di tutti i tempi.\nIdeazione.\nIl personaggio del Dottore venne concepito da Sydney Newman, all'epoca \"Head of Drama\" (responsabile delle fiction tv) della rete britannica BBC. C. E. Webber, membro dello staff di sceneggiatori della BBC che venne ingaggiato per aiutare nel progetto, scrisse nel 1963 la prima copia di quella che sarebbe divenuta la serie televisiva \"Doctor Who\" \u2013 chiamata ancora col titolo provvisorio \"The Troubleshooters\". Nel documento, Webber descrisse il personaggio come \u00abun uomo maturo, tra i 35 e i 40 anni, che vivr\u00e0 degli eventi imprevisti\u00bb. Tuttavia, a Newman non piacque del tutto la sua idea e pratic\u00f2 diversi cambiamenti al personaggio, chiamandolo \"Dottore\": un irritabile anziano che pilota una macchina del tempo rubata ed \u00e8 in fuga dal suo stesso mondo nel futuro.\nNel 1963 il ruolo venne affidato all'attore William Hartnell. Quando, dopo tre anni, Hartnell lasci\u00f2 la serie per problemi di salute, il ruolo pass\u00f2 al collega Patrick Troughton. Il personaggio \u00e8 stato interpretato da tredici diversi attori; la pi\u00f9 longeva reincarnazione fu la quarta, interpretata da Tom Baker. L'Undicesimo Dottore \u00e8 stato impersonato da Matt Smith, che a ventisei anni \u00e8 stato finora il pi\u00f9 giovane interprete del personaggio.\nEsiste una versione alternativa del personaggio creata per i film cinematografici diretti da Gordon Flemyng nel 1966 (\"Dr. Who and the Daleks\" e il suo seguito \"Daleks - Il futuro fra un milione di anni\") e interpretato da Peter Cushing. Questo Dottore si presenta sin dall'inizio come \"Dr. Who\" ed \u00e8 un eccentrico scienziato terrestre che ha costruito il TARDIS.\nBiografia del personaggio.\nIl Dottore \u00e8 un Signore del Tempo (\"Time Lord\"), un extraterrestre proveniente dal pianeta Gallifrey, che viaggia nel tempo e nello spazio con una macchina del tempo chiamata TARDIS. Egli esplora lo spazio in modo casuale, usando la sua vasta conoscenza della scienza, delle culture, delle tecnologie e della storia per affrontare i problemi che gli si presentano davanti, salvando da singole vite a, in pi\u00f9 occasioni, l'universo intero. Non gli \u00e8 permesso, tuttavia, intervenire nel caso si tratti di un \u00abpunto fisso nel tempo e nello spazio\u00bb che non pu\u00f2 essere appunto mutato.\nIl Dottore viaggia tradizionalmente con uno o pi\u00f9 compagni di viaggio che lo affiancano nelle sue avventure.\nInfanzia.\nIl Dottore fu scoperto vicino al confine con un'altra dimensione o realt\u00e0 da un viaggiatore \"Shobogan\" di nome Tecteun, che lo adott\u00f2. Il bambino dimostr\u00f2 presto la capacit\u00e0 di rigenerarsi in maniera naturale e grazie agli studi di Tecteun, questa abilit\u00e0 venne incorporata nella genetica di alcuni Shobogan, cosa che divenne la base della creazione dei Signori del tempo. Dopo avergli fatto effettuare molte rigenerazioni, Tectuen incluse il bambino in un'associazione segreta, e la segretezza di questa organizzazione richiese infine che al bambino venissero cancellati tutti i ricordi fino a quel punto.\nLa successiva infanzia del Dottore viene solo accennata. Cos\u00ec come il Maestro, egli divenne parte di una fazione dei Signori del Tempo chiamata \"Prydonian\". L'Ottavo Dottore ha accennato a un ricordo di suo padre, mentre il Terzo ha raccontato di essere cresciuto in una casa sul fianco di una montagna. La sua camera da letto apparentemente si trovava dentro ad un granaio, lo stesso che viene visto nel Cinquantenario di \"Doctor Who\".\nAll'et\u00e0 di otto anni il Dottore sarebbe stato iniziato all'Accademia dei Signori del Tempo, sebbene non fosse considerato idoneo per l'istituzione e venisse spronato invece a una carriera da soldato. Durante la cerimonia di ingresso nell'Accademia i bambini venivano costretti a guardare all'interno del vortice temporale dei Signori del Tempo; secondo il racconto del Dottore, alcuni ne venivano ispirati, altri ne uscivano pazzi e altri ancora scappavano via alla sola vista. Egli sostiene di essere uno tra quelli che fuggirono via, e di non essersi ancora fermato.\nIn un episodio di \"Doctor Who\", il Dottore entra in contatto telepatico con Madame de Pompadour ed ella, vedendo il suo passato, lo definisce un uomo triste e solitario. Quando Martha Jones gli chiede invece se abbia un fratello, lui risponde di non averlo pi\u00f9 e di essere rimasto solo. Viene invece fatto pi\u00f9 volte riferimento alla sua amicizia con il Maestro, prima che questi diventasse un suo nemico.\nEventi della trama di \"Doctor Who\".\nIl personaggio \u00e8 inizialmente avvolto nel pi\u00f9 totale mistero, tanto che di lui non si conosce n\u00e9 il nome n\u00e9 da dove provenga. Nella prima stagione, due insegnanti londinesi, Barbara Wright e Ian Chesterton, si incuriosiscono di una loro alunna, Susan Foreman, che dimostra un'inusuale intelligenza e sapienza per la sua et\u00e0. I due seguono la ragazza fino a trovarsi davanti a una \"police box\" (una cabina telefonica della polizia britannica), dalla quale sentono arrivare la sua voce. Spingendosi al suo interno, Barbara e Ian scoprono che l'aspetto esterno \u00e8 in realt\u00e0 un camuffamento che nasconde una macchina del tempo chiamata TARDIS. Questa \u00e8 pilotata da un uomo, chiamato \u00abnonno\u00bb dalla ragazza, che rapisce i due insegnanti affinch\u00e9 non possano rivelare ci\u00f2 che hanno visto, portandoli con s\u00e9 nelle sue avventure spazio-temporali.\nDurante la prima incarnazione, il Dottore incontra per la prima volta i Dalek e i Cyberman; in seguito muore di vecchiaia. Polly e Ben Jackson sono testimoni della sua rigenerazione nel Secondo Dottore.\nJamie McCrimmon accompagna il nuovo Dottore fino alla sua morte; insieme si scontrano nuovamente con i Dalek e i Cyberman, ma incontrano anche nuovi nemici (la Grande Intelligenza e i Guerrieri di Ghiaccio). Il Secondo Dottore fa inoltre la conoscenza del brigadiere Lethbridge-Stewart, che diventa uno dei fondatori dell'organizzazione militare nota come UNIT, e viene esiliato sulla Terra dai Signori del Tempo. \u00c8 inoltre il primo a utilizzare il cacciavite sonico (\"sonic screwdriver\"), attrezzo dagli infiniti usi che lo accompagner\u00e0 in tutte le incarnazioni successive. Dopo aver sconfitto il Capo della Guerra (\"War Chief\") che aveva trasportato soldati da tutte le epoche umane su un altro pianeta per i Giochi di Guerra, il Secondo Dottore \u00e8 costretto a chiedere l'aiuto del suo popolo. Per tutta risposta, pur riconoscendo i meriti del Dottore, il Tribunale lo condanna alla rigenerazione forzata e all'esilio. Sia il sito della BBC sia i romanzi originali affermano che il Secondo Dottore avrebbe comunque continuato le sue attivit\u00e0 in segreto come agente segreto dei Signori del Tempo, come appare negli episodi \"The Three Doctors\", \"The Five Doctors\" e \"The Two Doctors\", prima di essere costretto a rigenerarsi.\nIl Terzo Dottore (il primo ad apparire a colori) \u00e8 quindi intrappolato sulla terra e collabora con la UNIT fin quando non viene rilasciato dall'esilio per aver salvato Gallifrey dalla minaccia di Omega. Galante, dandy e abile nelle arti marziali (in particolare l'Aikido Venusiano), il Terzo Dottore si scontra con avversari mai visti in precedenza, come gli Autons, il Maestro, Omega, i Sontaran e i Siluriani. Al suo fianco in questa fase troviamo il Brigadiere Lethbridge-Stewart, il Sergente Banton, le scienziate Liz Shaw e Jo Grant, e la giornalista Sarah Jane Smith. Il Terzo Dottore viene colpito dalle radiazioni sul pianeta Metebellis III, popolato da ragni, e si rigenera poco dopo al Quartier Generale della UNIT, sotto gli occhi del Brigadiere e di Sarah Jane.\nIl Quarto Dottore, pur essendo libero dall'esilio, \u00e8 costretto a compiere alcune missioni per conto dei Signori del Tempo; viene accompagnato da Sarah Jane e si scontra per la prima volta con gli Zygon, ma soprattutto con Davros, lo scienziato pazzo creatore dei Dalek, che diventa suo mortale nemico. Ha modo inoltre di avere a che fare con la Sorellanza di Karn, aiutandola a combattere contro la minaccia di Morbius, un Signore del Tempo macchiatosi di gravi crimini di stato. Il nuovo Dottore \u00e8 un boh\u00e9mien con idee pacifiste e un forte umorismo. Quando la quarta incarnazione del Dottore viene accusata dell'omicidio del Presidente dell'Alto Consiglio dei Signori del Tempo e condannato a morte, riesce comunque a far ritardare l'esecuzione e a ottenere un processo, scontrandosi infine con il Maestro, ridotto a un mostro in putrefazione e artefice della falsa accusa, il cui scopo \u00e8 usare l'Occhio dell'Armonia per rigenerarsi. In seguito, il Quarto Dottore viene affiancato dal robot K-9 e dalle due prime incarnazioni di Romanadvoratrelundar (Romana), anch'ella proveniente da Gallifrey, e viene mandato alla ricerca dei sei segmenti delle Chiavi del Tempo. Romana II rimarr\u00e0 infine in un piccolo universo tascabile noto come E-Space. Il Quarto Dottore muore a causa del Maestro per la caduta dalla torretta di comando di un radiotelescopio.\nIl Quinto Dottore si scontra nuovamente con il Maestro, i Sontaran e i Siluriani. In un'occasione incontra tre delle sue precedenti incarnazioni per affrontare una minaccia proveniente da Gallifrey e, a causa di un paradosso temporale anche il Decimo Dottore. Il Quinto Dottore e la sua compagna di viaggio, Peri Brown, approdano infine sul pianeta Androzani Minor, dove vengono esposti a una sostanza letale presente sul pianeta, nella sua forma grezza chiamata \"spectrox\". Essendoci solo una dose di antidoto, il Dottore la offre generosamente a Peri. La ragazza si salva mentre il Dottore muore rigenerandosi.\nIl Sesto Dottore subisce un secondo processo da parte dei Signori del Tempo; a occuparsi del caso \u00e8 il Valeyard, un pubblico ministero della Corte dei Signori del Tempo. Il Valeyard cerca di incastrare il Dottore alterando la verit\u00e0 riguardante i fatti del suo passato per farlo apparire come un genocida. Il Maestro rivela al Dottore che il Valeyard \u00e8 il lato oscuro del protagonista creatosi fra la sua Dodicesima e la sua ultima rigenerazione. Rani, una scienziata proveniente da Gallifrey antagonista del Dottore, provoca successivamente la morte e la rigenerazione del Sesto.\nDopo aver viaggiato con Melanie Bush per un'intera stagione, il Settimo Dottore viene accompagnato da una ragazza con la passione per gli esplosivi, di nome Dorothy ma soprannominata Ace, per la quale il Dottore diviene una sorta di mentore (o, come dice lei, \"professore\"). Insieme, i due riescono apparentemente a distruggere il pianeta nativo dei Dalek, Skaro, che ricompare tuttavia ancora intero quando il Maestro viene sottoposto a processo dai Dalek e poi ucciso. Il Dottore riceve l'incarico di recuperarne le ceneri, ma si tratta di un piano diabolico del Maestro, che provoca un dirottamento del TARDIS, facendolo materializzare a San Francisco. Il Settimo Dottore viene ferito da un colpo di pistola e portato all'ospedale, ma muore poco dopo sotto intervento.\nL'Ottavo Dottore nasce in obitorio e soffre temporaneamente di amnesia a causa dei medicinali umani somministratigli durante la rigenerazione. Il Maestro tenta di rubargli le vite rimastegli, ma viene infine sconfitto e creduto morto. Dell'Ottavo Dottore sappiamo inoltre che ha vissuto almeno un'avventura col Secondo Dottore, di cui \u00e8 stata testimone un'eco di Clara Oswald, futura compagna dell'Undicesimo Dottore.\nL'Ottavo Dottore agisce successivamente per salvare le vittime innocenti dell'Ultima Grande Guerra del Tempo (conflitto scoppiato tra i Signori del Tempo e i Dalek) ma durante la guerra il Dottore si schianta sul pianeta Karn, dimora della Sorellanza di Karn, che ha la capacit\u00e0 di rianimare temporaneamente il Dottore ormai morto. La Sorellanza gli offre un elisir per creare una nuova rigenerazione diversa dalle altre, non un Dottore ma un Guerriero (in quanto sopraffatto dall'istinto bellico), ritenendola necessaria per concludere la Guerra del Tempo. Questa rigenerazione, identificata nei titoli di coda del miniepisodio \"La notte del Dottore \"come \"War Doctor\", non viene identificata con un numero e non ha il titolo di Dottore, ma riesce a porre termine alla guerra distruggendo completamente i Dalek e tutti gli altri Signori del Tempo. Il Nono Dottore \u00e8 infatti convinto di essere l'unico sopravvissuto della sua specie.\nIl Nono Dottore, salvando la citt\u00e0 di Londra da un'invasione di Auton, conosce e invita Rose Tyler a seguirlo nei suoi viaggi. Il Dottore e Rose conoscono un altro viaggiatore del tempo, il capitano Jack Harkness, che si unisce a loro. Insieme i tre si ritrovano alla merc\u00e9 della corporazione Bad Wolf, che scoprono essere presidiata dai Dalek che sono riusciti a sopravvivere alla Guerra del Tempo. I Dalek uccidono Jack, ma Rose assorbe l'energia contenuta nel TARDIS e la utilizza per distruggere i Dalek e riportare in vita Jack, trasformandolo in un immortale; l'energia che Rose ha assorbito la pone in pericolo di vita, quindi il Dottore, per salvarla, \u00e8 costretto ad assorbire lui stesso la fatale quantit\u00e0 di energia che per lui ha effetti letali, portandolo dunque a rigenerarsi.\nIl Decimo Dottore risulta essere la causa della nascita dell'Istituto Torchwood; incontra per la prima volta gli Angeli Piangenti e sconfigge nuovamente il Maestro (John Simm), che si era fatto eleggere Primo Ministro inglese e aveva tenuto l'intera popolazione umana sotto uno stato di polizia, catturando e schiavizzando nel frattempo lo stesso Decimo Dottore per oltre un anno.Il DNA del Dottore viene successivamente utilizzato per la creazione di una sua \"progenie\", una ragazza di nome Jenny, con due cuori e capace di rigenerazione. Presso la biblioteca pi\u00f9 grande dell'Universo, il Decimo Dottore incontra per la prima volta la futura moglie, River Song.\nAffrontando nuovamente i Dalek e Davros, il Dottore rischia di morire, ma con una particolare rigenerazione riesce a guarire dalle ferite creando (con la mediazione di Donna Noble) un clone umano di se stesso (si veda in proposito la sezione Rigenerazione). Dopo aver abbandonato questo clone in compagnia di Rose Tyler in un universo parallelo, il Dottore salva ancora una volta il pianeta Terra dai piani del Maestro, che stavolta voleva riportare indietro Gallifrey dalla fine dell'Ultima Grande Guerra del Tempo - cosa che avrebbe vanificato la fine della Guerra. Il Decimo Dottore muore subito dopo per salvare Wilfred Mott, esponendosi a delle radiazioni che lo portano a un lento processo rigenerativo. \u00c8 stato accompagnato da Rose Tyler, Martha Jones e Donna Noble.\nL'Undicesimo Dottore incontra Amelia (Amy) Pond, che si unisce a lui insieme al promesso sposo Rory Williams. Il Dottore scopre che ci sono crepe nella trama dell'Universo che hanno il potere di cancellare l'intera storia di coloro che vi finiscono dentro, e che queste crepe saranno create dall'esplosione futura del suo TARDIS. Questa stessa esplosione lo canceller\u00e0 dall'Universo; ma dopo questa cancellazione il Dottore torna a nuova vita grazie ai ricordi di Amy Pond.In seguito Amy e Rory assistono impotenti alla morte del Dottore quando un misterioso individuo in tuta spaziale gli spara un colpo di pistola senza lasciargli la possibilit\u00e0 di rigenerarsi. Quello deceduto \u00e8 tuttavia una versione futura dell'Undicesimo Dottore, il quale \u00e8 ancora vivo e viene col tempo a sapere del destino a cui deve andare incontro. Sia l'esplosione del TARDIS, che la futura morte del Dottore sono orchestrate dall'Ordine del Silenzio, il cui intento \u00e8 quello di uccidere il Dottore. Dopo aver sposato River Song, il Dottore si reca al momento della sua morte, ma \u00e8 in realt\u00e0 nascosto all'interno del Teselecta, un robot in grado di riprodurre fedelmente la sua persona, che \"muore\" al posto suo. A sparargli dall'interno della tuta spaziale \u00e8 River Song, costretta dal Silenzio. Nel corso di queste vicende, viene rivelato inoltre che River \u00e8 la figlia di Amy e Rory.Successivamente, Amy e Rory rimangono bloccati per sempre in un punto del Tempo irraggiungibile dal Dottore. Il lutto lo segner\u00e0 profondamente, e sar\u00e0 solo la comparsa di una seconda copia di Clara Oswald (la prima incontrata in un manicomio dei Dalek) a risvegliare l'attenzione del Dottore, che si mette alla ricerca di altre copie del personaggio. Imbattutosi nella versione originaria di Clara, inizia a viaggiare con lei. Nell'episodio \"Il nome del Dottore\" si scopre che Clara ha sparpagliato se stessa lungo la linea temporale del Dottore per salvarlo dalla Grande Intelligenza, il che \u00e8 all'origine delle sue copie.\nNello speciale per il Cinquantenario di \"Doctor Who\", il \"War Doctor\", il Dottore Guerriero che pose fine all'Ultima Grande Guerra del Tempo, riscrive la storia insieme all'Undicesimo e al Decimo Dottore, facendo in modo che all'Ultima Grande Guerra del Tempo Gallifrey non venga distrutta ma intrappolata in un posto remoto, un \"universo-sacca\" dove il tempo non scorre.\nL'Undicesimo Dottore si ritrova poi a dover difendere il pianeta di Trenzalore dai nemici dei Signori del Tempo. Dopo oltre 300 anni egli \u00e8 vecchio e ormai prossimo alla morte in quanto non ha pi\u00f9 a disposizione altre rigenerazioni (si veda in proposito Le diverse rigenerazioni), ma i Signori del Tempo gliene concedono un nuovo ciclo con l'aiuto di Clara, e l'Undicesimo si rigenera.\nIl Dodicesimo Dottore continua a vivere le sue avventure insieme a Clara. I due scoprono l'\"Inferisfera\", una sorta di Paradiso in cui alcune persone giungono dopo la morte, e scoprono che questa Inferisfera \u00e8 un'illusione creata da Missy (Michelle Gomez), la nuova incarnazione femminile del Maestro, grazie all'aiuto della tecnologia di Gallifrey. L'Inferisfera memorizza le menti di persone che stanno per morire al fine di reinviarle a rianimare i loro corpi opportunamente trasformati in Cybermen al servizio di Missy stessa, che pianifica di conquistare la Terra col loro aiuto. Sconfitta Missy grazie al brigadiere Lethbridge-Stewart (tornato sotto forma di cyberman), il Dottore incontra nuovamente Davros, in un'epoca in cui questi era bambino, riuscendo a insegnargli il significato della piet\u00e0. Dopo aver donato l'immortalit\u00e0 a una ragazza vichinga di nome Ashildr, aver scongiurato una guerra tra gli umani e gli Zygon, e assistito infine alla morte di Clara, viene fatto rinchiudere nel suo \"Disco della Confessione\" (\"Confession Dial\") dai Signori del Tempo, dove rimane per oltre 4 miliardi e mezzo di anni (che per\u00f2 non si aggiungono alla sua vera et\u00e0 grazie a un suo stratagemma con una macchina per il teletrasporto). Riuscito finalmente a uscirne, il Dottore si ritrova su Gallifrey e, furioso, riesce a far esiliare il suo Presidente, Rassilon.\nPi\u00f9 tardi, dopo aver dato un addio definitivo a River Song e aver fatto la conoscenza di Nardole, il Dodicesimo Dottore incontra nuovamente Missy, e le salva la vita ottenendo in cambio che ella resti sotto la sua sorveglianza. Il Dottore vuole usare questo periodo di controllo sull'ex-Maestro per tentare di convertirlo in una persona buona. Durante una delle sue avventure con la sua nuova compagna Bill Potts, il Dottore resta cieco a causa di un'esposizione al vuoto spaziale. La sua cecit\u00e0 viene curata dalla razza dei Monaci al prezzo della loro conquista della Terra. Sconfitti e destituiti i Monaci, il Dottore decide di testare il comportamento di Missy mandandola in missione al suo posto su un'astronave, ma gli eventi volgono al peggio e Bill Potts viene catturata. L'astronave appartiene ai Mondasiani e Bill viene trasformata nel primo Cyberman della storia dietro orchestrazione della versione rediviva del Maestro/Primo Ministro inglese incontrata dal Decimo Dottore (John Simm). Mentre Missy muore uccisa dal suo s\u00e9 passato (il Maestro), il Dottore, con l'aiuto di Bill che muore nel processo, riesce a distruggere l'intero esercito di Cyberman che rapidamente si forma, ma rimane gravemente ferito e pi\u00f9 tardi inizia il processo rigenerativo. Affermando di non voler cambiare mai pi\u00f9, il Dottore tenta di impedire la rigenerazione e il TARDIS lo porta dal Primo Dottore (anche lui reticente a rigenerarsi) per convincerlo a completare il processo. Confrontatosi con le paure del Primo Dottore, il Dodicesimo Dottore comprende finalmente le conseguenze di una sua rinuncia alla rigenerazione e all'ultimo momento ritorna sui suoi passi, portando a termine la rigenerazione.\nFisiologia e abilit\u00e0.\nBen poco si conosce delle origini aliene del personaggio, il quale viene da un'altra dimensione, ma proprio dalla sua peculiare biologia gli Shobogan si sono evoluti geneticamente nei Signori del Tempo, lo stesso Dottore infatti ormai viene a tutti gli effetti associato a questa specie, fisicamente molto simile a quella degli esseri umani, ma la cui fisiologia differisce in alcune caratteristiche cruciali. Il Dottore ha infatti due cuori, un sistema respiratorio che gli permette di restare senz'aria e una temperatura del corpo interna di 15-16 gradi Celsius. Ha inoltre esibito il potere di assorbire, trattenere e rilasciare grandi quantit\u00e0 di elettricit\u00e0 e di alcuni tipi di radiazioni.\nIl Dottore ha dimostrato di avere poteri telepatici: pu\u00f2 infatti connettersi mentalmente ad altre sue incarnazioni, accedere ai ricordi di altri individui, sopprimere parte della memoria di una persona e comunicare telepaticamente con altri Signori del Tempo. Allo stesso modo, altre persone possono, se connesse a lui telepaticamente, entrare in contatto con la sua memoria. Sia nella serie classica (\"Il ladro di menti\") che nella nuova (\"Incubo Cyberman\") ha dato prova di avere una resistenza maggiore degli esseri umani al controllo mentale.\n\u00c8 inoltre in grado di ipnotizzare una persona e di leggere un libro intero in pochi istanti, sfogliandone velocemente le pagine.\nCome lo stesso Dottore ha dichiarato, un Signore del Tempo pu\u00f2 avvertire la presenza di un altro, cosa comprovata quando il Dottore conobbe Missy, la nuova rigenerazione femminile del Maestro, per la prima volta; infatti, ancor prima di sapere chi fosse, si era accorto che Missy era un Signore del Tempo avvertendo entrambi i suoi cuori.\nNell'episodio \"Le fiamme di Pompei\", il Dottore spiega a Donna di essere in grado di percepire il \u00abtessuto di cui \u00e8 costituito l'universo\u00bb e di poter distinguere tra \u00abpunti fissi\u00bb (\"fixed points\") e \u00abpunti in movimento\u00bb (\"points in flux\"), ovvero i punti nel tempo e nello spazio che non \u00e8 possibile o che \u00e8 possibile modificare. Pu\u00f2 inoltre vedere cosa accadrebbe se il corso degli eventi cambiasse: in \"L'acqua di Marte\", dopo aver lui stesso cambiato il corso della storia a fine episodio, riesce a vedere il nuovo corso degli eventi futuri. Questi suoi poteri hanno per\u00f2 una lacuna: nell'episodio \"Uccidere la Luna\" ha affermato che esistono alcuni punti del tempo non ben definiti, le \u00abzone grigie\u00bb (\"grey areas\"), dei quali non \u00e8 possibile capire se si tratti di punti fissi o no.\nIl Dottore, come gli altri Signori del Tempo, \u00e8 in grado di sopravvivere all'ingerimento di cianuro, tramite una tecnica particolare che consiste nell'ingerire dell'alcool e del cloruro di sodio e poi saltare per \"mescolare\".\nPi\u00f9 volte il Dottore ha dato prova di poter comprendere la composizione chimica di una sostanza semplicemente assaggiandola, come si \u00e8 visto in \"L'invasione di Natale\" e \"L'undicesima ora\".\nIl Dottore \u00e8 un ottimo giocatore di cricket e in un'occasione si dimostra prodigiosamente abile nel gioco del calcio, pur non conoscendone le regole base; \u00e8 inoltre molto abile nella pratica della scherma.\nNella sua ultima apparizione, il Secondo Dottore dichiara che un Signore del Tempo pu\u00f2 vivere eternamente, se \u00abevita di incappare in incidenti\u00bb; ci\u00f2 sarebbe dovuto al fatto che al momento della morte i Signori del Tempo sono in grado di rigenerarsi in un nuovo corpo. L'affermazione tuttavia \u00e8 incerta, dal momento che successivamente viene dichiarato che un Signore del Tempo ha a disposizione solamente dodici rigenerazioni.\nIl Dottore possiede vastissime conoscenze in tutti i campi dello scibile; nell'episodio \"Padroni dell'universo (seconda parte)\" dichiara di saper parlare cinque miliardi di lingue, ribadendo successivamente il concetto in \"Il pianeta dei morti\", in cui afferma invece di saper parlare \"tutte le lingue\". Nell'episodio \"Sotto il lago\", il Dottore afferma per\u00f2 che non sa pi\u00f9 parlare la lingua dei segni, poich\u00e9 \u00e8 stata sostituita dal linguaggio \"semaforico\" e \"delle bandiere\".\nRigenerazione.\nLa \"rigenerazione\" \u00e8 un processo (pseudo-) biologico che i Signori del Tempo hanno acquisito per merito delle caratteristiche genetiche del Dottore, che lui stesso ha ereditato dalla misteriosa e sconosciuta specie da cui discende: quando un Signore del Tempo \u00e8 prossimo alla morte, riesce a sottrarsi ad essa grazie al cambio totale delle proprie sembianze, \"rigenerando\" le sue cellule, che vengono guarite o ringiovanite. La rigenerazione pu\u00f2 comportare anche delle modifiche della personalit\u00e0 del Signore del Tempo, e anche del sesso, e avviene solo se almeno uno dei due cuori del Signore del Tempo continua a pulsare.\nLa rigenerazione venne introdotta nella trama di \"Doctor Who\" solo nel 1966, quando ci fu la necessit\u00e0 di rimpiazzare l'attore William Hartnell con Patrick Troughton. Il processo inizialmente venne chiamato \u00abrinnovo\u00bb (\u00ab\"renewal\"\u00bb) o \u00abcambio d'aspetto\u00bb (\"\u00abchange of appearance\u00bb\"); nel 1974 si parl\u00f2 invece per la prima di volta di rigenerazione.\nNel serial \"The Deadly Assassin\" (1976) viene dichiarato che un Signore del Tempo ha a disposizione un totale di dodici rigenerazioni (e quindi tredici incarnazioni); nel film per la televisione del 1996 l'Ottavo Dottore parla esplicitamente di \u00abtredici vite\u00bb, ma allo stesso tempo dice che il Maestro ha eluso questa regola svariate volte.\nL'Undicesimo Dottore conferma infine la disponibilit\u00e0 iniziale di sole dodici rigenerazioni, ma poi anche lui riesce a svincolarsi da questa regola grazie all'aiuto dei Signori del Tempo che gli offrono l'energia, in punto di morte, per creare un nuovo ciclo di rigenerazioni.\nFacendo un'apparizione nello spin-off \"Le avventure di Sarah Jane\" l'Undicesimo Dottore scherza dicendo di potersi reincarnare 507 volte; l'autore Russell T. Davies ha poi confermato che si trattava solo di una battuta.\nNel finale della dodicesima stagione della nuova serie il Maestro rivela al Dottore che quest'ultimo, senza che nemmeno lui lo ricordasse, prima di rigenerarsi in quella che tutti credevano la sua \"prima rigenerazione\" si era gi\u00e0 rigenerato innumerevoli volte.\nViene messo in evidenza in \"C'era due volte\" come i Signori del Tempo non siano necessariamente vincolati al processo rigenerativo potendo anche scegliere di morire: infatti in \"L'ultimo Signore del Tempo\" il Maestro si rifiuta di rigenerarsi scegliendo la morte.\nCome lo stesso Dottore ha rivelato a Wilfred Mott in una conversazione, se egli venisse ucciso prima o durante un processo rigenerativo, esso si interromperebbe e dunque il Dottore morirebbe, puntualizzando infatti che i Signori del Tempo non sono immortali. \u00c8 stato pi\u00f9 volte mostrato come la rigenerazione non \u00e8 sempre sicura, come sembrano esistere armi create appositamente per uccidere definitivamente un Signore del Tempo (ad esempio il cacciavite sonico del Maestro pu\u00f2 apparentemente disabilitare la capacit\u00e0 di rigenerarsi se colpito il bersaglio in pieno). Inoltre alcune morti potrebbero essere troppo improvvise per permettere di iniziare il processo: l'Ottavo Dottore \u00e8 stato ucciso sul colpo a seguito di un violento schianto ed \u00e8 stato per questo rianimare dalla Sorellanza di Karn; una versione alternativa del Decimo Dottore \u00e8 morta annegata. \nIl Primo e l'Undicesimo Dottore muoiono di vecchiaia, rigenerandosi rispettivamente nel Secondo e Dodicesimo Dottore. Le altre rigenerazioni avvengono sempre in conseguenza a ferite mortali, esposizione a sostanze tossiche o grandi quantit\u00e0 di radiazioni, o per volont\u00e0 dei Signori del Tempo. La rigenerazione dell'Ottavo Dottore nel \"War Doctor\" che pone fine all'Ultima grande Guerra del Tempo \u00e8 caratterizzata dall'essere mediata da un elisir sviluppato dalla \"Sorellanza di Karn\", in grado di far assumere ai Signori del Tempo, nella loro immediata rigenerazione futura, le caratteristiche che pi\u00f9 desiderano, che nel caso del Dottore sono state quelle di un guerriero e soldato.\nIl ciclo rigenerativo produce una grande quantit\u00e0 di energia che cosparge il corpo del Dottore. Il Decimo Dottore \u00e8 in grado di farsi ricrescere una mano perduta durante le prime quindici ore dall'inizio della rigenerazione. Successivamente il Decimo Dottore user\u00e0 solo parte dell'energia prodotta dal suo corpo in un processo di rigenerazione per curare delle ferite mortali senza cambiare aspetto o personalit\u00e0, scaricando il resto dell'energia nella mano amputata - in \"Il tempo del Dottore\" l'Undicesimo Dottore affermer\u00e0 che tale rigenerazione parziale contava per\u00f2 come una rigenerazione completa. Quando Donna Noble toccher\u00e0 la mano perduta dal Decimo Dottore, l'energia rigenerativa in essa versata creer\u00e0 un intero nuovo Dottore per met\u00e0 umano, che possiede l'aspetto fisico del Decimo Dottore ma alcuni tratti e caratteristiche umane di Donna: invecchia, non pu\u00f2 rigenerarsi e possiede un solo cuore. Nella serie classica, a causa dell'energia rigenerativa il Quarto Dottore \u00e8 in grado di spezzare a met\u00e0 un mattone a mani nude, mentre nel film per la televisione del 1996 l'Ottavo Dottore riesce a buttar gi\u00f9 una pesante porta d'acciaio.\nSempre a causa dello sprigionarsi di energia rigenerativa, il processo che porta alla nascita dell'Undicesimo Dottore \u00e8 particolarmente violento e causa gravi danni al TARDIS (che si auto-ripara tornando funzionante in poche ore).\nSorte simile per la rigenerazione dell'Undicesimo nel Dodicesimo Dottore, che permette al Signore del Tempo di lanciare raggi energetici di grande potenza, tanto da fargli distruggere l'enorme astronave Dalek che volava sopra di lui. Tale rigenerazione passer\u00e0 inoltre per una fase di transizione in cui l'Undicesimo, ormai invecchiato, ringiovanisce.\nL'energia rigenerativa pu\u00f2 essere richiamata anche al di fuori del ciclo rigenerativo. L'Undicesimo Dottore passa parte della sua energia rigeneratrice a River Song per guarirne le ferite; gesto preceduto da uno simile compiuto dalla stessa River Song, anch'ella inizialmente capace di rigenerazione, che passa l'energia rigeneratrice relativa a tutte le sue possibili rigenerazioni future all'Undicesimo Dottore per salvargli la vita. Il Dodicesimo Dottore dona una parte della sua energia rigenerativa a Davros e a tutti i Dalek di Skaro, spiegando successivamente che l'uso dell'energia rigenerativa al di fuori di una rigenerazione vera e propria pu\u00f2 intaccare l'esito delle future rigenerazioni: il Dottore rischierebbe di rigenerarsi in un corpo molto basso o senza qualche arto.\nCon la rigenerazione il Dottore affronta quasi sempre un periodo di instabilit\u00e0 fisica e spesso parziale amnesia all'inizio. Mentre il Secondo Dottore ha dubbi sulla propria identit\u00e0 solo nei suoi primi minuti, il Terzo, Quarto e Quinto Dottore mostrano stati confusionali o svenimenti, il Sesto Dottore soffre di violenti sbalzi d'umore e rischia di uccidere la sua compagna per la paranoia; l'Ottavo Dottore riporta una momentanea amnesia, causata in gran parte perch\u00e9 la sua precedente incarnazione \u00e8 rimasta \"morta\" troppo a lungo; il Decimo Dottore si rigenera riuscendo a stare in piedi, ma dopo un po inizia a soffrire di spasmi e comportamento irregolare per poi restare incosciente per molto tempo. Il Dodicesimo Dottore dimentica temporaneamente come guidare il suo TARDIS, e attraversa una fase di delirio prima di perdere i sensi. \nIl Tredicesimo Dottore si \u00e9 dimenticato il suo nome.\nUnica eccezione \u00e8 costituita dall'Undicesimo Dottore, che non affronta momenti di incoscienza o delirio dimostrandosi invece molto affamato e avendo qualche difficolt\u00e0 a orientare il suo nuovo corpo.\nMorte.\nDa quello che si \u00e8 potuto constatare nell'episodio \"Il nome del Dottore\", quando un Signore del Tempo muore definitivamente senza potersi pi\u00f9 rigenerare, ci\u00f2 che ne rimane \u00e8 una massa di energia luminosa, simile a dei filamenti; essa rappresenta la sua \"linea temporale\" che si forma dopo la morte e raggruppa in s\u00e9 tutti i viaggi temporali che il Signore del Tempo ha fatto, in quanto il viaggio nel tempo \u00e8 una ferita nel tessuto della realt\u00e0, ferita che nel caso del Dottore pu\u00f2 prendere forma solo dopo la sua definitiva dipartita.\nI viaggi.\nIl Dottore viaggia sul TARDIS, astronave e al contempo macchina del tempo, che lo porta \u00abnon dove vuole andare, ma dove \u00e8 necessario che lui vada.\u00bb \u00c8 tradizionalmente accompagnato da uno o pi\u00f9 compagni di viaggio che lo affiancano nelle sue avventure.\nIn quanto viaggiatore del tempo, il Dottore \u00e8 stato testimone ed \u00e8 rimasto direttamente coinvolto in numerosi eventi storici sia del pianeta Terra sia dell'Universo in generale; ha infatti incontrato Leonardo da Vinci, William Shakespeare, H. G. Wells, Albert Einstein, Mao Tse-tung, Riccardo Cuor di Leone, Wyatt Earp, Marco Polo, Charles Dickens, Benjamin Franklin, Agatha Christie, la regina Victoria, Elisabetta I, Madame de Pompadour, Winston Churchill, Adolf Hitler, Michelangelo e Vincent van Gogh. Una fotografia mostra che il Nono Dottore fu testimone dell'assassinio di John F. Kennedy. Il Quarto Dottore spiega che la sciarpa gli fu donata da Madame Nostradamus, mentre il Decimo Dottore sostiene che Janis Joplin gli abbia dato il suo cappotto lungo e di saper suonare l'organo per merito delle frequentazioni intrattenute con Ludwig van Beethoven. L'Undicesimo Dottore menziona il fatto di aver fatto parte della \u00absquadra di bowling\u00bb di Virginia Woolf.\nIl Dottore ha pi\u00f9 volte infranto la legge dei Signori del Tempo riguardo al loro coinvolgimento negli eventi storici; spesso ha infatti deciso di combattere in prima persona contro il male nell'Universo, quando invece le regole lo vietano espressamente. Ci\u00f2 lo ha portato ad essere considerato un rinnegato e un ricercato dalla sua stessa razza; per lo stesso motivo viene anche processato dall'Alto Concilio, per poi essere prosciolto grazie alle sue buone azioni. Il Secondo Dottore, a causa del suo interferire con la storia, viene condannato dall'Alto Concilio di Gallifrey a rigenerarsi nel Terzo Dottore e a rimanere in esilio sulla Terra, senza possibilit\u00e0 di usare il TARDIS.\nIl Dottore si autoimpone alcune regole sul viaggio nel tempo, come per esempio non interferire mai sulla sua linea temporale, per paura che possa generarsi un paradosso.\nNella nuova serie \u00e8 stato affrontato il tema del coinvolgimento temporale, lasciando il dubbio se sia possibile o no cambiare gli eventi passati: in un episodio l'Undicesimo Dottore ed Amy Pond incontrano ad esempio il pittore Vincent van Gogh circa un anno prima del suo suicidio; i due viaggiatori del tempo lo portano nel XXI secolo e gli mostrano una galleria d'arte dedicata alle sue opere, dandogli fiducia in s\u00e9 stesso e speranza per il suo futuro. Tornando nel presente, per\u00f2, scoprono che l'artista si \u00e8 tolto la vita comunque e che le sue opere non sono mutate.\nCome ha spiegato pi\u00f9 volte alle sue compagne di viaggio, il tempo \u00e8 fluido e mutevole, quindi pu\u00f2 fuoriuscire dal suo percorso autonomamente; di conseguenza il Dottore a volte con i suoi viaggi fa in modo che le cose debbano andare come previsto nel corso della storia.\nIl TARDIS.\nIl TARDIS (; Time And Relative Dimension(s) In Space) \u00e8 una macchina del tempo prodotta grazie all'alta tecnologia dei Signori del Tempo del pianeta Gallifrey. Ha la propriet\u00e0 di trasportare i propri passeggeri in qualunque punto del tempo e dello spazio, purch\u00e9 all'interno dello stesso Universo, ed \u00e8 notoriamente \u00abpi\u00f9 grande all'interno che all'esterno\u00bb.\nIl \u00abcircuito camaleonte\u00bb del TARDIS del Dottore, che dovrebbe poter mimetizzare l'astronave ad ogni occasione, si ruppe durante una visita presso la Londra degli anni sessanta, lasciandolo con la forma esteriore di una cabina telefonica della polizia britannica.\nL'imprecisione dei suoi viaggi \u00e8 inizialmente attribuita all'et\u00e0 e all'inaffidabile sistema di navigazione del TARDIS; successivamente viene specificato che il Dottore lo ha in realt\u00e0 rubato dal suo pianeta nativo, dove la macchina del tempo era abbandonata in un museo poich\u00e9 vecchia e dismessa, e che probabilmente per questo motivo non \u00e8 in grado di farla funzionare correttamente. Il Decimo Dottore afferma che per guidare un TARDIS esisteva una specie di patente, che lui non ha mai avuto, e successivamente che il suo TARDIS \u00e8 in realt\u00e0 progettato per essere pilotato da sei persone.\nNell'episodio \"La moglie del Dottore\", l'Undicesimo Dottore segue un segnale di soccorso e giunge in un \u00abUniverso-tasca\u00bb, dove un'entit\u00e0 chiamata \"Casa\" trasferisce la matrice del TARDIS nel corpo di una donna di nome Idris nel tentativo di nutrirsi della sua energia. Il Dottore ha cos\u00ec modo, per la prima volta in secoli di viaggio, di parlare di persona con la coscienza del TARDIS, la quale gli rivela che ogni destinazione dei viaggi del Dottore \u00e8 scelta in base a dove \u00e8 necessario che lui vada. Successivamente, la matrice viene rimessa al suo posto.\nNonostante il \"TARDIS\" sia un tipo di mezzo di trasporto, viene sempre chiamato \u00abil TARDIS\u00bb (\u00ab\"the TARDIS\"\u00bb), e, in passato, anche \u00abl'astronave\u00bb (\u00ab\"the ship\"\u00bb), \u00abla cabina blu\u00bb (\u00ab\"the blue box\" lett. \"la scatola blu\"\u00bb), o \u00abla capsula\u00bb (\u00ab\"the capsule\"\u00bb). Essendo una forma di vita, nella versione originale spesso ci si riferisce ad esso coi pronomi personali femminili (\"she\", \"her\") anzich\u00e9 col neutro solitamente riservato agli oggetti (\"it\"). Nella versione italiana viene tradotto al maschile (\"il\" TARDIS) quando ci si riferisce alla nave in s\u00e9, mentre vengono usati pronomi femminili quando si fa riferimento alla parte senziente di quest'ultima.\nIl TARDIS \u00e8 entrato a far parte della cultura popolare inglese tanto che la forma della police box viene associata pi\u00f9 alla serie \"Doctor Who\" che all'oggetto reale da cui ha preso ispirazione. Il nome \"TARDIS\" \u00e8 inoltre un marchio registrato presso la British Broadcasting Corporation.\nI Compagni del Dottore.\nTradizionalmente, il Dottore viaggia e condivide le sue avventure con uno o pi\u00f9 compagni di viaggio.\nI primi compagni di viaggio del dottore Ian, Barbara e Susan appaiono, oltre che nelle prime stagioni della serie televisiva a fianco del primo Dottore, anche sul grande schermo nel film \"Dr. Who and the Daleks\" (1965), nel quale il primo Dottore \u00e8 interpretato da Peter Cushing. Essi sono impersonati rispettivamente da Roy Castle, Jennie Linden e Roberta Tovey. Susan appare inoltre anche nel film \"Daleks - Il futuro fra un milione di anni\" (\"Daleks' Invasion Earth 2150 A.D.\", 1966).\nIl Terzo Dottore ha come ultima compagna la giornalista Sarah Jane Smith (interpretata da Elisabeth Sladen), una dei pi\u00f9 prominenti compagni del Dottore della serie classica, tanto da diventare in seguito protagonista dello spin-off \"Le avventure di Sarah Jane\", che accompagner\u00e0 inizialmente anche il Quarto Dottore. Sempre il Quarto Dottore in seguito verr\u00e0 accompagnato da Leela (Louise Jameson) e da Romana, una Signora del Tempo di cui conosciamo due rigenerazioni (interpretate da Mary Tamm e Lalla Ward, moglie dell'attore che interpreta il Quarto Dottore, Tom Baker). \nCompagna che appare solamente sul grande schermo \u00e8 invece la dottoressa Grace Hollyday (Daphne Ashbrook), a fianco dell'Ottavo Dottore, a cui per\u00f2 vanno aggiunti sia il giovane Chang Lee (interpretato Yee Jee Tso), che sale sul TARDIS con lei e il Dottore alla fine del film, quanto altri compagni, che appaiono solo nelle storie audio dell'Ottavo Dottore, pubblicate dalla Big Finish, e menzionati da questo nell'episodio speciale \"The Night of the Doctor\" del 2013.\nNell'episodio pilota della nuova serie, il Nono Dottore prende con s\u00e9 la commessa londinese Rose Tyler, che diverr\u00e0 compagna anche del Decimo Dottore. Successivamente questi ha come compagna Martha Jones, la prima compagna di colore (escludendo comprimari minori come Mickey Smith), nella terza stagione. Nella quarta stagione, il Decimo Dottore \u00e8 accompagnato da Donna Noble, apparsa precedentemente in uno speciale di Natale. Il capitano Jack Harkness (John Barrowman) appare in alcuni episodi della prima e terza stagione, per poi diventare uno dei protagonisti dello spin-off \"Torchwood\".\nA partire dalla quinta stagione fino a met\u00e0 della settima, l'Undicesimo Dottore viaggia insieme ad Amy Pond, \"la ragazza che ha aspettato\", che conosce da bambina dopo essersi rigenerato; il suo fidanzato Rory Williams e saltuariamente anche con l'enigmatica River Song, gi\u00e0 conosciuta dal Decimo Dottore e che si riveler\u00e0 esserne la moglie, nonch\u00e9 la figlia di Amy e Rory, ma che incontra sempre in momenti differenti e non sincronizzati, delle proprie linee temporali. A seguito dell'uscita di scena di Amy e Rory il Dottore viaggia insieme a Clara Oswald, \"la ragazza impossibile\", fino alla nona stagione. \nNella decima stagione il Dodicesimo Dottore \u00e8 accompagnato da Bill Potts, la prima compagna omosessuale nella serie, e da Nardole, il primo compagno alieno della nuova serie.\nA partire dall'undicesima stagione, il Tredicesimo Dottore \u00e8 accompagnata da un trio britannico composto da: Ryan Sinclair, un ragazzo di colore; Yasmin Khan, una poliziotta di origini pakistane, e Bradley Walsh, un inglese, marito della nonna di Ryan. Questo nuovo gruppo di compagni viene incontrato dal Dottore, priva del proprio TARDIS e precipitata sulla Terra, immediatamente dopo la sua rigenerazione.\nAntagonisti.\nNel corso della serie, il Dottore si \u00e8 scontrato con innumerevoli razze e creature aliene. Principale nemico del Dottore, nonch\u00e9 sua nemesi, \u00e8 il Maestro, un Signore del Tempo, amico d'infanzia del Dottore che si \u00e8 ribellato e opposto ai Signori del Tempo. Un altro Signore del Tempo avversario del Sesto Dottore \u00e8 invece Rani.\nFin dai primi episodi della classica, fanno la loro comparsa i Dalek, alieni provenienti dal pianeta Skaro, simili a un polipo, con un solo occhio, racchiusi in un barilotto metallico che ne conferisce un aspetto e una voce robotica, creati da uno scienziato pazzo di nome Davros, che diverr\u00e0 anch'egli un nemico ricorrente a partire dal Quarto Dottore. Il Primo Dottore incontra anche i Cybermen, altri nemici ricorrenti sorta di ibrido tra uomo e macchina, che ne causano la prima rigenerazione. I Sontaran, guerrieri clonati tutti di sesso maschile, appaiono invece a contrastare il Terzo Dottore.\nTra i nemici pi\u00f9 frequenti del protagonista figurano pure gli Auton, i Guerrieri di Ghiaccio, i Judoon e la Grande Intelligenza, un'entit\u00e0 di pura energia psichica.\nNella 23\u00aa stagione della prima serie il Dottore combatte principalmente contro un particolare nemico, il Valeyard, un Signore del Tempo che funge da magistrato per la Corte dei Signori del Tempo; il Valeyard \u00e8 il lato oscuro del Dottore, generato dal lato oscuro delle sue rigenerazioni, tra la dodicesima e l'undicesima.\nNella serie del 2005 (oltre alla reintroduzione di nemici classici come i Dalek e i Sontaran) appaiono per la prima volta gli Angeli Piangenti e l'ordine religioso chiamato Il Silenzio.\nEsistono poi altri nemici \"minori\" la cui apparizione si limita ad un solo episodio, sebbene a volte vengano ricordati dal Dottore in alcune situazioni.\nNome.\nNel primo episodio Barbara Wright deduce erroneamente che il cognome del Dottore sia \"Foreman\", in quanto il cognome della nipote Susan; nell'episodio successivo Ian Chesterton lo chiama \"Dottor Foreman\" e il Dottore risponde, confuso: \u00abEh? Dottor chi? Di cosa sta parlando?\u00bb (nell'originale: \u00abEh? Doctor who? What's he talking about?\u00bb), spiegando che il suo nome \u00e8 proprio \u00abil Dottore\u00bb.\nNella nuova serie \u00e8 stato pi\u00f9 volte suggerito che il nome sia tenuto segreto perch\u00e9 di estrema importanza. Quando Madame de Pompadour legge nella mente del Dottore, la donna commenta \u00abDoctor who? \u00c8 pi\u00f9 di un segreto, vero?\u00bb. In seguito \u00e8 stato ricordato che \"Dottore\" \u00e8 un nome falso e che quello vero \u00e8 tenuto nascosto; in un dialogo tra il Maestro e il Decimo Dottore viene inoltre rivelato che i due personaggi hanno precedentemente scelto i rispettivi soprannomi.\nNell'episodio \"Il codice shakespeariano\" il Dottore affronta un alieno, un \"carrionite\", che ha il potere di leggere il nome di una persona scrutando il suo animo, ma nel caso del Dottore non riesce a scoprire il suo, affermando che \u00e8 come se non ne avesse uno.\nL'Undicesimo Dottore riassume la questione dicendo: \u00abSono il Dottore. Beh, tutti mi chiamano \"il Dottore\", non so perch\u00e9; anch'io mi chiamo \"il Dottore\", e non so perch\u00e9.\u00bb\nIn \"Frammenti di memoria\" il personaggio di River Song, che ha conosciuto il Dottore nel suo passato, gli dice di sapere il suo vero nome; il Dottore \u00e8 incapace di capire per quale motivo possa averglielo rivelato, e ne rimane particolarmente colpito.\nIl Dottore tiene nascosto un libro nella biblioteca del TARDIS, \"La storia della Guerra del Tempo\", in cui \u00e8 scritto il suo nome; la sua compagna di viaggio, Clara Oswald, legge il nome e chiede al Dottore perch\u00e9 si fa chiamare cos\u00ec in quanto lui ha un nome suo; ma il Dottore attraverso una fessura temporale del TARDIS riscrive la storia facendo s\u00ec che Clara dimentichi quel nome.\nNell'episodio \"Il nome del Dottore\" si scopre che il Dottore ha usato il suo misterioso nome come parola d'ordine per accedere alla sua tomba sul pianeta Trenzalore; il nome viene pronunciato sommessamente dalla memoria della defunta River Song (allo spettatore non viene fatto sentire). Sempre nello stesso episodio l'Undicesimo Dottore incontra una sua rigenerazione passata, il \"Dottore Guerriero\" (\"War Doctor\") interpretato da John Hurt, e afferma che il nome che ha scelto (il Dottore) \u00e8 come una promessa, promessa che \u00e8 stata infranta da quella stessa rigenerazione (ponendo fine a Gallifrey e dunque alla specie dei Signori del Tempo), che quindi non merita il titolo di Dottore, venendo rinnegata e non entrando nel novero dei Dottori.\nNello speciale natalizio \"Il tempo del Dottore\", il Dottore \u00e8 stato pi\u00f9 volte spronato dai Signori del Tempo a pronunciare il suo nome, ma lui riesce ugualmente a tenerlo nascosto.\nNe \"L'inversione degli Zygon\" Osgood chiede al Dottore quale sia il suo nome e lui le risponde di chiamarsi \"Basil\", anche se \u00e8 implicito che in realt\u00e0 abbia mentito.\nPoco prima di rigenerarsi nel Tredicesimo Dottore, afferma in maniera criptica che pur confidando il suo nome a qualcuno nessuno lo capirebbe, a eccezione dei bambini.\n\"Doctor who?\".\nIn una gag ricorrente, il termine \"Doctor Who\" (ovvero \"Dottore chi\") \u00e8 utilizzato da tutti coloro che incontrando il personaggio per la prima volta chiedono, inevitabilmente, quale sia il suo vero nome. Nel serial \"The Gunfighters\" il personaggio assume ad esempio l'alias di \"Dottor Caligari\" e alla domanda \u00abDottor chi?\u00bb lui risponde: \u00abS\u00ec, esattamente.\u00bb\nSebbene utilizzato a volte nei titoli di coda, il personaggio non viene mai chiamato col nome \"Doctor Who\", escludendo rare eccezioni in cui il pronome \u00e8 comunque usato umoristicamente. Nel serial \"The War Machines\" ad esempio viene \u00abrichiesta la presenza di Doctor Who\u00bb; la macchina del Terzo Dottore, \"Bessie\", ha sulla targa la scritta \"WHO 1\"; in \"The D\u00e6mons\" il Dottore adotta l'alias \"Great Wizard Qui Quae Quod\" (corrispondente latino del pronome chi); nell'episodio pilota della nuova serie Rose Tyler scopre un sito internet dedicato alla ricerca del Dottore che riporta sulla home page la scritta \u00abDoctor Who?\u00bb. Il nome \"Doctor Who\" appare inoltre nel titolo del serial \"Doctor Who and the Silurians\" e in quello dell'episodio \"The Death of Doctor Who\".\nNella nuova serie, alla domanda \"Doctor Who?\" viene assegnato un ruolo piuttosto importante nella trama. Essa sarebbe soggetta a una profezia che afferma:\nChe la domanda in questione sia proprio \"Doctor Who?\" lo si rivela nell'episodio finale della sesta stagione, \"Il matrimonio di River Song\", e la profezia si riferisce agli eventi di \"Il tempo del Dottore\". La domanda \u00e8 posta all'origine delle azioni del Silenzio, uno degli antagonisti del Dottore (si veda Il Silenzio e La Chiesa del Silenzio) e viene direttamente correlata con la morte di quest'ultimo.\nPi\u00f9 tardi Missy afferma che \"Doctor Who\" \u00e8 l'epiteto con cui in principio il Dottore si faceva chiamare, ovvero il suo vero nome, e che poi lo ha semplicemente abbreviato con \"Doctor\" (Dottore), facendo intendere che stesse solo scherzando.\nIl titolo di \"Dottore\".\nIl Dottore ha spesso specificato di non essere un medico e si \u00e8 invece fatto chiamare pi\u00f9 volte scienziato o ingegnere. Ha comunque dimostrato di avere una certa conoscenza medica e ha dichiarato di aver studiato medicina insieme a personaggi storici come Joseph Lister e Joseph Bell. Il Secondo Dottore dice di aver preso una laurea in medicina a Glasgow durante il XIX secolo; il Quarto Dottore viene onorato con una laurea presso il St. Cedd's College di Cambridge nel 1960..\nUn ufficiale chiede al Terzo Dottore se fosse effettivamente un dottore e questi gli risponde positivamente, specificando di essere un \u00abdottore in tutto\u00bb (\u00abdoctor of everything\u00bb). Lo stesso viene dichiarato dal Quarto, Quinto e Decimo Dottore. Nella versione originale del serial \"Robot\", il personaggio, parlando con un medico, commenta: \u00abTu sarai anche un dottore, ma io sono \"il\" Dottore. Un articolo determinativo, possiamo dire.\u00bb. Tuttavia, nella versione doppiata in italiano del 1980, il Dottore si presenta qui come \"Doctor Who\", e viene chiamato \"Doctor\" dai personaggi, come fosse un nome proprio.\nLo speciale del cinquantenario della serie spiega che il nome \"Dottore\" \u00e8 stato scelto dallo stesso perch\u00e9 incarna una promessa: \"[di essere] mai crudele o codardo, non mollare mai, non arrendersi mai\" gi\u00e0 accennata dal Maestro parlando col Decimo Dottore nell'episodio \"Il suono dei tamburi\". La rigenerazione nata durante l'Ultima Grande Guerra del Tempo non si considera un Dottore ma un Guerriero, infatti anche l'Undicesimo Dottore riferendosi a quella rigenerazione rinnegata (per aver infranto la sua promessa) sostiene che non merita il titolo di Dottore.\nIl personaggio di River Song spiega che, dal momento che il Dottore ha viaggiato nel tempo e nello spazio aiutando e salvando popoli e razze dalla distruzione, le varie culture dell'Universo hanno adottato nei secoli il nome \"Dottore\" per indicare un \u00abguaritore e un uomo saggio\u00bb; presso le Foreste Gamma, \"Dottore\" significherebbe diversamente \u00abgrande guerriero\u00bb, proprio per il fatto che il Dottore vi \u00e8 andato in guerra.\nAlias ed epiteti.\nPer praticit\u00e0, il Dottore spesso utilizza diversi alias e soprannomi.\nIl Primo Dottore usa ad esempio lo pseudonimo di Dr. Caligari, mentre il secondo si fa chiamare \"Doctor von Wer\" (un'approssimazione del tedesco \"Doctor who\") e si firma \"Dr. W\". Nel serial \"The Wheel in Space\" il compagno Jamie McCrimmon suggerisce al Dottore di farsi chiamare John Smith; questo soprannome venne usato da tutte le reincarnazioni successive ed \u00e8 tuttora l'alias pi\u00f9 utilizzato dal personaggio. Il Quarto Dottore viene chiamato \"Thete\" da un suo ex compagno di universit\u00e0; pi\u00f9 tardi, viene rivelato che \u00e8 solo un soprannome che sta per \"Theta Sigma\".\nIn una profezia della Faccia di Boe, il Dottore viene chiamato \u00abil Dio solitario\u00bb (\"The Lonely God\"). Incontrando la regina Vittoria, si presenta con l'alias di Dr. James McCrimmon; successivamente, la regina gli d\u00e0 invece il titolo di \u00abSir Lord of TARDIS\u00bb (\"Ser Dottore del Tardis\" nel doppiaggio italiano).\nPresso i Dalek, i suoi pi\u00f9 grandi nemici, il Dottore \u00e8 conosciuto come \u00abKa Faraq Gatri\u00bb, ovvero \u00abColui che porta l'oscurit\u00e0\u00bb o \u00abIl distruttore dei mondi\u00bb; quest'ultimo epiteto \u00e8 utilizzato anche da Davros con il Decimo Dottore. I Dalek lo chiamano inoltre \u00abLa tempesta che avanza\u00bb (\u00abThe Oncoming Storm\u00bb) e questo nome \u00e8 utilizzato dal Dottore stesso, nella sua undicesima reincarnazione. Nella settima stagione della nuova serie il Dottore viene chiamato, sempre dai Dalek, \"il predatore dei Dalek\".\nI Sontaran lo chiamano il \"Cambiafaccia\", per via della sua capacit\u00e0 di cambiare aspetto ogni qual volta si rigeneri.\nNel filone narrativo della leggenda della \"Pandorica\" (quinta stagione della nuova serie) si afferma che il Dottore viene chiamato anche con i nomi di \"Goblin\" e \"l'Illusionista\".\nNello speciale natalizio del 2016 Grant si riferisce a lui come il \"dottor Mysterio\", mentre nello speciale natalizio del 2017 la Testimonianza lo chiama con lo pseudonimo di \"Dottore della guerra\".\nLa Grande Intelligenza ha affermato che il Dottore \u00e8 conosciuto anche con i nomi di \"Tormenta\" o \"La Bestia\".\nGli autori hanno pi\u00f9 volte inserito battute o leggeri riferimenti al nome, senza mai rivelarlo. Negli anni ottanta venne spesso utilizzato il punto interrogativo come simbolo del nome del Dottore, sia nella serie che nel merchandise: in un serial del 1978, ad esempio, al Quarto Dottore viene chiesto di firmare un documento ed egli lo fa scrivendo un punto di domanda.\nIn un'intervista del 2003, Tom Baker dichiar\u00f2 che il personaggio \u00e8 chiamato \"Dottore\" poich\u00e9 \u00e8 un \u00abdottore del tempo e relativa dimensione nello spazio.\u00bb\nNei titoli di coda.\nPer quasi vent'anni il personaggio venne indicato nei titoli di coda col nome \"Doctor Who\" o \"Dr. Who\", sebbene non sia mai stato chiamato in questo modo all'interno della serie. A partire dal 1982, nei titoli il nome dell'interprete affianc\u00f2 invece il termine \"The Doctor\" (\"Il Dottore\").\nNei titoli di coda della nuova serie del 2005 venne nuovamente utilizzato il nome \"Doctor Who\" fino a quando, nell'episodio \"L'invasione di Natale\", non apparve nuovamente \"The Doctor\". Quest'ultimo venne utilizzato in tutti gli episodi a venire.\nQuando in un episodio compaiono pi\u00f9 incarnazioni del personaggio, nei titoli di coda ogni rigenerazione viene identificata con la sua numerazione. Nello speciale del 2013 \"Il giorno del Dottore\", nei titoli di coda il Decimo e l'Undicesimo Dottore vengono indicati con le loro numerazioni, mentre il War Doctor (sempre nello stesso episodio) viene chiamato semplicemente \"The Doctor\".\nEt\u00e0.\nDurante le prime produzioni della serie venne stabilito che l'et\u00e0 del Dottore fosse di 650 anni; tuttavia, l'et\u00e0 non venne mai dichiarata ufficialmente nei dialoghi. In un'avventura del 1967 infine il personaggio disse di avere circa 400-450 anni.\nIn \"The Brain of Morbius\" il Quarto Dottore ha circa 749 anni, mentre in \"The Ribos Operation\", Romana sostiene che l'et\u00e0 del Dottore sia di 759 anni e che l'uomo abbia \u00abpreso in prestito\u00bb il TARDIS all'et\u00e0 di 236 anni (ovvero 523 anni prima).\nIn \"Revelation of the Daleks\" il Sesto Dottore dice di essere un Signore del Tempo vecchio di 900 anni e in \"Time and the Rani\" l'et\u00e0 del Settimo \u00e8 di 953.\nNel lancio pubblicitario per la nuova serie del 2005 venne dichiarato che l'et\u00e0 del personaggio fosse di circa 900 anni. Il Nono Dottore, quando gli viene chiesto se abbia effettivamente quell'et\u00e0, risponde positivamente.\nNell'episodio \"Il viaggio dei dannati\" il Decimo Dottore dichiara di avere precisamente 903 anni; in \"Il giorno del Dottore\" afferma di averne 904, in \"La fine del tempo\" dice di averne 906, mentre in \"Carne e pietra\" l'et\u00e0 dell'Undicesimo Dottore sale coerentemente a 907. Ne \"L'astronauta impossibile\" sono presenti due versioni del Dottore, il pi\u00f9 giovane dei quali dichiara di avere 909 anni, mentre il pi\u00f9 anziano ne dichiara 1103. Successivamente riferir\u00e0 diverse volte un generico \"mille anni\".\nNell'episodio \"Una citt\u00e0 di nome Mercy\" il Dottore afferma di \"viaggiare da 1.200 anni\".\nIn \"Il tempo del Dottore\" lo si rivede ancora in due versioni invecchiate; nella prima afferma che sono passati 300 anni; nella seconda appare come notevolmente pi\u00f9 vecchio, ma non fa menzione della sua et\u00e0.\nIl Dodicesimo Dottore non dichiara esattamente la sua precisa et\u00e0, ma afferma di vivere da oltre duemila anni.\nL'autore Steven Moffat ha dichiarato che per il Dottore \u00e8 impossibile sapere con certezza quanti anni abbia, a causa della natura dei suoi viaggi spazio-temporali.\nInoltre, nell'ultimo episodio della dodicesima stagione della nuova serie, \"The Timeless Children\", viene rivelato che il Dottore \u00e8 un essere proveniente da un'altra dimensione, con la capacit\u00e0 innata di rigenerarsi e che si era gi\u00e0 rigenerato innumerevoli volte nel corso dei secoli, prima di approdare alla prima incarnazione conosciuta, rimettendo completamente in discussione la sua vera et\u00e0.\nLe diverse rigenerazioni.\nIl recasting dell'attore che interpreta il personaggio \u00e8 giustificato dall'abilit\u00e0 dei Signori del Tempo di rigenerarsi nel momento prossimo alla morte. Il processo porta alla guarigione di tutte le ferite riportate dall'individuo, ma ha l'effetto collaterale di modificare il suo aspetto e la sua personalit\u00e0 e di indurre altri effetti (si veda la sezione Rigenerazione).\nPeter Cushing, che ha interpretato il personaggio nei film \"Dr. Who and the Daleks\" e \"Daleks - Il futuro fra un milione di anni\" \u00e8 una versione alternativa del Dottore. Di conseguenza non \u00e8 canonico.\nDi seguito viene riportata la cronologia dei Dottori, mettendo in evidenza la numerazione dei Dottori e quella delle rigenerazioni gi\u00e0 compiute dal personaggio.\nIl Decimo Dottore ha usato una rigenerazione che per\u00f2 non si \u00e8 conclusa con un cambio della sua apparenza e personalit\u00e0, in quanto ha scaricato l'energia di tale rigenerazione in una mano che gli avevano precedentemente amputato. Durante lo speciale natalizio del 2013 l'Undicesimo Dottore afferma che questa viene comunque contata come se fosse una rigenerazione completa.\nL'attore John Hurt negli episodi \"Il nome del Dottore\" e \"Il giorno del Dottore\" (e nel miniepisodio \"The Night of the Doctor\" in cui viene citato nei titoli di coda come War Doctor) interpreta un'incarnazione del personaggio (9\u00ba Corpo / 8\u00b0 Rigenerazione), che ha rinunciato al nome di \"Dottore\" per essere un guerriero, e perci\u00f2 non entra nel conteggio dei Dottori (egli \"non\" \u00e8 il Nono Dottore).\nL'attore Peter Capaldi interpreta la dodicesima incarnazione del personaggio a portare il nome di Dottore, ma si tratterebbe della sua 13\u00b0 rigenerazione, ossia una in pi\u00f9 di quelle normalmente possibili. Ci\u00f2 \u00e8 stato reso possibile dai Signori del Tempo che hanno concesso al Dottore un nuovo ciclo di rigenerazioni durante lo special natalizio \"Il tempo del Dottore\".\nNell'episodio \"I bambini senza tempo\", viene inoltre rivelato che il Dottore non apparterrebbe alla stessa razza dei Signori del Tempo, il cui nome \u00e8 originalmente quello di Shobogan, ma di un essere proveniente da un'altra dimensione con l'innata capacit\u00e0 di rigenerarsi, che avrebbe dato origine ai Signori del Tempo trasmettendo loro proprio questa capacit\u00e0. Inoltre viene rivelato che, prima del Primo Dottore, si era gi\u00e0 rigenerato innumerevoli volte, rigenerazioni che erano state cancellate dalla mente del Dottore dalla Shobogan di nome Tecteun che l'aveva adottato.\nPersonalit\u00e0.\nLa personalit\u00e0 del personaggio ha mostrato di avere diverse sfaccettature: il Dottore \u00e8 stato infatti descritto come un uomo imprevedibile, clownesco e infantile, ma al contempo saggio, serioso e oscuro.\nViene descritto come \u00abun eroe all'antica\u00bb, \u00abun ribelle\u00bb che \u00abride di fronte al pericolo\u00bb, \u00abla pecora nera della famiglia\u00bb, un uomo \u00abeccentrico\u00bb, \u00abun perenne ottimista che vede \"sempre\" il lato positivo della situazione\u00bb.\nSebbene ciascun interprete abbia rappresentato il personaggio a suo modo, tutte le versioni del Dottore condividono la sua natura compassionevole e pacifista: egli infatti dedica la sua vita alla preservazione della vita, sia umana che aliena, battendosi contro il male e la guerra (in ci\u00f2 sta il senso della citazione all'inizio della sezione Biografia del personaggio). Ciononostante, ha anche ucciso per legittima difesa, spingendosi fino al genocidio nei confronti dei Dalek, i suoi pi\u00f9 grandi nemici (nel serial \"Remembrance of the Daleks\", ad esempio, ordina la distruzione del loro pianeta natale).\nSolitamente il Dottore non fa uso di armi (ad eccezione dell'innocuo cacciavite sonico) ed \u00e8 critico contro chi usa la forza; ha invece fatto pi\u00f9 volte uso di trucchi per ingannare i suoi avversari, confondendoli con le parole o con un comportamento bizzarro.\nAccento.\nIl personaggio ha parlato con diversi accenti, a seconda dell'interprete. I primi sei Dottori si adattarono all'inglese britannico standard usato generalmente in televisione (tanto da essere chiamato \"BBC English\"). Sylvester McCoy us\u00f2 un leggero accento scozzese, mentre Paul McGann un debole dialetto Scouse. Il Nono Dottore parla con accento del Nord dell'Inghilterra; quando Rose gli chiede se provenga dal Nord, lui le risponde dicendo che \u00abmolti pianeti hanno un Nord.\u00bb\nNonostante David Tennant parli normalmente con accento scozzese, gli venne chiesto di utilizzare un accento sudorientale (\"Estuary English\") cos\u00ec come aveva fatto nella miniserie televisiva \"Casanova\".\nPeter Capaldi utilizza invece il suo naturale accento scozzese, cosa che viene rimarcata dal Dodicesimo Dottore nell'episodio \"Un respiro profondo\", in cui si autodefinisce uno scozzese.\nIntercalari.\nOgni dottore, a partire dalla prima stagione della nuova serie ha una particolare parola che utilizza come intercalare ricorrente; il Nono Dottore esclama frequentemente \"fantastico!\" (\"Fantastic!\"); il Decimo Dottore utilizza sovente l'espressione francese \"Allons-y!\" (che significa letteralmente \"andiamo\" e non viene per\u00f2 tradotta); l'Undicesimo Dottore preferisce l'esclamazione \"Geronimo!\". Il Dodicesimo Dottore non sembra avere nessun intercalare. Il Tredicesimo Dottore usa spesso l'espressione \"Brilliant!\" (geniale!), ma nella versione italiana, a volte, viene tradotta con altre esclamazioni.\nAbbigliamento.\nConseguentemente al cambio di personalit\u00e0, ogni reincarnazione del Dottore ha adottato un abbigliamento che la contraddistinguesse.\nIl Primo Dottore vestiva un completo tipico dell'era edoardiana, mentre l'aspetto scapigliato del Secondo \u00e8 stato paragonato a quello clownesco di Charlie Chaplin; il Terzo Dottore prefer\u00ec il velluto e l'uso di ornamenti, mentre il Quarto vestiva con un cappotto, scarpe troppo grosse, una lunga sciarpa a strisce e talvolta indossava un cappello ad ampie falde.\nIl Quinto Dottore portava un completo da crickettista e un taglio di capelli aristocratico, mentre il Sesto una giacca multicolore con una spilla a forma di gatto. Il Settimo Dottore vestiva un cappotto con due sciarpe e una cravatta; in seguito il personaggio divenne pi\u00f9 oscuro e misterioso, e il suo abbigliamento tenne pi\u00f9 a colori scuri.\nAlla sua rigenerazione, l'Ottavo Dottore si vest\u00ec con un cappotto e una camicia simili a quelli dell'abbigliamento del pistolero Wild Bill Hickok. Il War Doctor veste con un cappotto scuro di pelle e una sciarpa marrone. Il Nono Dottore, al contrario di tutti i suoi predecessori, veste un completo anonimo, composto da una giacca di pelle nera, una maglia a V e delle scarpe di colore scuro.\nIl Decimo Dottore sfoggia un cappotto lungo di colore beige, un completo blu o marrone, una cravatta e scarpe da ginnastica Converse; l'aspetto dell'Undicesimo Dottore \u00e8 stato descritto come quello di un professore universitario: indossa una giacca tweed, una camicia con delle bretelle, un papillon e stivali neri.\nIl Dodicesimo Dottore porta una camicia bianca abbottonata completamente senza cravatte, nastri, sciarpe o papillon. Oltre alla camicia fa uso di un completo blu-navy con decorazioni in rosso e di scarpe Dr. Martens. Il suo vestiario viene a volte paragonato, anche da lui stesso, a quello di un mago o di un prestigiatore.\nIl Tredicesimo Dottore, essendo femmina, indossa per l'appunto un vestiario femminile, composto da dei pantaloni blu a vita alta con delle bretelle gialle, una maglia blu con righe arcobaleno, un cappotto lilla-azzurro e degli stivali marroni. Tale completo presenta, per la sua eccentricit\u00e0 e vivacit\u00e0 nei colori, delle similitudini con i costumi dei primi Dottori.\nFamiglia.\nNella prime due stagioni della serie televisiva, il Dottore viaggia accompagnato da sua nipote, una ragazza di nome Susan Foreman.\nDurante la seconda reincarnazione, il Dottore sostiene di avere vividi ricordi della sua famiglia. Quando gli viene chiesto se abbia una famiglia, il Settimo Dottore risponde di non saperlo, facendo intendere di non conoscere la sorte dei suoi parenti rispetto a un destino non specificato.\nIl Decimo Dottore dice a Rose Tyler di \u00abessere stato un padre, una volta\u00bb, per poi cambiare velocemente discorso; ammette la stessa cosa con Donna quando lei sostiene che l'uomo abbia avuto problemi con la figura paterna. In un'altra occasione un personaggio gli racconta di essere stato un padre e un nonno un tempo, ma di non esserlo pi\u00f9; il Dottore risponde dicendogli di capire la sua situazione.\nNel film per la televisione del 1996 il Dottore accenna per la prima volta a un ricordo di suo padre, mentre parlando con Martha Jones ammette di avere avuto un fratello.\nNell'episodio \"La figlia del Dottore\" al Dottore viene prelevato del DNA con il quale viene creata una ragazza soldato a cui viene dato il nome Jenny. La ragazza (interpretata da Georgia Moffett) si riferisce all'uomo chiamandolo padre, e lui stesso dopo un po' la accetta come figlia.\nDa una mano amputatagli durante una rigenerazione nasce inoltre un Dottore per met\u00e0 umano, identico fisicamente al Decimo Dottore, che possiede gli stessi ricordi dell'originale.\nIn un'occasione il Decimo Dottore sostiene di non essere mai stato bravo nei matrimoni, specialmente nei suoi. Si \u00e8 inoltre accennato al fatto che il Dottore possa aver sposato la regina Elisabetta I, cosa in seguito confermata, mentre in uno speciale di Natale si fidanza per errore con Marilyn Monroe.\nQuando Amy incontra River Song per la prima volta, chiede sia a lei che al Dottore se siano sposati: il Dottore cambia velocemente discorso, mentre River non specifica ma le fa intendere che un giorno lo saranno. Pi\u00f9 avanti, il Dottore e River Song hanno uno scambio di battute enigmatico, che lascia il Dottore confuso sulla loro relazione e incapace di capire se involontariamente abbia appena chiesto alla donna di sposarlo.. Infine il matrimonio fra i due si celebra nell'episodio \"Il matrimonio di River Song\". Essendo River la figlia di Amy e Rory, questo fa dei due i suoceri del Dottore.\nIn un'occasione Clara domanda al dodicesimo dottore come sia riuscito a fare dormire istantaneamente un bambino e lui risponde con un generico \"trucchi da nonno\".\nNell'undicesima stagione il Tredicesimo Dottore in un'occasione afferma di avere tre zie terribili e successivamente dice anche di aver amato molto sua nonna, nonostante abbia scoperto che questa era una spia Sontaran.\nRelazioni sentimentali.\nSin dal primo episodio viene fatto presente come il Dottore sia il nonno di Susan Foreman; nessuno dei due personaggi, tuttavia, parla mai dei genitori della ragazza. In un episodio del 2006, nella nuova serie, il Dottore dichiara di \u00abessere stato un padre, una volta\u00bb, suggerendo che a un certo punto della sua vita abbia avuto una famiglia.\nSerie classica.\nIn un episodio il Primo Dottore flirta e si fidanza per errore con un personaggio di nome Cameca, ma la vicenda si riduce ad essere solo un espediente narrativo.\nIn seguito, pi\u00f9 il Dottore acquist\u00f2 popolarit\u00e0 tra i bambini, pi\u00f9 il personaggio venne dipinto come asessuale e in generale disinteressato alle relazioni sentimentali. Venne quindi stabilita una regola secondo cui il personaggio non aveva il permesso di interagire fisicamente con le figure femminili che lo affiancavano nei suoi viaggi in modi che potessero far intuire una relazione amorosa. Eccezionalmente, il personaggio di Jo Grant bacia sulla guancia il Terzo Dottore prima di lasciarlo e partire per conto suo.\nIl tab\u00f9 fu poi spezzato dall'Ottavo Dottore, baciando la dott. Grace Holloway nel film per la televisione del 1996.\nNuova serie.\nNella nuova serie del 2005 \u00e8 stato pi\u00f9 volte suggerito che il Dottore possa provare sentimenti di tipo romantico, sebbene faccia fatica ad esternarli. In due occasioni esprime costernazione ricordando che le sue compagne, essendo umane, saranno destinate ad invecchiare e a morire; a Martha Jones confida inoltre che \u00abpreferisce restare solo\u00bb.\nSin dalla prima stagione, viene fatto riferimento a una possibile relazione tra il Nono Dottore e Rose Tyler: molti personaggi li scambiano per una coppia e lo stesso Mickey Smith, fidanzato di Rose, prova gelosia nei confronti del Dottore. I sentimenti del Dottore verso Rose si fanno comunque pi\u00f9 evidenti quando \u00e8 nei panni del Decimo Dottore; quest'ultimo tuttavia riesce ad ammettere di amarla solo quando Rose \u00e8 costretta a lasciarlo poich\u00e9 bloccata in un'altra dimensione, ma non fa in tempo a dirglielo espressamente. Commentando l'episodio, il produttore esecutivo Julie Gardner ha dichiarato che \u00abdi sicuro lo stava per dire... avrebbe detto a Rose che la amava\u00bb. Successivamente i due personaggi riescono a ritrovarsi, ma le circostanze li dividono nuovamente: Rose torna infatti nell'universo parallelo, seguita questa volta da un doppio del Decimo Dottore che le sussurra i sentimenti dell'originale all'orecchio. Anche in questo caso, gli autori hanno confermato che le parole in questione avrebbero dovuto essere \u00abti amo\u00bb.\nDopo aver lasciato Rose, il Decimo Dottore invita Martha Jones ad accompagnarlo nei suoi viaggi; la donna prova dei sentimenti nei suoi confronti, e in un'occasione il Dottore la bacia, ma quando capisce che l'alieno non ricambia i suoi sentimenti decide di lasciarlo per potersi costruire una vita propria.\nLa versione umana del Dottore, John Smith, si innamora di un'infermiera di nome Joan Redfern; la loro relazione, destinata a sfociare in un felice matrimonio, viene interrotta quando il Dottore \u00e8 costretto a riprendere la sua forma originale di Signore del Tempo, nonostante lui dimostrasse di provare ancora qualcosa per lei tanto da invitarla a viaggiare con lui nella speranza di ricostruire il loro sentimento; lei rifiuta l'offerta.\nIl Decimo Dottore e Donna Noble decidono di avere una relazione di natura del tutto professionale e riescono a instaurare una forte amicizia; in una gag ricorrente, tuttavia, vengono spesso scambiati per una coppia e fanno fatica a spiegare di non essere sposati, inoltre Donna si diverte spesso a flirtare in maniera innocente con l'amico. Donna bacia il Dottore una sola volta, nell'episodio \"Un caso per Agatha Christie\".\nIn alcuni episodi viene fatto riferimento a un matrimonio (fallimentare) con la regina Elisabetta: il Decimo Dottore, parlando della sovrana, sostiene che la donna non potr\u00e0 pi\u00f9 portare il soprannome di \"Regina Vergine\". Nello speciale del Cinquantenario viene infine chiarito il mistero: in tale episodio il Dottore chiede alla regina di sposarlo, pensando erroneamente che ella fosse uno Zygon (uno degli alieni antagonisti del Dottore) con l'intento di smascherarlo; ma sposa effettivamente la regina (sempre nello stesso speciale).\nIncontrando Madame de Pompadour, instaura con la donna un forte legame: lei lo bacia appassionatamente e in seguito \u00e8 in grado di leggergli nella mente; il Dottore rimane subito colpito da lei, la donna alla fine si innamora di lui e anche se la cosa non \u00e8 ben asserita, si presume che in parte anche lui la ricambiasse. Tuttavia, riesce a tornare a farle visita solo quando \u00e8 gi\u00e0 spirata.\nNello speciale natalizio \"Il viaggio dei dannati\" il Dottore fa amicizia con una donna di nome Astrid Peth (Kylie Minogue) che gli propone di diventare la sua nuova compagna di viaggio; il Dottore accetta la sua proposta e la donna lo bacia per ringraziarlo. Successivamente (nello stesso episodio) il Dottore bacer\u00e0 di nuovo la donna per darle un addio finale.\nIn un altro episodio speciale, \"Il pianeta dei morti\", il Dottore conosce l'affascinante ladra Lady Christina De Souza; i due superano insieme una pericolosa avventura, e alla fine di essa Christina bacia il Dottore, proponendogli di diventare la sua nuova compagna di viaggio; lui rifiuta ammettendo che preferisce restare da solo. Prima di dirsi addio Christina confessa al Dottore che \u00e8 un peccato che non abbia voluto viaggiare con lei, perch\u00e9 a suo avviso sarebbero stati perfetti loro due insieme.\nLa prima compagna dell'Undicesimo Dottore, Amy Pond, in un momento di panico pre-matrimoniale tenta di sedurlo e lo bacia poco dopo averlo conosciuto. Il Dottore declina le sue avance aiutandola a superare il panico e la ragazza torna ad avere occhi solo per il suo promesso sposo, in seguito marito, Rory Williams.\nDurante una visita alla Hollywood degli anni cinquanta, il Dottore si fidanza per errore con l'attrice Marilyn Monroe ma tranquillizza i suoi amici dicendo che \u00abil matrimonio non era legalmente valido\u00bb.\nNell'episodio \"La moglie del Dottore\" la coscienza del TARDIS viene trasferita nel corpo di una donna di nome Idris; quest'ultima bacia il Dottore.\nNel doppio episodio \"Le ombre assassine\"/\"Frammenti di memoria\" entra in scena il personaggio di River Song, che rivela di avere una parte importantissima nel futuro del Dottore. Quest'ultimo, che invece la incontra per la prima volta, inizia a fidarsi delle sue parole solo quando scopre che la donna conosce il suo vero nome. I due personaggi si incontrano diverse volte, sempre in ordine temporale sbagliato, e la donna fa intendere che tra loro, nel passato di lei e nel futuro di lui, \u00e8 nata una relazione sentimentale. Il Dottore la sposa nell'episodio \"Il matrimonio di River Song\".Nello speciale natalizio del 2015 River ha rivelato che sia lei che il Dottore hanno sposato la regina Cleopatra.\nLa regina egizia Nefertiti (\"Dinosauri su un'astronave\") mostra apertamente di provare una forte attrazione per il Dottore; cerca anche di sedurlo, ma l'uomo la tiene a distanza in quanto non ricambia la sua attrazione.\nIn un'occasione Clara, un'altra compagna di viaggio del Dottore, lo bacia (\"Pupazzi di neve\"); inoltre Clara a volte fraintende alcune frasi e comportamenti del Dottore che la fanno indurre a credere che lui voglia entrare in intimit\u00e0 con lei, ma il Dottore le fa capire subito che i suoi presupposti sono errati. Molte volte le persone confondono il Dottore per il fidanzato di Clara. La ragazza ha affermato che il Dottore \u00e8 talmente egocentrico che pur amando una donna, non riuscirebbe mai a dirglielo. Il legame che il Signore del Tempo ha stretto con Clara, comunque, \u00e8 cos\u00ec forte che alla fine ammette, in maniera indiretta, che iniziava ad autoconvincersi di essere il suo ragazzo.\nNell'episodio \"L'orrore cremisi\" il Dottore bacia Jenny, la moglie di Madame Vastra, come segno di gratitudine per averlo salvato, ma lei sentendosi offesa lo colpisce con uno schiaffo.\nNello speciale \"Il tempo del Dottore\", il Dottore bacia Tasha Lem, colei che \u00e8 a capo della Chiesa, con la quale sembra avere un intimo rapporto di amicizia.\nMissy, la versione femminile del Maestro, bacia appassionatamente il Dottore al loro primo incontro, nell'episodio \"Viaggio nell'aldil\u00e0\"."}
{"id": "1989410", "revid": "75435", "url": "https://it.wikipedia.org/wiki?curid=1989410", "title": "Simhat Torah", "text": ""}
{"id": "1989416", "revid": "14691", "url": "https://it.wikipedia.org/wiki?curid=1989416", "title": "Grandi Giri", "text": ""}
{"id": "1989419", "revid": "119626613", "url": "https://it.wikipedia.org/wiki?curid=1989419", "title": "Golfo di Talamone", "text": "Il golfo di Talamone \u00e8 una insenatura del mar Tirreno situato in provincia di Grosseto, nel territorio comunale di Orbetello. Si estende a est della frazione di Talamone, dove \u00e8 chiuso dalle propaggini meridionali dei monti dell'Uccellina.\nIl limite nord-occidentale del golfo \u00e8 rappresentato dal promontorio su cui sorge la rocca Aldobrandesca di Talamone. Nella parte occidentale del golfo si trova il porto di Talamone, segnalato da una coppia di fari, ad est del quale la costa diviene sabbiosa, pur con un arenile non troppo sviluppato dalla riva verso l'interno. Verso la met\u00e0 del golfo, si trova la chiesa della Madonna delle Grazie, proprio in prossimit\u00e0 dell'immediato retroterra antistante la spiaggia.\nL'arenile sabbioso termina nella parte orientale con la caratteristica spiaggia di Bengodi, oltre la quale si elevano le pendici di poggio Talamonaccio, alla cui sommit\u00e0 spicca la torre di Talamonaccio, che costituiscono il limite sud-orientale del golfo, che termina con coste alte e rocciose: di fronte alla suddetta spiaggia, affiora lo scoglio di Bengodi nelle acque del golfo.\nL'area centrale del golfo \u00e8 meta di appassionati di kitesurfing, mentre lungo la strada litoranea vi sono alcune strutture ricettive (campeggio e residence).\nBibliografia.\n\"Aeroguide Toscana. Le coste, l'Elba e l'arcipelago\". Novara, Istituto Geografico De Agostini, 2000: Pag. 134-137."}
{"id": "1989422", "revid": "306862", "url": "https://it.wikipedia.org/wiki?curid=1989422", "title": "Indiana Jones e i predatori dell'arca perduta", "text": ""}
{"id": "1989423", "revid": "438678", "url": "https://it.wikipedia.org/wiki?curid=1989423", "title": "Soriano (Corbetta)", "text": "Soriano (\"Sorian\" in dialetto milanese, : , localmente \"Sciorian\", : ) \u00e8 una frazione di Corbetta in provincia di Milano di 541 abitanti (2011), distante 2,98\u00a0km dal centro storico del comune di appartenenza.\nGeografia fisica.\nTerritorio.\nIl borgo di Soriano \u00e8 caratterizzato da un ambiente prevalentemente pianeggiante, tipico della Pianura padana, con avvallamenti solo nei pressi di fontanili e fossi, adatto in prevalenza a boschi o coltivazioni che occupano buona parte del territorio della frazione.\nIl territorio di Soriano confina ad ovest con la frazione di Cerello, a sud con Albairate, a est con Cisliano, a nord con la localit\u00e0 Stravascia.\nMilano \u00e8 il centro di maggior rilievo pi\u00f9 vicino da cui dista una ventina di chilometri anche se per importanza e disponibilit\u00e0 di servizi il centro pi\u00f9 vicino pu\u00f2 essere considerato Magenta.\nGeologia ed idrografia.\nIl terreno \u00e8 geologicamente composto da terreni alluvionati terrazzati e da depositi eolici oltre che da travertini, la cui formazione \u00e8 da ricondurre al Pleistocene (2,58 milioni - 11.700 anni fa).\nIdrograficamente \u00e8 notevole la presenza in gran quantit\u00e0 di risorgive naturali costituenti uno degli aspetti principali del borgo; questi, che avevano un tempo ampia rilevanza economica per l'agricoltura, costituiscono oggi una delle attrazioni principali del Parco Agricolo Sud Milano. Il corso d'acqua principale della frazione \u00e8 costituito dal Fontanile Boldirone.\nSismologia.\nDal punto di vista sismico Soriano presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale. Nella sua storia l'abitato ha risentito di cinque terremoti: quello del 1397 (5,37 ML), quello del 1895 (4,63 ML), quello del 2009 (2,3 ML), quello del 2011 (2,1 ML) e quello del 2013 (2,4 ML).\nClima.\nSoriano ha il clima caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nFenomeni estremi si sono verificati durante la famosa nevicata del 1956 che invest\u00ec la Pianura padana, ma anche in occasione delle ondate di caldo degli ultimi anni.\nStoria.\nIl borgo ha probabilmente origini antichissime ed i suoi primi insediamenti coinciderebbero con le iniziali fortificazioni romane di Corbetta. A riprova di questo fatto, sul finire degli anni '80 \u00e8 stata rinvenuta in loco una tomba a cassa composta di laterizi e risalente al II secolo d.C.\nIl paese rimase perlopi\u00f9 un gruppo ristretto di case sparse sino al XVIII secolo quando i nobili Frisiani di Corbetta (che erano entrati in possesso di terreni agricoli siti in localit\u00e0 \"Cassina Soriana\" a partire dal XVI secolo), decisero di erigere le prime cascine del borgo, tra cui la Cascina Frisiani.\nSoriano ha conosciuto invece una forte espansione delle unit\u00e0 residenziali solo negli ultimi anni, spostando la popolazione dalle antiche corti del centro nelle aree periferiche della borgata. Dal 2007 Soriano \u00e8 stata anche protagonista evidente del progetto \"Ecosostenibilit\u00e0\" avviato dal comune di Corbetta, con la costruzione di una splendida pista ciclabile che attraversa le campagne del borgo e che consente anche l'attraversamento panoramico dell'unico fontanile che scorre parallelamente a Via Fogazzaro, la via principale che dal XVII secolo costituisce la principale area di passaggio del paese.\nEdifici notevoli.\nOratorio di San Bernardo.\nL'Oratorio di San Bernardo \u00e8 l'unico edificio di culto presente nella frazione di Soriano (un tempo Cassina Soriana). Di origini molto antiche esso era probabilmente un oratorio campestre quando venne completamente ricostruito nel Seicento sulla base di un progetto che \u00e8 stato attribuito al Richini.\nL'edificio, di forma semicircolare nel presbiterio, \u00e8 dedicato a San Bernardo e si trova lungo la via principale della frazione, Via Fogazzaro. L'esterno, di forme molto semplici, \u00e8 configurato da una facciata terminante in un timpano decorato da un cornicione che segue il perimetro del tetto e da una croce in ferro battuto. Il campanile \u00e8 spurio rispetto alla costruzione ed \u00e8 stato realizzato negli anni '70 quando \u00e8 stata aggiunta l'unica campana presente.\nL'interno \u00e8 decorato con alcuni affreschi di autori sconosciuti, oggi in gran parte danneggiati dall'usura del tempo.\nModerno e intatto \u00e8 invece l'affresco della facciata, inserito in una nicchia di stile barocco protetta da un vetro e raffigurante il Santo patrono dell'oratorio: tale immagine venne realizzata alla fine degli anni '80 del Novecento dall'allora prevosto di Corbetta, Edoardo Sacchi, stimato artista locale.\nLazzaretto.\nIl luogo del lazzaretto, luogo di antiche sofferenze, si trova a Soriano situato in prossimit\u00e0 delle cascine Fiandrina e Cantona, contraddistinto da una radura boschiva in cui oggi \u00e8 collocata una semplice colonna in pietra con una croce soprastante di ferro.\nQui vennero sepolti gli appestati del comune tra gli anni 1576 e 1577. Durante l'epidemia era venuto a Corbetta il cardinale Carlo Borromeo (22 novembre 1577); la leggenda vuole che, visitando il lazzaretto, da sotto i suoi piedi sgorgasse il vicino fontanile che ancora oggi porta il suo nome in ricordo del presunto fatto miracoloso. Qui riposano anche le vittime della terza pestilenza, quella del 1630, descritta da Alessandro Manzoni. La prima condotta medica era gi\u00e0 stata istituita a Corbetta (1612), ma i malati, raccolti nelle sale del palazzo Frisiani, venivano curati con terapie improvvisate a base d'incenso e di aceto. Nel 1685, per volere del cardinale Federico Visconti, i corbettesi issarono la colonna votiva in granito sulla piana del lazzaretto.\nIl luogo continu\u00f2 ad essere usato anche nei secoli successivi per seppellire i cadaveri di morti a causa di epidemie o di malattie contagiose, ritenendo che se fossero stati sepolti nel camposanto cittadino avrebbero potuto continuare a diffondere varie malattie. Le ultime sepolture del luogo risalgono agli inizi del Novecento quando qui vennero sepolti gli ammalati dell'Influenza spagnola.\nIl Comitato di Soriano.\nLa frazione di Soriano dispone di un proprio comitato di frazione che coadiuva il comune di Corbetta nell'amministrazione del borgo, mantenendone vive le tradizioni locali.\nNei consigli comunali, il comitato di frazione si avvale della figura del Consigliere delegato per i rapporti con le frazioni, oltre al rapporto diretto tra presidenza del comitato e sindaco.\nEconomia.\nDagli anni '60 nel panorama di Soriano si \u00e8 inserita l'unica attivit\u00e0 produttiva a carattere industriale della frazione (18.000 m2), incentrata nel settore della lavorazione degli idrocarburi ed al recupero ed alla rigenerazione degli oli combustibili esausti.\nSport.\nSoriano \u00e8, assieme a Cerello ed a Castellazzo de' Stampi, uno dei tre cardini dello sport nelle frazioni del Comune di Corbetta. Annualmente, in occasione della locale festa di San Bernardo, viene organizzata una gara ciclistica a cui prendono sovente parte alcuni personaggi dello sport nazionale. Le manifestazioni stabili come mostre e attivit\u00e0 ludiche hanno luogo nel locale parco \"R. Tonella\".\nMedia.\nA Soriano nacque, nel maggio 1977, una delle pi\u00f9 famose emittenti locali della provincia nord-ovest di Milano: Delta Radio Corbetta. La stazione aveva sede in Via Fogazzaro al n. 104 e tra la fine degli anni '70 ed i primi anni '80 fu tra le pi\u00f9 seguite nella provincia milanese. Dotata di due potenti impianti, uno, locale, a 104,700\u00a0MHz (sul tetto della sede), l'altro, interprovinciale a 105,300\u00a0MHz (da Monte Calenzone, in provincia di Pavia), illuminava le province di Milano, Pavia, Novara, Piacenza, spaziando in quelle di Varese, Como, Bergamo e Cremona. Nel 1981 colleg\u00f2 alla propria rete RTP One Radio Trasmissioni Parabiago Uno FM 92,200\u00a0MHz. Nel periodo di massimo splendore numerosi erano gli artisti che facevano tappa a Soriano per farsi intervistare dai conduttori della radio. L'emittente era gestita da una s.r.l. nella quale collaboravano 20 persone tra speaker, giornalisti, tecnici, amministrativi e pubblicitari (attraverso la collegata Publifantasy). Nella seconda met\u00e0 degli anni '80 la stazione inizi\u00f2 per\u00f2 una parabola discendente, che la port\u00f2 prima a cedere l'impianto 105,300\u00a0MHz da Radio Pavia e poi, nel 1988, a chiudere definitivamente l'attivit\u00e0, alienando anche il residuo 104,700\u00a0MHz a Radio Peter Flowers di Milano, con la quale da tempo si trascinava una vertenza giudiziaria per l'utilizzo della frequenza."}
{"id": "1989425", "revid": "125272548", "url": "https://it.wikipedia.org/wiki?curid=1989425", "title": "Centese 1913", "text": "L'Associazione Sportiva Dilettantistica Centese Calcio, meglio nota come Centese, \u00e8 la principale squadra di calcio di Cento, in provincia di Ferrara. A seguito della radiazione della Us Centese, nel 2016 un gruppo formato da 22 soci (tutti centesi) ha voluto ripartire dalla Terza Categoria Ferrarese, cercando di ridare entusiasmo e nuova linfa al mondo del calcio locale. Subito promossa, la Centese Calcio ha disputato nel 2017-18 il campionato di Seconda Categoria, girone di Ferrara. \nDal 14 giugno 2018 \u00e8 stato riacquisita la storica ragione sociale di Centese Calcio, in seguito alla fusione per incorporazione della societ\u00e0 Sporting Centese ASD, societ\u00e0 attiva nella gestione della scuola calcio.\nDopo aver vinto i play-off di Seconda Categoria, la Centese Calcio \u00e8 stata ammessa al campionato di Prima Categoria Emilia-Romagna per la stagione 2018-2019.\n, concluso con il raggiungimento del 5 posto.\nL'annata 2019-20 si \u00e8 conclusa anticipatamente per le cause legate al COVID-19.\nPrima dello stop forzato, la squadra si trovava in seconda posizione ed aveva raggiunto la semifinale di Coppa Emilia.\nIl 24 agosto 2020 \u00e8 stato ufficializzato il ripescaggio in promozione.\nStoria.\nSi dice che sia stata fondata nel 1913, ma mancano riscontri documentali a questa notizia. Quello che si sa per certo \u00e8 che la prima societ\u00e0 centese affiliata alla federcalcio fu lo Sport Juventus nel 1920 e che la prima societ\u00e0 a disputare un campionato ufficiale fu il Cento F. C. che si iscrisse alla Quarta Divisione nel 1924-1925 ed ottenne subito la promozione in Terza Divisione.\nNella stagione 1926-1927 prese parte alla seconda edizione della Coppa Italia (mai portata a termine per mancanza di date disponibili) affrontando al primo turno nientemeno che la : i centesi vennero travolti in casa per 15-0 dalla \"Vecchia Signora\", ma l'evento rest\u00f2 scolpito per sempre nella memoria degli sportivi locali.\nNel dopoguerra, col nome di Societ\u00e0 Polisportiva Centese, prese parte al campionato di Serie C e nel 1946-1947 vinse sia il girone eliminatorio sia quello di finale ottenendo una storica promozione in Serie B. Allenatore di quella squadra era il magiaro Lelovich e capocannoniere fu l'ex mezzala del Bologna Dante Nardi. Giocava in quella squadra anche il giovane Giovan Battista Fabbri che fece poi carriera sia come giocatore che allenatore in Serie A. In cadetteria la Centese rimase solo una stagione: arriv\u00f2 ultima e retrocedette di nuovo in Serie C.\nSotto il peso dei debiti contratti nella troppo onerosa cadetteria, la societ\u00e0 and\u00f2 in crisi e retrocedette subito in Promozione dove, per sopportare i costi, fu costretta a cambiare nome accettando la sponsorizzazone del \"Pastificio Barbieri\". Questi sforzi non bastarono ad evitare il collasso finanziario e, sotto la regia del presidente Augusto Malagodi, la squadra fu rifondata come \"Centese\" nel campionato emiliano di Prima Divisione 1950-1951, per poi sospendere l'attivit\u00e0 dopo due anni. Alla ripresa nel 1956-1957, con un titolo sportivo ormai azzerato, non riusc\u00ec ad evitare di scivolare presto in Terza Categoria.\nNel 1972 un gruppo di appassionati centesi, decisi a risollevare le sorti della squadra, rilevarono la societ\u00e0 che ripart\u00ec proprio dalla Terza Categoria e nel giro di una decina d'anni raggiunse la Serie C2. Per tre anni la Centese gioc\u00f2 il campionato di Serie C1, tra il 1986 e il 1989.\nDopo tredici campionati fra i semiprofessionisti, inizi\u00f2 un nuovo declino, che port\u00f2 alla scomparsa della societ\u00e0 al termine della stagione 2006-2007.\nNel 2008 \u00e8 stata fondata una nuova societ\u00e0 denominata \"U.S. Centese A.S.D. 1986\", nata come continuazione dell'U.S. Atletic Cento A.S.D. Al termine della stagione 2012-2013 vince la Coppa Italia di categoria, ottenendo cos\u00ec la promozione in Eccellenza Emilia-Romagna per la stagione successiva.\nSono seguite poi 2 retrocessioni consecutive, sino alla Prima Categoria. \nLa societ\u00e0 US Centese \u00e8 stata radiata dalla FIGC nel 2016.\nNello stesso anno \u00e8 stata rifondata, con il nome di Centese 1913, da un gruppo di 22 centesi, \npartendo dal gradino pi\u00f9 basso, ovvero la Terza Categoria. Subito promossa grazie allo spareggio contro l'Ariano Estense al termine della stagione, nel 2017-2018 disputa il campionato di Seconda Categoria girone di Ferrara.\nLa stagione, conclusa al 4\u00ba posto, ha permesso l'accesso ai play-off, poi vinti nella finalissima contro il Quartesana, con il risultato di 3-0 (tripletta di Marco Cavalieri).\nPer la stagione 2018-2019 la Centese Calcio \u00e8 stata ammessa al girone F di Prima Categoria Emilia-Romagna, campionato concluso con il raggiungimento del 5 posto, sfiorando per un solo punto l'accesso ai play off.\nIl campionato 2019 2020 si e' concluso anticipatamente per le cause legate al covid 19.\nLa Centese era seconda in classifica ed aveva raggiunto le semifinali di coppa Emilia. \nIn agosto 2020 \u00e8 stato ufficializzato il ripescaggio in PROMOZIONE."}
{"id": "1989429", "revid": "1812137", "url": "https://it.wikipedia.org/wiki?curid=1989429", "title": "Via Petrovka", "text": "Via Petrovka - Ulica Petrovka \u00e8 una delle pi\u00f9 importanti vie nel centro di Mosca, in Russia, che va a nord da Kuznetsky Most e Teatral'naja Plo\u0161\u010dad' fino ad arrivare a Strastnoy Boulevard e Petrovsky Boulevard.\nLa strada prende il nome dal monastero ortodosso di St. Peter, posto alla cima della collina, all'incrocio tra la strada e i viali della circonvallazione. La strada \u00e8 sede di molte attivit\u00e0 come negozi di lusso, uffici, hotel, night club, dello storico centro commerciale Petrovskij Passa\u017e e dell'altro importante grande magazzino TsUM. Uno degli edifici pi\u00f9 famosi della via \u00e8 la sede della Polizia Criminale Moscovita al numero 38.\nIl teatro Petrovka, costruito nel 1780 all'intersezione con Okhotny Ryad, \u00e8 conosciuto dal 1824 come Teatro Bolshoi ed \u00e8 uno dei teatri mondiali pi\u00f9 famosi.\nLa strada finisce in corrispondenza del Anello dei giardini, dove \u00e8 situato il giardino dell'Hermitage."}
{"id": "1989438", "revid": "287204", "url": "https://it.wikipedia.org/wiki?curid=1989438", "title": "Il viaggio (album)", "text": ""}
{"id": "1989439", "revid": "74801", "url": "https://it.wikipedia.org/wiki?curid=1989439", "title": "Croce (Musile di Piave)", "text": "Croce (anche detta \"Croce di Piave\") \u00e8 una frazione del comune di Musile di Piave, della citt\u00e0 metropolitana di Venezia.\nStoria.\nL'et\u00e0 romana.\nLe origini di Croce risalgono probabilmente ad un insediamento tardo-imperiale sorto lungo la via Annia, che costeggiava il lato nord della laguna di Venezia, e precisamente lungo la strada che collegava questa alla sua variante pi\u00f9 settentrionale. Alla presenza di un presunto incrocio \u00e8 stata attribuita l'origine del toponimo, mentre una leggenda locale riferisce il nome al ritrovamento miracoloso di una croce. Il tracciato della superava l'attuale scolo Cascinelle e costeggiava il fosso Gorgazzo, corrispondendo pertanto all'attuale via Emilia (oggi territorio della parrocchia di Musile, ma fino al 1924 parte della parrocchia di Croce). Per altro, l'attuale toponimo \"Emilia\" fu dato alla strada per un'errata lettura di un passo di Strabone, identificando un'inesistente via \"Emilia-Altinate\".\nIl Medioevo.\nIl paese \u00e8 citato per la prima volta come \"gastaldia\" in un elenco dei territori della parrocchia di Noventa (1152). Pur appartenendo alla diocesi di Treviso, essa rientrava politicamente tra i domini del Patriarca di Aquileia.\nNel 1177 il Patriarca di Aquileia concesse ad Eccelino II \"il Balbo\", di ritorno dalla Terrasanta, parte dei suoi territori compresa l'area di Croce. Ma quando, nel 1260, la dinastia degli Ezzelini si estinse, la zona fu assegnata al Comune di Treviso; i Patriarchi rivendicarono per un trentennio la restituzione dei territori, rinunciandovi solo nel 1291.\nAlcuni attribuiscono alla famiglia Foscari la costruzione di una cappellina nel 1331, ma questo questa tradizione sembra essere inesatta, essendosi confusa Noventa di Piave con Noventa Padovana (dove effettivamente i Foscari avevano possedimenti). La cappellina, in base alle mappe del Cinquecento, era vicina al Piave, in prossimit\u00e0 di uno dei punti dove allora il fiume veniva attraversato (pressappoco dove oggi transita la ferrovia).\nLa Serenissima.\nDalla fine del XIV secolo l'area pass\u00f2 definitivamente alla Serenissima.\n\u00c8 certo che il 19 dicembre 1468 l'enfiteusi per le gastaldie di San Don\u00e0 e di Croce fu concessa al N. H. Giovanni Gradenigo per il canone di 854 ducati; ma essendo morto il deliberatario senza firmare il contratto le gastaldie non furono assegnate. Il Senato della Repubblica deliber\u00f2 in seguito ordinando ai Tre Savi di vendere alcuni possedimenti in terraferma, tra i quali i terreni sulle due rive del Piave verso la sua foce \"sopra la recuperation del danaro\" (all'incanto); la delibera fu approvata con 152 voti favorevoli, 10 contrari e 7 astenuti, ma nessuno riusc\u00ec a comprare tutto. Le due parti furono allora divise: il 2 settembre 1475 fu affittata la sola gastaldia di San Don\u00e0 e risultarono deliberatari Francesco Marcello e Angelo Trevisan, mentre la Gastaldia di Croce, nuovamente posta all'asta il 26 maggio 1483 venne acquistata dai fratelli Francesco e Domenico Foscari di Alvise il 13 agosto 1483 per 5.610 denari\nLa Gastaldia di Croce, con i suoi boschi essenziali per rifornire Venezia di legname, era certamente un territorio appetibile per i nobili veneziani, ma lo divenne ancor pi\u00f9 dopo lo scavo della Fossetta, il canale artificiale realizzato unendo la Fossa Vecchia e la Fossa Nuova, secondo i progetti dell'ingegnere idraulico Marco Cornaro. La Fossetta divenne subito una via commerciale importantissima, che permetteva di raggiungere direttamente la laguna.\nLa nascita della parrocchia.\nNel 1509 gli abitanti della Gastaldia di Croce erano attorno ai 140-150. Quell'anno, per esplicita richiesta di Marco Foscari, Croce divenne parrocchia autonoma; primo parroco fu Don Andrea de Pace.\nNel 1533 il Nobile veneziano Giovanni Da Lezze fu creato Conte di Croce dall'imperatore Carlo V. In seguito i Da Lezze condivideranno con i Foscari il diritto di giuspatronato sulla parrocchia.\nNel 1545, per proteggere la laguna dalle inondazioni del Piave, il Magistrati alle Acque decisero la costruzione dell'Argine San Marco, che andava da Ponte di Piave a Torre del Caligo: largo sei passi alla base, due e mezzo alla sommit\u00e0 e quattro piedi pi\u00f9 alto degli arzerini a ridosso del fiume, l'argine divenne una delle strade maestre della gastaldia. La chiesetta di Croce venne a trovarsi cos\u00ec tra la Piave e l'argine.\nNella prima met\u00e0 del XVII secolo la Serenissima decise di porre rimedio all'interramento della laguna intervenendo sul corso dei fiumi che vi sfociavano, in particolare sul Sile e sul Piave stesso. Dopo che il \"Taglio di Re\" si era rivelato insufficiente (non erano ancora noti gli effetti della forza di Coriolis), nel 1642 venne avviato poco pi\u00f9 a est il \"Grande Taglio della Piave\". Lo scavo dei \"cariolanti\" dur\u00f2 23 anni, fino al 1664. Il completamento dell\"'Intestadura\" a Musile fece defluire le acque della Piave nel nuovo alveo, che cominciarono a sfociare \"a svario\" nell'agro di Eraclea. Nel 1672 la Serenissima avvi\u00f2 quindi lo scavo del Taglio del Sile progettato dall'ingegnere Cristoforo Sabbadino per deviare anche il Sile dalla Laguna. Il canale artificiale conduceva le acque del fiume al Piave presso la localit\u00e0 che poi prese il nome di Caposile, restituendo vitalit\u00e0 ad una zona che era andata deprimendosi. Trattandosi per\u00f2 di un canale \"pensile\", il \"Taglio del Sile\" provoc\u00f2 negli anni seguenti frequenti inondazioni, specie nell'area a nord della Via Annia: la gastaldia Foscari divenne cos\u00ec zona paludosa e malarica.\nCon l'elezione del parroco don Giambattiasta Faseolo (1679) iniziava la compilazione dei registri parrocchiali.\nNel 1724 una memorabile rotta della Piave si port\u00f2 via l'argine davanti alla chiesa parrocchiale, tanto che i Magistrati alle Acque ordinarono il trasferimento di chiesa e canonica in un luogo pi\u00f9 sicuro onde poter ricostruire il nuovo argine sul terreno del cimitero attiguo alla chiesa. Durante la ricostruzione, avvenuta su terreni donati dai Conti Da Lezze e col concorso di opere di tutta la popolazione, le funzioni della parrocchiale furono svolte presso l'oratorio della famiglia Giusti, situato poco distante dalla vecchia chiesa, a destra dell'argine in direzione di Musile e i cui resti erano ancora visibili una sessantina d'anni fa; le due lapidi che testimoniano l'inizio e la fine della supplenza, un tempo murate sull'oratorio, oggi sono visibili sul muro di sostegno dell'argine.\nNel 1731, l'arcivescovo di Treviso Augusto Zacco, essendo parroco don Pietro Caovilla, consacr\u00f2 la nuova chiesa, a una nave con cinque cappelle compresa la maggiore. Sul fianco sinistro del presbiterio era la sacrestia, su quello destro la cella alla base del campanile. Vicino alla nuova chiesa non fu costruita nessuna canonica, per cui i parroci successivi vissero sempre in affitto presso le famiglie nobili del paese.\nL'Ottocento.\nCroce di Piave diventa frazione di Musile.\nDal 1797 Croce segu\u00ec le sorti di tutto il Veneto passando da Napoleone all'Austria e di nuovo a Napoleone. Nel 1815 divenne definitivamente parte del Regno Lombardo-Veneto e divenne ufficialmente frazione del comune di Musile.\nCon l'editto di Saint-Cloud anche il cimitero di Croce, che sino ad allora si trovava attorno alla chiesa, fu trasferito fuori dal centro storico. Il nuovo camposanto, realizzato lungo l'Argine San Marco al confine con Musile, dovette servire entrambe le parrocchie, ma si rivel\u00f2 tutt'altro che funzionale essendo troppo lontano da Croce e costruito su terreno \"sortumoso\", trovandosi cio\u00e8 l'acqua a piccola profondit\u00e0. Entr\u00f2 cos\u00ec in funzione solo dopo vari atti coercitivi da parte dell'autorit\u00e0 civile.\nDopo l'annessione del Veneto all'Italia (1866) le nuove autorit\u00e0, pi\u00f9 morbide, consentirono la costruzione di un nuovo cimitero a soli 300 metri dalla parrocchiale, su un terreno donato dal Conte Angelo Prina. Negli anni successivi, il combattivo don Busnardo riusc\u00ec ad ottenere la costruzione della canonica a spese delle autorit\u00e0 civili.\nNel 1880 venne costituito il consorzio di bonifica che rese coltivabile un'ampia porzione di terreno (1400 ettari) tra gli argini della Piave, della Fossetta e della fossa delle Millepertiche, a nord del Gorgazzo. Si trattava di terreni \"alti\", quindi facili da prosciugare. Nota come la \"Bonifica del Consorzio\", fu l'unica avviata da privati, anticipando di due anni la legge Baccarini sulle bonifiche (1882); essa ampli\u00f2 di parecchio la superficie coltivabile della parrocchia, aumentando la gi\u00e0 esistente sproporzione tra le due parrocchie del Comune.\nNel 1882 gli abitanti di Croce avevano raggiunto le unit\u00e0, su un totale comunale di ; dei quasi ettare del Comune, circa appartenevano a Croce.\nNel 1884 fu realizzata la ferrovia Venezia-Portogruaro, la quale tuttora attraversa la frazione. La stessa stazione di Fossalta di Piave fu costruita nel territorio di Croce.\nNel 1885 la Bonifica delle Trezze (80 ettari) e quella avviata dalla Contessa Prina presso la Fossetta (altri 50 ettari) aumentarono ulteriormente la superficie coltivabile della parrocchia.\nNel 1888 una piccola porzione delle cosiddette \"Case Bianche\", su richiesta delle quattro famiglie interessate, si distacc\u00f2 dalla parrocchia passando a Musile.\nIl Novecento.\nLa prima guerra mondiale.\nDurante la prima guerra mondiale il paese si trov\u00f2 sulla linea del fronte del Piave e venne completamente distrutto durante la battaglia del Solstizio del 15-24 giugno 1918. La mattina del 15, giorno dell'offensiva nemica, gli austroungarici riuscirono a varcare il fiume di fronte alle Scuole San Rocco (odierna azienda Bisiol); il paese fu interamente invaso, tanto che a Croce si ebbe la massima penetrazione del fronte nemico (quattro chilometri). La rottura delle macchine idrovore a Caposile e l'allagamento dei territori a sud della Fossetta che impantanarono il nemico, insieme alla resistenza eroica delle truppe italiane a Fossalta di Piave, impedirono che i due tronconi d'attacco si congiungessero a Portegrandi per proseguire per Venezia. La sera il Comando italiano decise l'invio in prima linea della Brigata \"Sassari\" che il giorno successivo prese parte alla \"Battaglia di Croce\", nella quale si verificarono diversi episodi di eroismo, poi decorati con medaglie d'oro o d'argento al valor militare (ten. col. Giulio Marinetti, ten. Attilio Deffenu, capitano Ottorino Tombolan Fava, magg. Giovanni Giusti Del Giardino, cap. Tito Acerbo, soldato Vitale Cossu)\nNel corso della battaglia, gli italiani, da un casolare della Fossetta, si trovarono nelle necessit\u00e0 di bombardare la settecentesca Villa da Lezze, nella quale si erano asserragliati gli austriaci, che and\u00f2 cos\u00ec irreparabilmente distrutta.\nAlla fine della battaglia, per seppellire tutti i morti, annesso al vecchio cimitero fu costruito un cimitero militare che in seguito fu dedicato al capitano Tito Acerbo, la cui tomba fu collocata per\u00f2 in quello civile.\nLa ricostruzione.\nLa parrocchiale fu ricostruita \"dov'era e com'era\" per volere del parroco don Natale Simionato (1866-1955) che si oppose alle sollecitazioni della Curia Trevisana e in particolare del suo consigliere addetto alla ricostruzione degli edifici sacri nel Basso Piave, Monsignor Chimenton, che l'avrebbe voluta in posizione pi\u00f9 centrale, e precisamente a ridosso della costruenda Statale \"Triestina\", ultimata nel 1923. Rispetto alla precedente, nella nuova chiesa fu allungato il presbiterio e, conseguentemente, furono ingrandite le due sacrestie (navate) laterali. Il campanile, questa volta costruito staccato dal corpo della chiesa, fu inaugurato nel 1926.\nNel 1920 il sindaco Mario Zaramella istitu\u00ec due condotte mediche non coincidenti con le due parrocchie e chiese al Vescovo di Treviso Apollonio di adeguare i confini delle seconde alle prime, sostenuto da alcuni notabili di Musile e dal parroco di Musile don Tisato. Monsignor Dottor Costante Chimenton (cos\u00ec si firmava sempre), consigliere vescovile e amico di don Tisato, assecond\u00f2 le richieste del Comune, volendo anche punire l'atteggiamento di Don Natale che aveva saputo attirare la popolazione sulle proprie posizioni, divergenti da quelle della Curia e del Monsignor Dottore.\nLa condotta medica, istituita nel 1920 e affidata al dottor Raimondo Stocchino, fu abolita due anni dopo per ragioni di risparmio; non riuscendo l'unico medico del Comune (dottor Rizzola) a sostenere la gravosit\u00e0 dell'estesa condotta, nel 1925 la condotta di Croce fu ripristinata e affidata al dottor Antonio Arduino che l'avrebbe retta fino al 1939.\nIl distacco delle \"Case Bianche\".\nNel 1924 un decreto vescovile distacc\u00f2 del tutto la localit\u00e0 delle \"Case Bianche\" e l'assegn\u00f2 alla parrocchia di Musile. Inizi\u00f2 una lunga lotta di proteste che si concluse solo nel 1930, quando venne restituito alla parrocchia di Croce parte del territorio; il Parroco ebbe l'obbligo di erigere una succursale sulla curva della strada delle Millepertiche, nella zona bonificata, onde agevolare gli abitanti di quella zona che dovevano fare sei chiliometri per arrivare alla parrocchiale e quattro per arrivare all'Oratorio di Ca' Malipiero. Nel 1940 questa nuova chiesa fu eretta a parrocchia indipendente (Santa Maria delle Bonifiche).\nIl dimezzamento.\nNel 1940, una volta eretta la curazia a Parrocchia, la frazione di Millepertiche venne scorporata da quella di Croce e divenne frazione indipendente.\nDa quell'anno smise di funzionare la condotta medica di Croce, soppressa l'anno precedente per ragioni economiche. Poco dopo don Natale acquist\u00f2 dal Comune il palazzo lasciato libero dal dottor Arduino per farne l'Asilo parrocchiale e la residenza del cappellano.\nLa seconda guerra mondiale.\nDiversi furono i crocesi richiamati alle armi. Dopo l'8 settembre e l'occupazione tedesca (un comando militare Reg.ger si install\u00f2 presso le scuole elementari, i dieci militari tedeschi si distribuirono tra quattro case del centro) si verificarono alcuni rastrellamenti e vari paesani furono deportati nei campi di prigionia in Germania. Quando gli inglesi cominciarono a bombardare la ferrovia, molti di coloro che abitavano nei pressi dei binari sfollarono altrove, a Millepertiche o in case di parenti considerate pi\u00f9 sicure. Tuttavia, solo una casa di via Bosco and\u00f2 distrutta.\nMonumenti e luoghi d'interesse.\nChiesa parrocchiale.\nDopo che la vecchia chiesa lungo l'argine San Marco era andata distrutta per una piena del Piave nel 1724, la nuova fu ricostruita a distanza di sicurezza, a 500 metri dal fiume, lungo la strada che sarebbe diventata la principale del paese. La nuova parrocchiale fu inaugurata il 10 giugno del 1731 dall'arcivescovo Zacco.\nLa prima guerra mondiale caus\u00f2 notevoli danni alla chiesa: il campanile fu bombardato dagli austriaci perch\u00e9 non fungesse da osservatorio e cadde sul presbiterio, distruggendolo completamente; nulla rimase del tetto, andarono distrutti e depredati gli altari; invece la facciata, pur bucherellata dai proiettili, rimase in piedi. Alla fine della guerra, per volere del parroco di allora, la chiesa fu ricostruita \"dov'era e com'era\"; solo il presbiterio fu allungato e ai suoi lati furono costruite due navatelle che sostituirono la sacrestia. Il campanile fu costruito distante alcuni metri.\nOratorio della Beata Vergine del Rosario.\nCostruito dalla famiglia Malipiero all'inizio del XVIII secolo, rivolge l'ingresso alla strada pubblica che costeggia la Fossetta. Originariamente a navata unica, in seguito furono aggiunte le navatelle laterali. Le tre statue all'altar maggiore - della Madonna, di San Francesco e di San Vincenzo - separano il presbiterio dalla sacrestia. Il magnifico controsoffitto a mattonelle \u00e8 stato sostituito da tavole in legno in occasione di un maldestro restauro della fine degli anni ottanta a cura di un gruppo parrocchiale del luogo.\nLapidi un tempo murate sull'Oratorio Giusti.\nDedicato alla Vergine dei 7 dolori (Madonna Addolorata), l'Oratorio Zanetti-Giusti si trovava lungo l'argine San Marco, nei terreni che furono propriet\u00e0 della veneziana Scuola di San Rocco e dei nobili Zanetti-Giusti presso il confine attuale della parrocchia. Sono tuttora visibili sulla parete di sostegno dell'Argine San Marco le due lapidi ottagonali un tempo murate sulle pareti dell'Oratorio (ubicato una cinquantina di metri all'interno) che ricordano l'inizio e la fine della supplenza esercitata dall'oratorio dal 1726 al 1727 in occasione della ricostruzione della chiesa parrocchiale.\nMonumento ai Caduti.\nInaugurato nel 1927 al centro del Pr\u00e0 delle Oche, aveva in cima un bersagliere in bronzo che fu rimosso all'inizio della Seconda guerra mondiale per utilizzarne il metallo a fini bellici. Dopo la Seconda guerra mondiale, grazie ad una sottoscrizione di Crocesi, fu acquistata una pi\u00f9 economica lampada votiva in forma di tripode. Le lapidi su tre delle quattro facce ricordano i caduti della Prima guerra mondiale, mentre quella sulla quarta facciata i caduti della II. Con la costruzione delle scuole Elementari (1929), ma soprattutto delle case operaie (anni cinquanta) che ridussero il Pr\u00e0 delle oche all'attuale Piazza 'Tito Acerbo', il monumento venne a trovarsi in posizione defilata; cos\u00ec in occasione del recente restauro della Piazza il monumento \u00e8 stato spostato e posizionato centralmente di fronte alla ormai ex scuola elementare, oggi Centro delle Associazioni.\nCippo \"Tito Acerbo\".\nUna colonna spezzata ricorda il luogo dove l'eroe della Prima guerra mondiale fu circondato e mitragliato dai nemici. Fu collocata in loco nell'estate del 1927 ed inaugurata nel settembre.\nSport.\nCalcio.\nDagli anni '70 al 2001 a Croce \u00e8 esistita l'A.C. Croce, squadra che ha militato sempre in Terza Categoria, tranne due stagioni (1989-1990 e 1990-1991) in Seconda Categoria.\nTiro alla fune.\nNel 2011 \u00e8 nato il T.A.F. Croce, che ha partecipato al campionato nazionale e a quello triveneto. Nel 2014 \u00e8 passato alla denominazione di T.A.F. Musile. Il tiro alla fune era una delle prove del Palio San Donato, evento che si svolgeva dal 1995 al 2011 e che contrapponeva le diverse contrade del paese."}
{"id": "1989443", "revid": "1305772", "url": "https://it.wikipedia.org/wiki?curid=1989443", "title": "Telos", "text": "Telos \u00e8 (\u03c4\u03ad\u03bb\u03bf\u03c2) un termine greco che significa: \"scopo,\" \"fine,\" o \"obiettivo\". Pu\u00f2 essere riferito ad uno dei seguenti argomenti:"}
{"id": "1989452", "revid": "2192915", "url": "https://it.wikipedia.org/wiki?curid=1989452", "title": "Ecomuseo del Lago d'Orta e Mottarone", "text": "LEcomuseo del Lago d'Orta e Mottarone, detto anche Ecomuseo Cusius, \u00e8 un ecomuseo a proposta culturale multipla, operante nell'area del Cusio - Mottarone.\nStoria.\nL\"Associazione Ecomuseo del Lago d'Orta e Mottarone\" \u00e8 stata costituita il 14 maggio 1997 da enti pubblici e privati mossi dalla volont\u00e0 di dar vita a un ecomuseo della cultura materiale del territorio del Cusio, del Mottarone e della Valle Strona.\nIl Consiglio Regionale ha istituito l'Ecomuseo del Lago d'Orta e Mottarone, con deliberazione n. 487 - 9389 del 28 luglio 1998. La Regione Piemonte ha stipulato il 26 agosto 1998 una convenzione decennale, poi rinnovata nel 2008 fino a tutto il 2015, con l\u2019\"Associazione per la gestione dell'Ecomuseo del Lago d'Orta e Mottarone\". \nI soci.\nDell'associazione fanno parte soci sostenitori e soci ordinari:\nLa cooperazione di questi partner all'interno di un unico sistema garantisce una gestione pi\u00f9 aperta e partecipata dell'iniziativa: la popolazione locale collabora attivamente all'arricchimento continuo delle collezioni di oggetti e offre il proprio contributo nella raccolta e documentazione di testimonianze, tradizioni, usi, costumi locali.\nAccanto al supporto alle iniziative proprie di ciascun associato, l'ecomuseo realizza progetti ed attivit\u00e0 di interesse comune, grazie ad un organico di collaboratori esperti in diversi settori coinvolti nello studio del territorio (geologi, naturalisti, archeologi, storici, architetti, storici dell'arte, etnografi, antropologi), coordinati dall'ufficio centrale che ha sede a Pettenasco.\nMissione.\nLe finalit\u00e0 dell'Associazione si rifanno alla definizione di ecomuseo formulata da George Henry Rivi\u00e8re: \u201c\"L'ecomuseo \u00e8 una istituzione culturale che assicura, in modo permanente, su un dato territorio, con la partecipazione della popolazione, le funzioni di ricerca, presentazione, valorizzazione di un insieme di beni naturali e culturali, rappresentativi di un ambiente e dei modi di vita che vi si succedono\"\u201d.\nIn particolare l'Ecomuseo Cusius si propone:\nLa collezione.\nLa proposta culturale dell'Ecomuseo Cusius include\nL'ecomuseo sviluppa inoltre progetti tematici articolati in azioni di ricerca, conservazione e presentazione quali:"}
{"id": "1989455", "revid": "123818783", "url": "https://it.wikipedia.org/wiki?curid=1989455", "title": "Lupi di Ferro", "text": "Lupi di Ferro (\"Gele\u017einis vilkas\" in lituano) era il nome del movimento fascista lituano; fu costituito nel 1927 da Augustinas Voldemaras. Disponeva di un corpo paramilitare denominato \"Tautininkai\", che fu utilizzato contro i nemici politici. \u00c8 stato bandito nel 1930, ma nel 1934 ha tentato un colpo di Stato contro il presidente Antanas Smetona, uomo autoritario che fu in precedenza presidente onorario di questo stesso movimento. Voldemaras and\u00f2 in esilio in Italia nel 1938. Durante l'occupazione tedesca nella seconda guerra mondiale, solo alcuni ex-appartenenti ai \"Lupi di Ferro\" collaborarono con i tedeschi, anche se vi erano molti lituani che aspiravano ad entrare nelle Waffen SS, ed in effetti vi furono reparti lituani che combatterono come ausiliari delle Waffen SS. Durante l'occupazione sovietica del 1940 e del 1944 i suoi ex-militanti parteciparono alla resistenza coi \"fratelli della foresta\".\nIl nome della organizzazione, che attualmente \u00e8 usato da una societ\u00e0 calcistica e da una sezione dell'esercito lituano, viene dalla storia del sogno di Gediminas, popolarizzata nella poesia di Adam Mickiewicz \"Pan Tadeusz\"."}
{"id": "1989460", "revid": "287204", "url": "https://it.wikipedia.org/wiki?curid=1989460", "title": "Celestia (micronazione)", "text": "La Nazione dello Spazio Celeste (nota anche come Celestia) era una micronazione creata da James Thomas Mangan (1896-1970) di Evergreen Park, Illinois. Celestia comprendeva la totalit\u00e0 dello \"spazio esterno\", che Mangan rivendic\u00f2 a nome del genere umano per evitare che una qualsiasi nazione potesse stabilirvi un'egemonia politica.\nStoria.\nCome \"Fondatore e Primo Rappresentante\", James Thomas Mangan registr\u00f2 quest'acquisizione col \"Recorder of Deeds and Titles\" della Contea di Cook il 1\u00ba gennaio 1949. Alla sua fondazione i membri dichiarati di Celestia erano 19, tra i quali la figlia di Mangan, Ruth; un decennio pi\u00f9 tardi un opuscolo pubblicato dal gruppo dichiarava che i membri erano saliti a 19.057.\nMangan fu attivo per molti anni nelle sue rivendicazione a nome di Celestia; nel 1949 notific\u00f2 a Stati Uniti, Unione Sovietica, Regno Unito e Nazioni Unite che Celestia aveva messo al bando tutti gli ulteriori esperimenti nucleari nell'atmosfera. Successivamente, quando la corsa allo spazio part\u00ec seriamente, mand\u00f2 lettere di protesta ai leader di unione Sovietica e Stati Uniti quando i loro primi voli spaziali sconfinarono nel suo \"territorio\". In seguito rinunci\u00f2 a queste prerogative per permettere i lanci di satelliti spaziali da parte degli USA.\nSebbene Mangan e Celestia fossero ignorati dalle superpotenze, ci sono prove che almeno altre entit\u00e0 presero le sue rivendicazioni pi\u00f9 seriamente: il primo spiegamento della bandiera di Celestia - che mostrava il simbolo blu di un Diesis entro un disco bianco in campo blu - fu trasmesso ad un pubblico televisivo di milioni di spettatori negli Stati Uniti nel giugno 1958, e il giorno seguente la bandiera fu alzata al Palazzo dell'ONU a New York, tra quelle degli stati membri.\nNonostante questi sforzi, si ritiene che la Nazione dello Spazio Celeste sia sparita con la morte del suo fondatore. La sua sola eredit\u00e0 sopravvissuta \u00e8 la serie di francobolli e di monete d'oro e d'argento fatte uscire nel suo nome da Mangan tra gli ultimi anni cinquanta e la met\u00e0 dei sessanta.\nTra i discendenti di James Thomas Mangan si ricordano suo figlio James C. Mangan (deceduto), sua figlia Ruth Mangan Stump \"principessa della Nazione dello Spazio Celeste\" e tre nipoti, Glen Stump \"duca di Selenia\", Dean Stump \"duca di Marte\" e Todd Stump \"duca della Via Lattea\"\nNumismatica.\nTra le monete coniate da Celestia vi sono \"1 joule\", moneta d'argento di 4,15 grammi (argento 925/\u00b0\u00b0\u00b0) e \"1 celeston\", moneta d'oro di 2,20 grammi (oro 900/\u00b0\u00b0\u00b0). La loro rarit\u00e0 fa s\u00ec che siano vendute a molte migliaia di dollari nelle rare occasioni in cui arrivano sul mercato.\nDichiarazione d'indipendenza.\nLa Dichiarazione della Nazione dello Spazio Celeste fu pubblicata da Mangan il 21 dicembre 1948. Essa proclama la fondazione di una nazione che assicura \"per le persone socievoli, dovunque esse possano vivere, le bellezze e i benefici di un vasto dominio non ancora rivendicato da alcuno stato o nazione.\" Il documento continua spiegando la natura delle rivendicazioni di Celestia."}
{"id": "1989461", "revid": "767487", "url": "https://it.wikipedia.org/wiki?curid=1989461", "title": "Eero B\u00f6\u00f6k", "text": "Vinse cinque volte il Campionato finlandese (1931, 1934, 1935, 1936 e 1946).\nPartecip\u00f2 con la Finlandia a sei olimpiadi: Varsavia 1935, Stoccolma 1937, Dubrovnik 1950, Helsinki 1952 e Monaco di Baviera 1958, Lipsia 1960, con il risultato complessivo di +27 =37 \u201320.\nNel 1947 si classific\u00f2 pari primo con G\u00f6sta Stoltz nel campionato nordico di Helsinki.\nNel 1948 partecip\u00f2 al torneo interzonale di Saltsj\u00f6baden, classificandosi 11\u00ba su 20 partecipanti.\nOttenne il titolo di Maestro Internazionale nel 1950, e di Grande maestro \"Honoris causa\" nel 1984."}
{"id": "1989462", "revid": "287204", "url": "https://it.wikipedia.org/wiki?curid=1989462", "title": "Haris Skoro", "text": ""}
{"id": "1989463", "revid": "1543377", "url": "https://it.wikipedia.org/wiki?curid=1989463", "title": "A Thousand Miles", "text": "A Thousand Miles \u00e8 un singolo della cantautrice statunitense Vanessa Carlton, pubblicato il 12 febbraio 2002 come primo estratto dal primo album in studio \"Be Not Nobody\". Il singolo \u00e8 stato prodotto ed arrangiato dalla Carlton e Ron Fair, ed \u00e8 ad oggi il brano pi\u00f9 conosciuto e di maggior successo della cantante\nIl singolo ha infatti ottenuto un enorme successo in Australia, dove \u00e8 arrivato alla vetta della classifica, e negli Stati Uniti, Irlanda, Francia, Regno Unito, Italia, e Paesi Bassi, dove \u00e8 riuscito ad entrare nella top ten.\n\"A Thousand Miles\" ha vinto nella categoria \"Can't Get You out of My Head\" durante la cerimonia tenuta da VH1 \"Big in 2002\", ed \u00e8 stata nominata per tre Grammy Awards: \"disco dell'anno\", \"canzone dell'anno\" e \"miglior arrangiamento accompagnato da una parte vocale\".\nIl brano \u00e8 stato inserito nella colonna sonora del film \"White Chicks\" del 2004.\nVideo musicale.\nIl videoclip, diretto da Marc Klasfeld, \u00e8 stato trasmesso per la prima volta nella settimana dell'11 febbraio 2002. Nel video Vanessa Carlton \u00e8 seduta al pianoforte ad eseguire il brano mentre lo sfondo alle sue spalle cambia continuamente, dando l'impressione che il pianoforte stia viaggiando in diversi ambienti. La Carlton ha dichiarato che la prima volta che ha visto il video non riusciva a smettere di ridere, trovandolo particolarmente surreale."}
{"id": "1989464", "revid": "80598", "url": "https://it.wikipedia.org/wiki?curid=1989464", "title": "Volume 1", "text": "Volume 1, Volume I o Volume One possono riferirsi a:"}
{"id": "1989469", "revid": "599013", "url": "https://it.wikipedia.org/wiki?curid=1989469", "title": "Malga Meda", "text": "Malga Meda \u00e8 una malga situata nel comune di Bolbeno, in provincia di Trento, a 1656 m s.l.m.\nIl nome deriva dal latino \"meta\", ossia altura, in riferimento alla sua posizione geografica. Lo stallone dietro alla Malga era chiamato \"'l baracon\".\nStoria.\n1913.\n\u00c8 da questa data che risalgono le informazioni a noi disponibili.\nCollocata originariamente 100 metri di dislivello pi\u00f9 a valle, alla base di un pendio detto \u201crampa finale\u201d, Malga Meda fu costruita nell'attuale posizione solamente nell'anno 1913. Non indifferenti furono le difficolt\u00e0 da affrontare per la difficile accessibilit\u00e0 del luogo, quindi si pens\u00f2 di costruire una \"calchera\" allo scopo di avere a disposizione la calce direttamente sul posto; si trattava di una costruzione costituita da una profonda costruzione in sassi cilindrica, con una bocca di accesso nella parte inferiore necessaria per l'accensione del fuoco. Infatti, al di sopra di essa, si trovava una \u201cvolta a botte\u201d la quale, diventando ardente, \"cuoceva\" le pietre inserite nel cilindro.\nLa prima distruzione del 1914.\nUna valanga proveniente dal lato sinistro (posto a NEE rispetto alla Meda) detto \"tovis\u00e9l\" caus\u00f2 ingenti danni: quasi met\u00e0 stallone rimase distrutto e anche la parte abitabile della Malga rimase profondamente danneggiata. Per questo motivo, prima di procedere alla ricostruzione, fu innalzato a monte della baita un terrapieno di protezione in sassi che, in previsione di altre slavine, doveva quantomeno attenuarne l'onda d'urto.\nSi procedette in seguito alla riedificazione della parte di stalla rasa al suolo; si opt\u00f2 per ricostruirla spostata di 3-4 metri a monte e con il tetto a spiovente unico, tant'\u00e8 che a prima vista la stalla sembrava quasi essere divisa in due parti.\nA testimonianza di questo spostamento sono tuttora ben visibili all'esterno dell'attuale costruzione le fondamenta delle vecchie mura.\nNel corso degli anni, dal 1920.\nDopo un periodo di inutilizzo della Malga, causa la prima guerra mondiale, agli inizi degli anni venti questa cominciava ad essere valorizzata e utilizzata in modo concreto per i pascoli. La Malga, cos\u00ec com'era, aveva lo stallone in legno, con alle fondamenta dei soli pilastri portanti; l'attivit\u00e0 di alpeggio, che cominciava il giorno di S. Pietro (29 giugno), era ben sviluppata ed organizzata.\nLa seconda distruzione, 1940.\nDal 1914 al 1940 resistette l'originario stallone in legno. Nel 1940 lo stallone bruci\u00f2, ma le cause del rogo non sono mai state chiarite.\nDello stallone restarono un pilastro, un muro e tante macerie.\nIntorno al 1945 fu ricostruita la parte abitabile della Malga con il finanziamento del comune di Tione (che infatti durante il periodo fascista aveva accorpato i paesi di Bolbeno, Saone e Zuclo).\nLo stallone fu imbastito frettolosamente e con poche finanze a disposizione; aveva un muro di cinta in sassi alto circa un metro e la restante parte fu completata in legno di larice, disponibile nelle zone limitrofe, Ludr\u00e0nega e tof d'acqua, dove venivano tagliati con una grossa sega a mano.\nLa ricostruzione, 1955.\nFu grazie all'opera dell'impresa Franchini Lino e Marchiori Vigilio se Malga Meda nel 1955 venne completamente ricostruita.\nI lavori di costruzione e ristrutturazione coinvolsero sia lo stallone che la \u201ccasina\u201d, della quale era stata scoperchiata una parte di tetto per costruire un cordolo in cemento per rinforzare le vecchie mura. Lo stallone fu ricostruito completamente, utilizzando ancora alcuni dei robusti travi portanti in larice del vecchio tetto.\nLa calce si prendeva a Pr\u00e0 di Bondo (Roncone) dove c'era una delle pi\u00f9 grandi \u201c\"buse dela calzina\"\u201d della zona.\nNel trascorrere dell'anno la costruzione fu terminata e rimase cos\u00ec fino al 1974.\nAncora una slavina, 1974.\nL'inverno del 1974 fu particolarmente nevoso; nevic\u00f2 a tal punto che l'avvallamento a SSO rispetto alla malga si riemp\u00ec di neve.\nS\u00ec stacc\u00f2 una grossa slavina che gener\u00f2 un potentissimo spostamento d'aria con conseguenze disastrose, amplificate dal peso della neve sul tetto.\nFu eseguito un provvisorio intervento tampone da parte della Pro Loco di Bolbeno sotto la presidenza di Fedele Marchetti. Dello stallone era caduto il pilastro centrale, mentre della casina non restava quasi pi\u00f9 nulla. In primo luogo furono messi al sicuro dalle intemperie i legni pi\u00f9 grossi e le travi portanti per prevenirne il degrado. Fu poi rattoppato il tetto dello stallone per evitarne un repentino deterioramento.\nNella prima met\u00e0 degli anni novanta la malga fu nuovamente oggetto di ristrutturazioni."}
{"id": "1989472", "revid": "80598", "url": "https://it.wikipedia.org/wiki?curid=1989472", "title": "Volume 2", "text": "Volume 2, Volume II o Volume Two possono riferirsi a:"}
{"id": "1989475", "revid": "1776051", "url": "https://it.wikipedia.org/wiki?curid=1989475", "title": "Point Blank (album)", "text": "Point Blank \u00e8 il terzo album in studio dei Bonfire, uscito nel 1989 per l'etichetta discografica BMG International."}
{"id": "1989476", "revid": "984922", "url": "https://it.wikipedia.org/wiki?curid=1989476", "title": "Nebulosa Serpente", "text": "La Nebulosa Serpente (nota anche col nome inglese The Snake - \"il serpente\" - o B72) \u00e8 una nebulosa oscura visibile nella costellazione dell'Ofiuco.\nSi osserva con facilit\u00e0, nonostante le sue piccole dimensioni, grazie al fatto che appare su uno sfondo ricco di stelle; appare con una forma sinuosa come quella, appunto, di un serpente, sullo sfondo della Via Lattea, a NNW del \"corpo\" della Nebulosa Pipa, a cui sembra apparentemente collegata. Per la sua osservazione occorre un telescopio da 100-150mm di apertura, con un cielo limpido e scuro.\nAd est della Nebulosa Serpente si trova un'altra nebulosa oscura, B68; a sud invece si individuano B69, B70 e B74."}
{"id": "1989478", "revid": "293377", "url": "https://it.wikipedia.org/wiki?curid=1989478", "title": "Sociedad Deportivo Quito", "text": "Il Sociedad Deportivo Quito \u00e8 una societ\u00e0 calcistica ecuadoriana, con sede a Quito.\nStoria.\nIl club ha vinto quattro titoli nazionali ecuadoriani, nel 1964, 1968, 2008 e 2009; ha visto giocare tra le sue file alcuni dei giocatori pi\u00f9 rappresentativi dell'Ecuador, come \u00c1lex Aguinaga, \u00c9dison M\u00e9ndez, H\u00f3lger Qui\u00f1\u00f3nez e Ulises de la Cruz."}
