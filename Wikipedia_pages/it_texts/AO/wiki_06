{"id": "1995927", "revid": "228587", "url": "https://it.wikipedia.org/wiki?curid=1995927", "title": "Kakanj", "text": "Kakanj \u00e8 un comune della Bosnia centrale con 38.937 abitanti al censimento 2013 situato a nord di Visoko e a sud-est di Zenica. Fu costruita sulle colline su entrambe le rive del fiume Zgo\u0161ca. Fa parte amministrativamente del cantone di Zenica-Doboj, nella regione della Bosnia, cio\u00e8 quella a maggioranza di popolazione musulmana e croata. Si trova circa 40\u00a0km a nord di Sarajevo, sulla strada di collegamento con Zenica nella vallata del fiume Bosna.\nLa municipalit\u00e0 comprende un territorio abbastanza esteso (462 knq), formato da una citt\u00e0 industriale e da diverse vallate, con pi\u00f9 di 100 villaggi. Sul fondovalle prevalgono i villaggi musulmani, mentre sui monti si trovano in prevalenza villaggi croati.\nSociet\u00e0.\n1971.\n47.580 totale\n1981.\n52.127 totale\n1991.\nNel 1991, il comune di Kakanj contava 55.857 residenti, dei quali 54,51% Bosniaco-musulmani, 29,76% Croati, 8,84% Serbi, 4,53% Jugoslavi e 2,36% di altre nazionalit\u00e0. La citt\u00e0 di Kakanj, in s\u00e9, contava 12.016 abitanti.\n2005.\nNel 2005, la popolazione della citt\u00e0 conta approssimativamente 45.000 abitanti, di cui l'88% Bosniaco-musulmani e l'11% Croati.\nStoria.\nStoria antica.\nGli insediamenti nella regione sono molto antichi: manufatti neolitici sono stati trovati ad Obre, un vicino villaggio. Il monastero francescano di Kraljeva Sutjeska si trova nei pressi di Bobovac, residenza medievale dei re di Bosnia e ultimo rifugio dell'ultima regina di Bosnia, Caterina; oggi dispone di una ricca biblioteca con preziosi volumi e manoscritti. A Kraljeva Sutjeska si trova anche una delle pi\u00f9 antiche moschee di Bosnia, costruita su ordine del sultano Mehmed II il Vittorioso, a seguito della sua spedizione in Bosnia e alla conquista di Bobovac. Una delle tombe pi\u00f9 belle mai trovate in Bosnia, con un bassorilievo di un Cavaliere a caccia, venne trovata a Kakanj; \u00e8 oggi in mostra presso il giardino botanico del Museo Statale di Sarajevo.\nStoria moderna.\nLa citt\u00e0 di Kakanj venne menzionata per la prima volta nel 1468 come una colonia di 90 case. Fino alla fine dell'800 l'importanza economica della zona \u00e8 relativa, poich\u00e9 prevalgono agricoltura ed allevamento.\nLa miniera di carbone di Kakanj venne fondata nel 1900, durante l'amministrazione austro-ungarica, iniziando la produzione nel 1902. Nei 100 anni successivi, Kakanj si \u00e8 sviluppata disordinatamente, senza piani regolatori, inizialmente attorno alla miniera di carbone, quindi lungo le rive dei fiumi Zgo\u0161ca e Bosna.\nKakanj durante la guerra.\nLa situazione di Kakanj all'inizio del conflitto \u00e8 abbastanza tranquilla, in quanto retrovia dei centri di combattimento principali, nella zona di Zavidovi\u0107i; la citt\u00e0 si trova al centro del territorio controllato dal governo di Sarajevo, lungo l'importante via di comunicazione con Zenica. Una buona parte della minoranza serba ha presto abbandonato la citt\u00e0, mentre altri musulmani, profughi dalle zone occupate dai serbi, vi erano giunti.\nLa citt\u00e0 viene investita direttamente dal conflitto croato-musulmano scoppiato nell'aprile '93. Nella prima met\u00e0 di giugno circa 10.000 croati lasciano la citt\u00e0 per la vicina Vares, da dove poi raggiungeranno campi profughi o territori controllati dalle forze militari croate dell'HVO (il Consiglio Croato di Difesa). In questa fase si stimano tra le 50 e le 100 vittime. Oltre 400 abitazioni, in massima parte di serbi e croati, vengono distrutte o gravemente danneggiate; un migliaio sono leggermente danneggiate, a causa di vandalismi e saccheggi successivi alla partenza dei croati, pi\u00f9 che a causa dei combattimenti bellici. Circa 5000 croati di Kakanj arrivano da Vares, nel settembre 1993, al Camping Pineta di Novigrad, nell'Istria croata, requisito come campo profughi.\nTra marzo e giugno 1994 croati e musulmani firmano la pace e formano la Federazione di Bosnia ed Erzegovina. La situazione a Kakanj si tranquillizza, ma i profughi non rientrano. Le condizioni igienico-sanitarie sono carenti, anche se non gravi; nel 1994 si registra un'epidemia di epatite. La situazione alimentare \u00e8 sotto controllo, grazie agli aiuti delle organizzazioni umanitarie, anche se i prezzi restano proibitivi e la maggioranza delle famiglie sopravvive con le distribuzioni organizzate dalle aziende e con la coltura di orti domestici. \nQuasi tutte le attivit\u00e0 produttive del settore energetico-industriale sono ferme, e pressoch\u00e9 nessuno riceve uno stipendio, se non pacchi-cibo mensili.\nLa maggior parte dei giovani \u00e8 arruolata nell'Armija BiH, l'esercito bosniaco-musulmano.\nIn ogni caso la vita religiosa delle diverse comunit\u00e0 prosegue indisturbata.\nKakanj nel dopoguerra.\nGli abitanti sono circa 48.000, di cui 43.000 bosniaco-musulmani, 4.000 croato-bosniaci e poche centinaia di serbo-bosniaci. Non si segnalano casi di discriminazioni, e la vita religiosa delle diverse comunit\u00e0 procede regolarmente.\nTra le 10.000 e le 14.000 persone sono fuggite, ed altrettante sono giunte a Kakanj, aumentando il peso della componente musulmana. Il problema principale \u00e8 costituito da circa 6.000 profughi musulmani provenienti dalla Republika Srpska, che occupano case precedentemente di propriet\u00e0 della minoranza croata.\nDal '95 al '98 si calcola il rientro individuale di qualche centinaio di croato-bosniaci e la partenza di 3.000 profughi bosniaco-musulmani, ritornati alle proprie citt\u00e0.\nL'amministrazione comunale \u00e8 retta da una maggioranza musulmana. I profughi croati hanno costituito un consiglio comunale \u201combra\u201d di nazionalisti a Ciaplina, in Erzegovina, e premono per rientrare in possesso delle loro case e costituire un comune autonomo a maggioranza croata.\nL'economia di Kakanj e della Bosnia centrale, nonostante le promesse, non riparte, e molti giovani partono o non rientrano, preferendo restare a lavorare in Germania. Sui 16.000 abitanti della citt\u00e0, 4.000 sono disoccupati. Il cementificio (tedesco al 51%) non lavora a pieno ritmo, e il cemento serve per Sarajevo. La miniera di carbone funziona solo in minima parte: mancano i capitali, e il prodotto \u00e8 fuori mercato perch\u00e9 non ecologico. I lavoratori del cementificio sono quelli che guadagnano di pi\u00f9, 800 DM al mese. Quindi vengono i lavoratori della centrale elettrica, infine i minatori. Il costo della vita per una famiglia di 4 persone \u00e8 di circa 1000 DM al mese.\nIl 29 settembre 1999, l'Alto Rappresentante (OHR) Wolfgang Petrisch rimuoveva il Sindaco di Kakanj, Kemal Brodilija, per inottemperanza e ostruzionismo alla messa in atto degli Accordi di Dayton\nEconomia.\nL'area di Kakanj \u00e8 quella in cui, in Bosnia Centrale, la presenza industriale \u00e8 pi\u00f9 rilevante, grazie ai buoni collegamenti con strada e ferrovia.\nLa miniera pu\u00f2 produrre oltre due milioni di tonnellate annue di carbone, con valore calorico di circa 3000 cal/kg. Il 90% della produzione \u00e8 utilizzato dalla centrale termoelettrica, la Termo Elektrana Kakanj, costruita nel 1956, che consuma tre milioni di tonnellate di carbone l'anno, provenienti dalle miniere di Kakanj e Breza, per produrre tre milioni di Kilowatt all'anno.\nNel 1978 \u00e8 stato costruito anche un cementificio, con una produzione annua di 600.000 tonnellate di cemento di buona qualit\u00e0.\nDi spicco, oltre al cementificio, l'azienda Rudstroj che produce apparecchiature meccaniche, elementi in acciaio e macchine per la movimentazione terra e l'industria estrattiva.\nInfine, hanno rilievo la silvicoltura e la lavorazione del legno, oltre ad agricoltura ed allevamento.\nServizi sociali e cultura.\nIl sistema comunale d'istruzione occupava, prima della guerra, 300 maestri e professori per 8000 allievi tra scuole elementari, medie e superiori. I due istituti superiori, il ginnasio classico e la scuola tecnica, formano 1500 allievi che possono continuare gli studi nelle facolt\u00e0 di Zenica, Sarajevo e Tuzla.\nNell'ospedale cittadino lavoravano prima della guerra 43 medici, 96 infermieri e 35 assistenti.\nLa Casa della Cultura organizza attivit\u00e0 culturali, spettacoli teatrali e concerti. Esistono un cinema, la stazione radio e la stazione tv. \u201cLa voce di Kakanj\u201d (\u201cKakanjski Glas\u201d) \u00e8 un giornale locale di propriet\u00e0 del Comune.\nSport.\nLa citt\u00e0 ha una squadra di calcio di prima categoria, il FK Rudar Kakanj.\nVillaggi (1991).\nAlagici, Basta\u0161ici, Ba\u0161ici, Bicer, Bijele Vode, Bijelo Polje, Bilje\u0161evo, Bistrik-Crkvenjak, Bi\u0161trani, Bjelavici, Bosna, Bre\u017eani, Brnj, Brnjic, Bukovlje, Crnac, Catici, Danci, Desetnik, Doboj, Donja Papratnica, Donji Banjevac, Donji Kakanj, Donji Lucani, Dracici, Drijen, Dubovo Brdo, Dumanac, Gora, Gornja Papratnica, Gornji Banjevac, Gornji Lucani, Govedovici, Gradac, Groce, Halinovici, Haljinici, Hausovici, Hod\u017eici, Hrasno, Hrastovac, Ivnica, Javor, Jehovina, Jerevice, Jezero, Kakanj, Karaula, Karaulsko Polje, Klanac, Kond\u017eilo, Koprivnica, Kraljeva Sutjeska, Kr\u0161evac, Kucici, Kujavce, Lipnica, Lucici, Lukovo Brdo, Marijina Voda, Miljacici, Mioci, Modrinje, Mramor, Na\u017ebilj, Obre, Papratno, Pavlovici, Pedici, Podbjelavici, Podborje, Poljani, Poljice, Pope, Popr\u017eena Gora, Ratanj, Ribnica, Ricica, Rojin Potok, Saranovici, Sebinje, Semeti\u0161, Seoce, Slago\u0161cici, Slapnica, Slivanj, Slivnice, Sopotnica, Starposle, Subotinje, Termoelektrana, Te\u0161evo, Ticici, Tr\u0161ce, Turalici, Turbici, Varalici, Veliki Trnovci, Vidu\u0161a, Vrtli\u0161te, Vukanovici, Zagrade, Zgo\u0161ca, Zlokuce, \u017deljeznicka Stanica Kakanj i \u017divalji.\nCensimento 1991.\nMaggioranze etniche assolute:\nMaggioranze etniche relative:"}
{"id": "1995931", "revid": "124975047", "url": "https://it.wikipedia.org/wiki?curid=1995931", "title": "Miles Away (Madonna)", "text": "Miles Away \u00e8 un brano della cantautrice statunitense Madonna. \u00c8 il terzo singolo estratto dall'album \"Hard Candy\".\nIl brano.\nIl brano, il cui titolo significa \"a miglia di distanza\", \u00e8 stato scritto e prodotto da Madonna, Timbaland, Justin Timberlake e Danja.\nLa musica per \"Miles Away\" \u00e8 stata scritta prima del testo che invece \u00e8 stato composto dopo che Madonna ha ascoltato la melodia. Madonna ha dichiarato che la canzone \u00e8 stata ispirata dall'ex marito Guy Ritchie: il testo, infatti, racconta di una storia d'amore a distanza (il ritornello recita: \"Tu mi ami sempre di pi\u00f9 a miglia di distanza\").\nIl singolo.\nIl singolo \u00e8 stato lanciato nelle radio americane il 29 settembre 2008, il 30 settembre in quelle canadesi e i primi di ottobre nelle radio europee (il 12 ottobre in Italia). Il cd promozionale per le radio contiene una sola traccia, la versione \"radio edit\" del brano.\nAlla fine di novembre \u00e8 uscito il singolo su cd 2 tracce, Maxi CD 4 tracce, Maxi CD 7 tracce e Digital Maxi (versione in esclusiva per il download digitale di iTunes).\nLa copertina del cd raffigura una simulazione dell'incarto di un pacco con sopra vari timbri postali delle citt\u00e0 europee che hanno ospitato lo Sticky &amp; Sweet Tour. Tra queste compare anche Roma con il timbro \"Rome Olympic Stadium, 6 sept. 08, Italy\".\nIl video \u00e8 stato realizzato con materiale girato dal vivo durante lo \"Sticky &amp; Sweet Tour\" ed \u00e8 stato pubblicato esclusivamente per il web.\nSuccesso commerciale.\nIl singolo ha ottenuto buoni piazzamenti nelle classifiche europee entrando in top ten in Romania, Russia e nei Paesi Bassi e conquistando la prima posizione in Spagna.\nIn Asia il successo \u00e8 stato maggiore soprattutto in Giappone dove divenne il singolo pi\u00f9 venduto del 2008 aggiudicandosi un disco d\u2019oro per le 800.000 copie vendute."}
{"id": "1995932", "revid": "19140972", "url": "https://it.wikipedia.org/wiki?curid=1995932", "title": "Windows NT 5.0 Beta", "text": ""}
{"id": "1995933", "revid": "767487", "url": "https://it.wikipedia.org/wiki?curid=1995933", "title": "Lenzen (Elbe)", "text": "Lenzen (Elbe) \u00e8 una citt\u00e0 di abitanti del Brandeburgo, in Germania.\nAppartiene al circondario del Prignitz ed \u00e8 capoluogo dell'Amt Lenzen-Elbtalaue. Il territorio comunale \u00e8 bagnato dalla L\u00f6cknitz.\nStoria.\nNel 2003 venne aggregato alla citt\u00e0 di Lenzen (Elbe) il soppresso comune di Mellen."}
{"id": "1995934", "revid": "729019", "url": "https://it.wikipedia.org/wiki?curid=1995934", "title": "Paolo D'Oncieu de la B\u00e2tie", "text": "Biografia.\nDi famiglia nobiliare sabauda, frequent\u00f2 l'Accademia militare di Torino.\nPrese parte nel 1848 come sottotenente dei granatieri alla Prima guerra d'indipendenza italiana, come capitano dei bersaglieri alla Seconda guerra d'indipendenza italiana, dove guadagn\u00f2 la medaglia d'argento al valor militare e nel 1866 con il grado di colonnello alla Terza guerra d'indipendenza italiana.\nNel 1875 fu promosso Maggiore generale. Nel 1881 divenne Aiutante di campo generale del Re e nel 1882 promosso al grado di Tenente generale. Fu comandante del XII corpo d Armata di Palermo dal 1888 al 1892.\nNel 1892 fu collocato a riposo e nominato senatore del Regno d'Italia nella XVIII legislatura."}
{"id": "1995936", "revid": "149727", "url": "https://it.wikipedia.org/wiki?curid=1995936", "title": "Lenzen", "text": ""}
{"id": "1995937", "revid": "125621512", "url": "https://it.wikipedia.org/wiki?curid=1995937", "title": "C'\u00e8 sempre il sole a Philadelphia", "text": "C'\u00e8 sempre il sole a Philadelphia (\"It's Always Sunny in Philadelphia\") \u00e8 una sitcom statunitense prodotta dal 2005.\nIdeata da Rob McElhenney e sviluppata dallo stesso McElhenney assieme a Glenn Howerton, la serie ha debuttato sul canale statunitense FX nell'agosto del 2005 (passando poi al canale gemello FXX dal 2013), ed \u00e8 incentrata su quattro amici che gestiscono un pub irlandese a South Philadelphia. Gli episodi affrontano, con un approccio politicamente scorretto, temi quali aborto, razzismo, omosessualit\u00e0, terrorismo, pedofilia, incesto, prostituzione, nazismo, necrofilia e molti altri.\nTrama.\nLa serie ruota attorno alle vicende di quattro amici estremamente disonesti, nullafacenti, egoisti e manipolatori: Charlie Kelly, Mac McDonald, Dennis Reynolds e Dee Reynolds. Insieme gestiscono il Paddy's Pub, un pub irlandese nel sud di Filadelfia, e fra una bevuta e l'altra si confrontano su temi caldi e questioni personali. In ogni discorso cambiano rapidamente opinione a seconda delle circostanze, fregandosene di ogni possibile valore etico o morale. Dalla seconda stagione entra a far parte del gruppo il padre dei fratelli Reynolds, egoista e manipolatore come i figli.\nProduzione.\nInizialmente l'idea della serie, dal titolo di lavorazione \"The Jerks\" (letteralmente \"I cretini\") prevedeva la realizzazione di un breve film per la televisione scritto da Rob McElhenney, da utilizzare come pilota della serie, riguardante un uomo che finge di avere il cancro con il proprio amico. In seguito l'idea si \u00e8 trasformata nella realizzazione di un episodio pilota di circa 20 minuti intitolato \"It's Always Sunny on TV\" (traducibile con \"C'\u00e8 sempre il sole in TV\"), e le vicende del film progettato sono state poi riutilizzate per il quarto episodio della stagione. L'episodio pilota era stato girato con una videocamera da Charlie Day, Glenn Howerton e Rob McElhenney a Los Angeles. In seguito \u00e8 stato presentato a varie emittenti, mostrando il DVD del pilota ai dirigenti. L'episodio attir\u00f2 infine l'attenzione dell'emittente FX, che ordin\u00f2 una prima stagione. Sebbene \u00e8 stato spesso detto che l'episodio pilota venne girato con 200 dollari, i realizzatori della serie hanno dichiarato che il costo fu molto pi\u00f9 basso, in quanto le uniche spese furono le videocassette. Danny DeVito, che \u00e8 entrato nel cast della serie dalla seconda stagione, ha detto a \"The Daily Show\" (3 agosto 2006) e al \"David Letterman Show\" (6 settembre 2007) che le spese furono solamente di 85 dollari. L'episodio originale a basso costo non \u00e8 stato mai trasmesso in televisione: l'episodio venne rigirato con pi\u00f9 fondi, spostando l'ambientazione da Los Angeles a Filadelfia.\nA marzo 2017, dopo la conclusione della dodicesima stagione, Glenn Howerton ha rivelato che potrebbe non tornare alla serie, a causa del lavoro su altri progetti. In un'intervista dell'agosto 2017, Charlie Day ha detto che crede che Howerton torner\u00e0 e che non si sentir\u00e0 in grado di continuare senza di lui.\nIl 1 aprile 2016, la serie viene rinnovata per un totale di 14 stagioni. La quattordicesima stagione \u00e8 stata trasmessa negli Stati Uniti d'America dal 25 settembre al 20 novembre 2019 su FXX.\nTrasmissione.\nLa prima stagione \u00e8 formata da sette episodi, il finale di stagione \u00e8 andato in onda il 13 settembre 2005 negli Stati Uniti.\nSecondo McElhenney, i giudizi sullo spettacolo erano stati sufficientemente buoni da indurre l'emittente FX a rinnovare la serie per una seconda stagione, che \u00e8 stata trasmessa dal 29 giugno al 17 agosto 2006. Danny DeVito entr\u00f2 a far parte del cast fisso nel ruolo del padre dei gemelli Dennis (interpretato da Glenn Howerton) e Dee (interpretata da Kaitlin Olson).\nLa terza stagione \u00e8 andata in onda dal 13 settembre al 15 novembre 2007.\nIl 15 luglio 2008 \u00e8 stato dichiarato che FX ha ordinato 39 ulteriori episodi; ci\u00f2 significa che la serie arriver\u00e0 almeno alla settima stagione. Tutte le stagioni rimanenti saranno composte da 13 episodi. I cinque membri principali del cast sono stati confermati per l'intera programmazione.\nLa quinta stagione ha debuttato negli Stati Uniti il 17 settembre 2009, la sesta il 16 settembre 2010, la settima il 15 settembre 2011.\nLa settima stagione \u00e8 andata in onda in Italia su Cielo in orario notturno nel 2013. L'ottava \u00e8 stata trasmessa sul canale satellitare Fox nel 2014. La nona stagione in Italia \u00e8 stata messa in onda sul canale satellitare Fox Comedy a partire dal 2 febbraio 2015.\nLa serie \u00e8 stata rinnovata per un'undicesima stagione e per una dodicesima stagione, ed in seguito per una tredicesima e quattordicesima stagione, diventando la pi\u00f9 lunga della tv via cavo.\nLa dodicesima stagione \u00e8 andata in onda negli Stati Uniti dal 4 gennaio all'8 marzo 2017.\nNell'aprile 2017, \u00e8 stato annunciato da Kaitlin Olson che la serie avrebbe preso una lunga pausa, a causa degli impegni degli attori in altri progetti. La tredicesima stagione, dunque, potrebbe iniziare nel 2019.\nDal 2 ottobre 2017, la serie viene trasmessa anche sul canale statunitense Viceland.\nMusica.\nLa sigla \u00e8 \"\"Temptation Sensation\" del compositore tedesco Heinz Kiessling.\nLa colonna sonora della serie \u00e8 stata pubblicata nel 2010.\nAccoglienza.\nC'\u00e8 sempre il sole a Philadelphia ha ricevuto il plauso della critica.\nEmily Nussbaum di The New Yorker ha elogiato lo spettacolo, definendolo \"non solo la migliore sitcom in televisione, ma una delle serie televisive pi\u00f9 interessanti e ambiziose del momento\".\nAltri media.\nAdattamento russo.\nUn adattamento russo della serie, intitolato \"\u0412 \u041c\u043e\u0441\u043a\u0432\u0435 \u0432\u0441\u0435\u0433\u0434\u0430 \u0441\u043e\u043b\u043d\u0435\u0447\u043d\u043e\" \u00e8 stata trasmesso sul canale TNT dal 12 maggio al 5 giugno 2014.\nLibro.\nUn libro intitolato \"The Gang Writes a Self-Help Book: The 7 Secrets of Awakening the Highly Effective Four-Hour Giant, Today\"\" \u00e8 stato pubblicato il 6 gennaio 2015."}
{"id": "1995938", "revid": "19933", "url": "https://it.wikipedia.org/wiki?curid=1995938", "title": "Sepolcreto salario", "text": ""}
{"id": "1995943", "revid": "46291", "url": "https://it.wikipedia.org/wiki?curid=1995943", "title": "Adesmia resinosa", "text": "Adesmia resinosa , \u00e8 una pianta della famiglia delle Fabaceae, endemica del Cile.\nDescrizione.\nUn esemplare di adesmia resinosa ha dai 3 ai 5 tronchi principali con diametro fino a 15\u00a0cm. Essa produce fiori di dimensioni medie di colore giallo in pannocchie.\nDistribuzione.\nEsistono in Cile alcune pianure in cui si trovano distese di migliaia di esemplari di questa specie e superano una lunghezza di 300 ettari."}
{"id": "1995945", "revid": "71433", "url": "https://it.wikipedia.org/wiki?curid=1995945", "title": "It's Always Sunny in Philadelphia", "text": ""}
{"id": "1995947", "revid": "36426", "url": "https://it.wikipedia.org/wiki?curid=1995947", "title": "Piramide di Gaio Cestio", "text": ""}
{"id": "1995949", "revid": "119761507", "url": "https://it.wikipedia.org/wiki?curid=1995949", "title": "Dialetto gotico di Crimea", "text": "La lingua gotica di Crimea fu un dialetto gotico parlato dai Goti di Crimea in alcuni luoghi isolati della Crimea fino al tardo XVIII secolo.\nFonti.\nL'esistenza di un dialetto germanico in Crimea \u00e8 dimostrata da numerose fonti risalenti al periodo compreso tra il IX ed il XVIII secolo. Solo una di queste fonti fornisce dettagli sulla lingua stessa; si tratta di una lettera dell'ambasciatore fiammingo Ogier Ghiselin de Busbecq, databile al 1562 e pubblicata la prima volta nel 1589, la quale fornisce una lista di ottanta parole ed una canzone scritta probabilmente in questa lingua.\nLe informazioni date da Busbecq possono essere considerate problematiche per molti motivi: i suoi informatori non erano impeccabili (uno parlava greco ma conosceva il gotico di Crimea come seconda lingua, l'altro era un got\u00f2fono che aveva abbandonato la lingua nativa per adottare il greco); esiste la possibilit\u00e0 che la trascrizione di Busbecq fosse influenzata dalla lingua fiamminga che egli stesso parlava; vi sono errori sicuri nel testo scritto, che rappresenta la nostra unica fonte.\nDerivazione della lingua.\nNonostante questo molti dei vocaboli citati da Busbecq sono sicuramente germanici, e riconosciuti da lui come:\nBusbecq cita anche molte parole che non riusc\u00ec a riconoscere, ma che hanno parole simili in germanico:\nMentre l'iniziale identificazione di questa lingua come \"gotica\" si basa probabilmente su concetti sia linguistici che etnologici (ovvero: chi la parlava era goto, quindi la lingua \u00e8 gotica), essa condivide molti sviluppi fonologici con il gotico utilizzato nella Bibbia gotica di Ulfila. Ad esempio il termine \"ada\" \"uovo\" (svedese \"\u00e4gg\") mostra il tipico \"consolidamento\" gotico del proto-germanico *\"-jj-\" in \"-ddj-\" (proprio come nel gotico di Ulfila \"iddja\" \"andato\" da PGmc. *\"ejjon\"), derivando dal proto-germanico *\"ajja-\".\nEsistono anche esempi di caratteristiche conservate nel gotico di Crimea e nella Bibbia Gotica, ma persi nello sviluppo del germanico occidentale e settentrionale. Ad esempio nel gotico di Crimea viene preservato il germanico /z/ come consonante sibilante, mentre divenne /r/ in tutti gli altri dialetti germanici.\nCi\u00f2 non implica automaticamente che il gotico di Crimea rappresenti semplicemente uno stadio tardivo nello sviluppo del gotico usato nella Bibbia di Ulfila. Alcune innovazioni introdotte da Ulfila non sono presenti nel gotico di Crimea, ad esempio:\nIn ogni caso esistono similitudini con lo sviluppo del germanico occidentale, ad esempio la sostituzione di /\u00fe/ con una consonante occlusiva riconoscibile nel gotico di Crimea \"tria\" (cfr. Bibbia gotica \"\u00feriu\"). Molti studi storici citano le somiglianze con la lingua basso-tedesca e l'intelligibilit\u00e0 del gotico di Crimea con chi parla tedesco.\nEsistono due possibili soluzioni:\nEntrambe queste soluzioni vennero proposte la prima volta nel XIX secolo, e sono state in seguito dibattute rispettivamente da Stearns e Gr\u00f8nvik. Mentre non esiste accordo su una soluzione definitiva a questo problema, si accetta il fatto che il gotico di Crimea non sia un discendente diretto del gotico usato nella Bibbia di Ulfila.\nQuanto alla canzone citata da Busbecq, \u00e8 meno ovvio che sia germanica, e si \u00e8 dimostrata impossibile la sua completa interpretazione. Non esiste accordo neanche sul fatto che si tratti in effetti di gotico di Crimea."}
{"id": "1995950", "revid": "179078", "url": "https://it.wikipedia.org/wiki?curid=1995950", "title": "Sinisgalli", "text": ""}
{"id": "1995951", "revid": "729019", "url": "https://it.wikipedia.org/wiki?curid=1995951", "title": "Porta Schiavonia", "text": "Porta Schiavon\u00eca \u00e8 l'unica porta rimasta della cinta muraria di Forl\u00ec. Si trova all'ingresso nord della citt\u00e0 lungo la Via Emilia davanti al fiume Montone.\nStoria.\nNe \"La cronaca Morattiniana\", trattando degli avvenimenti del 1282, viene menzionato un \"burgus qui erat extra porta Sclavanie\" (il borgo che era fuori da porta Schiavonia) e ci\u00f2 dimostra che gi\u00e0 all'epoca esisteva un borgo al di fuori della citt\u00e0 e che vi si poteva accedere per mezzo della porta.\nLe porte che si aprivano ad occidente, in direzione di Faenza, erano due: la \"Porta Liviense\" (detta anche \" Valeriana\") in fondo all'attuale \"via dei Battuti Verdi\" e che permetteva il passaggio della \"via Consolare\" e porta Schiavonia. La prima per\u00f2 venne chiusa da Francesco II Ordelaffi nel 1356 durante l'assedio del cardinale Egidio Albornoz, demolendo anche il ponte che valicava il fiume Montone. Questa porta, ed il ponte, non fu pi\u00f9 riedificata e ne risulta che la strada consolare fu dirottata verso Porta Schiavonia, che and\u00f2 cos\u00ec con il tempo ad assumere sempre maggiore importanza tanto che nel 1407 il cardinale Cossa, per proteggere in maniera pi\u00f9 efficace l'ingresso della citt\u00e0, vi fece erigere una rocchetta che fu poi spianata da Giorgio Ordelaffi nel 1413.\nFu nuovamente ricostruita tra il 1438 ed il 1499 ma, nel 1556, in previsione di una guerra contro la Spagna, la porta fu demolita e riedificata per ordine di papa Paolo IV in una posizione pi\u00f9 consona.\nNel 1623, per ordine del cardinale Domenico Rivarola, venne nuovamente atterrata.\nRiedificata nelle forme attuali nel 1743, durante il corso del '700 la porta fu decorata con un arco eretto in onore e gloria del cardinale Camillo Merlini Paulucci il quale, in ritorno dalla Polonia, aveva favorito l'ascesa al trono di Augusto III. La lunetta che guarda il ponte in direzione di Faenza era decorata con una immagine della Madonna del Fuoco e dei Santi Veleriano e Mercuriale. Venne di seguito adornata con il busto del cardinale Camillo Paulucci de Calboli, poi rimosso nel 1859.\nL'arco settecentesco era costituito da un corpo centrale (una sorta di ampio androne) ed una facciata sulla quale, adagiata in una nicchia, appariva un dipinto raffigurante la Madonna del Fuoco tra i santi Mercuriale e Valeriano, patroni di Forl\u00ec. L'androne fu demolito nel 1933 quando si decise di conservare solo la facciata principale.\nDurante la ristrutturazione urbanistica avvenuta a Forl\u00ec, nel 1905 in cui fu abbattuta la cinta muraria e le porte (Porta San Pietro, Porta Ravaldino e Porta Cotogni), Porta Schiavonia riusc\u00ec a sopravvivere.\nDella Rocchetta di Schiavonia restano dei resti di torrione vicino alla porta. Lungo Via del Portonaccio sono ancora visibili dei resti della cinta muraria.\nSul nome della Porta si sono formulate varie ipotesi, una di esse suggerisce che l\u2019area su cui sorge la Porta fosse abitata dai Forlivesi fatti schiavi da Alarico nel 400 e liberati per l\u2019intervento di San Mercuriale.\nDescrizione.\nLa porta \u00e8 realizzata in stile barocco e presenta un arco monumentale a tutto sesto."}
{"id": "1995952", "revid": "135224", "url": "https://it.wikipedia.org/wiki?curid=1995952", "title": "Pederastico", "text": ""}
{"id": "1995962", "revid": "547034", "url": "https://it.wikipedia.org/wiki?curid=1995962", "title": "Galassia satellite", "text": "Una galassia satellite \u00e8 una galassia che orbita intorno ad un'altra di maggiori dimensioni per effetto dell'attrazione gravitazionale. Nonostante una galassia sia composta da un gran numero di oggetti (stelle, pianeti, nebulose, etc) non collegati tra loro, ha un centro di massa che rappresenta il punto medio ponderato delle posizioni di ogni oggetto che la compone al pari di un qualsiasi oggetto che ha per centro di massa il punto medio delle posizioni di tutti gli atomi che lo compongono.\nIn una coppia di galassie orbitanti, se una \u00e8 considerevolmente pi\u00f9 grande dell'altra, allora la pi\u00f9 grande \u00e8 detta principale mentre la pi\u00f9 piccola \u00e8 detta satellite. Se due galassie orbitanti sono di dimensioni simili, allora formano un sistema binario.\nGalassie che si avvicinano sufficientemente possono collassare, fondersi insieme, rompersi, o trasferire alcuni oggetti dall'una all'altra. In queste situazioni, \u00e8 difficile dire dove inizia una galassia e dove finisce un'altra. Le collisioni tra galassie non determinano necessariamente collisioni tra gli oggetti delle galassie, dato che le galassie sono per lo pi\u00f9 spazio vuoto.\nEsempi di galassie satellite della nostra galassia, la Via Lattea, sono le due Nubi di Magellano, della galassia di Andromeda la galassia M110."}
{"id": "1995964", "revid": "729019", "url": "https://it.wikipedia.org/wiki?curid=1995964", "title": "Teleferica Massaua-Asmara", "text": "La teleferica Massaua-Asmara era una linea teleferica trifune, adibita al trasporto merci, che collegava la citt\u00e0 di Asmara, capoluogo del Governatorato dell'Eritrea, con il porto di Massaua.\nRealizzato in 16 mesi di lavoro e lungo complessivamente 75,05\u00a0km (di cui 71,8 di linea diretta Massaua-Asmara, pi\u00f9 3,2 km per la diramazione Zaga-Moncullo), all'epoca della costruzione fu il pi\u00f9 lungo impianto trifune del mondo e considerata un'autentica meraviglia dell'ingegneria dell'epoca, dal momento che la capacit\u00e0 di trasporto giornaliera (in 10 ore di funzionamento) era pari a quella di quattro treni (circa 400 tonnellate di merci).\nIncominciata nel 1935, fu completata nel marzo 1937, ma venne chiusa pochi anni pi\u00f9 tardi, nel 1941, a causa dei danni della seconda guerra mondiale.\nStoria.\nScopo della teleferica era di agevolare e velocizzare il trasporto delle merci fino ad allora compiuto tramite la ferrovia Massaua-Asmara: tale linea era caratterizzata da un \"collo di bottiglia\" tra Ghinda e l'Asmara, in cui vi era una pendenza media del 35 per mille, con un dislivello di 1.431 metri. Inizialmente si pens\u00f2 di costruire la teleferica solo in questo tratto, ma poi si decise di proseguire fino al mare, valutando come molto pi\u00f9 economico questo tipo di trasporto rispetto alla ferrovia (rapporto 1:3) e alla strada (rapporto 1:6).\nNata con un breve tratto ad Asmara nel 1911, la costruzione fu affidata nell'ottobre 1935 dall'amministrazione coloniale all'azienda milanese Ceretti &amp; Tanfani. Le funi d'acciaio furono prodotte dalla Giuseppe Redaelli &amp; Fratello di Milano e i motori Diesel furono costruiti dalla Franco Tosi di Legnano (Milano). La realizzazione dell'infrastruttura richiese un notevole sforzo: tutti i macchinari e il materiale di costruzione (provenienti dall'Italia) venivano sbarcati al porto di Massaua, trasportati per mezzo di camion lungo la strada per Asmara (fino al punto pi\u00f9 vicino del cantiere), quindi portato a spalla d'uomo e a dorso di cammelli o muli per 4-5 km, in condizioni climatiche proibitive o su terreno accidentato. Difficoltoso fu anche il montaggio dei prefabbricati metallici, in quanto il ferro veniva scaldato dal forte sole fino a temperature molto alte, tali per cui il lavoro tra Mai Atal e Massaua fu limitato a sole quattro-cinque ore al giorno.\nNell'agosto 1936 venne aperto il primo tratto di 26,6 km da Ghinda a Godaif, quartiere dell'Asmara, mentre il completamento e l'inaugurazione ufficiale risale all'8 marzo 1937. Nello stesso anno vennero trasportate 17.400 tonnellate di merci, mentre nel 1938 aumentarono a 50.700 tonnellate.\nNel 1939 venne ipotizzato di elettrificare la trazione, ma l'inizio della seconda guerra mondiale interruppe il progetto. Nel 1941, dopo la battaglia di Cheren, la teleferica venne smantellata dall'esercito britannico, che requis\u00ec i motori (in parte venduti all'asta e in parte esportati in India), i cavi d'acciaio e i vagoncini quale risarcimento di guerra.\nLe torri di ferro vennero rimosse negli anni 1980 da un imprenditore italiano, mentre i basamenti in cemento sono tuttora visibili.\nPercorso.\nLa teleferica partiva da Massaua, situata sul Mar Rosso, con due tronchi (uno dal Campo di Marte e l'altro dal deposito delle munizioni) che convergevano a Zaga. Il collegamento proseguiva in successivi nove tronchi passanti per Dogali, Mai Atal, Sabarguma, Ghinda, Nefasit, giungendo infine al capolinea di Godaif, quartiere meridionale dell'Asmara, a quota 2.326 metri sul livello del mare.\nGli oltre 70 chilometri del percorso attraversavano le montagne e le vallate che separano le due citt\u00e0 terminali: da Asmara a Nefasit il percorso era rettilineo, mentre da Nefasit al mare era leggermente curvo. A causa dell'estensione longitudinale e del grande dislivello fra il mare e l'altipiano dell'Asmara, la teleferica attraversava tutte le situazioni climatiche e meteorologiche del paese (dalla canicola marina, era facile incontrare pioggia e vento, per poi trovare infine la frescura di alta montagna): per tale motivo i vagoncini ribaltabili erano dotati di un coperchio impermeabile.\nLe operazioni di carico e scarico erano possibili, oltre che nelle tre stazioni terminali (Massaua-Campo di Marte, Massaua-Deposito munizioni e Asmara-Godaif), anche in tre stazioni intermedie (Mai Atal, Ghinda e Nefasit). A Ghinda vi era anche la possibilit\u00e0 di interscambio con il trasporto ferroviario, mentre la stazione di Nefasit (dove vi erano anche le officine di riparazione e i magazzini) era particolarmente importante in quanto da l\u00ec partiva la strada per Decamer\u00e8.\nLungo tutta la linea teleferica era presente anche un impianto telefonico di sistema selettivo Perego, che collegava tutte le stazioni tra loro; inoltre, erano disponibili anche terminali telefonici da campo che permettevano la comunicazione in caso di lavori lungo il tracciato o in caso di emergenza. Un sistema d'allarme acustico tramite sirene, attivabili da un qualunque punto della teleferica, ne poteva comandare l'arresto d'emergenza.\nCaratteristiche tecniche.\nGli otto motori avevano le caratteristiche sottoelencate:\nLunghezza dei tronchi:\nTempi di realizzazione:"}
{"id": "1995966", "revid": "1573940", "url": "https://it.wikipedia.org/wiki?curid=1995966", "title": "Polioptila lembeyei", "text": "Lo zanzariere cubano (Polioptila lembeyei ()) \u00e8 una specie di uccello della famiglia Polioptilidae, endemico di Cuba. Il suo habitat naturale sono le lande tropicali o subtropicali."}
{"id": "1995967", "revid": "125799553", "url": "https://it.wikipedia.org/wiki?curid=1995967", "title": "Dinastia hafside", "text": "Gli Hafsidi furono una dinastia berbera islamica che govern\u00f2 l'Ifriqiya (moderna Tunisia, con alcune parti dell'Algeria orientale e della Tripolitania) dal 1229 al 1574, impostasi poco prima del tracollo finale della dinastia berbera degli Almohadi, essendone stati in un primo tempo vassalli. \nStoria.\nAgli inizi del XIII secolo, il Maghreb era sotto il controllo della dinastia almohade. A seguito dello scoppio della rivolta nelle province orientali dell'impero almohade dei Ban\u016b Gh\u0101niya, discendenti degli Almoravidi, il califfo almohade Mu\u1e25ammad al-N\u0101\u1e63ir attacc\u00f2 e riconquist\u00f2 l'Ifr\u012bqiya nel febbraio 1206, ripristinando l'autorit\u00e0 almohade su tutto il territorio. Prima di tornare nella capitale almohade Marrakesh, Mu\u1e25ammad al-N\u0101\u1e63ir affid\u00f2 l'amministrazione della provincia a uno dei suoi fidati luogotenenti, lo shaykh \u02bfAbd al-W\u0101\u1e25id b. Ab\u012b \u1e24af\u1e63 \u02bfUmar al-Hint\u0101t\u012b, dalla \"kunya\" del padre di quest'ultimo la dinastia hafside avrebbe tratto il suo nome.\nIl nuovo governatore venne investito di poteri maggiori rispetto al passato: aveva il diritto di reclutare le truppe necessarie per mantenere la pace e di prepararsi per una possibile guerra, nominare i funzionari statali, i Q\u0101\u1e0d\u012b, ecc. Dopo la morte di \u02bfAbd al-W\u0101\u1e25id b. Ab\u012b \u1e24af\u1e63 gli succedette il figlio Ab\u016b Zakariyy\u0101\u02be Ya\u1e25y\u0101 gli succedette nel 1229. \nL'abbandono nel 1229 da parte del califfo almohade Idr\u012bs al-Ma\u02bem\u016bn della linea dottrinaria espressa da Ibn T\u016bmart e la conseguente rottura da parte dei berberi Hafsidi (che appartenevano al gruppo dei Banu Masmuda) con l'impero costituito dagli Almohadi indussero Ab\u016b Zakariyy\u0101\u02be Ya\u1e25y\u0101 (1229-1249) a rivendicare per s\u00e9 nel 1236 il titolo di \"am\u012br\" e a far pronunciare il proprio nome nella \"khu\u1e6dba\" dopo quello di Ibn T\u016bmart, rivendicando cos\u00ec in qualche modo il diritto alla dignit\u00e0 califfale che, tuttavia, fu esplicitamente reclamata dal figlio e successore Mu\u1e25ammad I al-Mustan\u1e63ir solo nel 1253.\nAb\u016b Zakariyy\u0101\u02be Ya\u1e25y\u0101 organizz\u00f2 una sua propria amministrazione in Ifr\u012bqiya, sia sotto il profilo economico, sia sotto un profilo politico, facendo di Tunisi il centro politico e culturale del suo dominio. \nQuasi contemporaneamente numerosi profughi di al-Andalus trovarono ospitale accoglienza nei suoi territori, apportandovi le loro ricchezze economiche e quelle del loro ingegno.\nIl suo successore Mu\u1e25ammad I al-Mustan\u1e63ir (1249-1277) assunse il pretenzioso titolo di \"califfo\".\nNel XIV secolo il dominio hafside incontr\u00f2 varie difficolt\u00e0.\nPur sottomettendo i domini degli Zayyanidi di Tlemcen per un certo periodo, tra il 1347 e il 1357 lo Stato hafside fu conquistato due volte dai Merinidi la dinastia che governava il Maghreb al-Aq\u1e63\u0101 (attuale Marocco). Costoro peraltro non furono in grado di assoggettare le trib\u00f9 arabe del sud della Tunisia, tanto che gli Hafsidi riuscirono a riprendere il potere. Allo stesso tempo epidemie di peste causarono anche in Maghreb (come gi\u00e0 avevano fatto in Europa) considerevoli morti e un sensibile decremento della popolazione, indebolendo conseguentemente il controllo efficace degli Hafsidi sui loro domini.\nSotto gli Hafsidi, la guerra di corsa contro gli Stati cristiani mediterranei si accrebbe nel medesimo secolo, in stretta connessione logica con le crescenti gravi difficolt\u00e0 economiche della dinastia. Ci\u00f2 avvenne in particolare sotto Ab\u016b F\u0101ris \u02bfAbd al-\u02bfAz\u012bz II (1394-1434), sotto il quale si spinsero fino ad assediare Malta. I profitti derivanti da questa peculiare attivit\u00e0, in cui anche la dinastia era direttamente coinvolta sotto il profilo organizzativo e della divisione degli utili, permisero un imponente programma di costruzioni che si riflett\u00e9 in una sensibile ripresa della cultura e della committenza artistica. \nTuttavia la guerra di corsa provoc\u00f2 anche dure risposte militari da parte del regno di Aragona e di Venezia, che a pi\u00f9 riprese attaccarono le cittadine costiere tunisine. Sotto \u02bfUthm\u0101n (1435-1488) gli Hafsidi raggiunsero il loro zenit, sia nell'organizzazione del traffico carovaniero attraverso il Sahara e con l'Egitto, sia nel commercio marittimo con le stesse Venezia e Aragona. I rapporti tra beduini e cittadini divennero sempre pi\u00f9 conflittuali, tanto che per un breve periodo gli Hafsidi si ridussero di fatto a controllare le sole Tunisi e Costantina.\nNel XVI secolo gli Hafsidi risentirono negativamente del confronto fra la Spagna e l'Impero ottomano, che agiva per mezzo di suoi corsari lungo tutte le coste cosiddette \"barbaresche\". Istanbul conquist\u00f2 infine Tunisi nel 1574 e depose la dinastia hafside, che era stata precedentemente obbligata ad accettare il dominio spagnolo per qualche tempo."}
{"id": "1995973", "revid": "2151778", "url": "https://it.wikipedia.org/wiki?curid=1995973", "title": "NVidia Quadro", "text": "Il marchio Quadro viene utilizzato da NVIDIA per indicare una specifica serie di schede video destinate all'utilizzo in ambito professionale, integrate per lo pi\u00f9 all'interno di workstation grafiche.\nLe schede della linea Quadro sono in diretta competizione con quelle della linea FirePro sviluppata dalla storica rivale di nVidia, ATI Technologies (che \u00e8 poi stata acquisita nel 2006 da AMD).\nQuadro vs GeForce.\nCome produttore di schede video, nVidia \u00e8 famosa soprattutto per il marchio GeForce che, analogamente a quanto realizzato attraverso Quadro, indica un'altra serie di schede, largamente utilizzate all'interno dei comuni PC e specializzate nei videogiochi e nelle applicazioni multimediali, e quindi specifiche per un uso casalingo.\nDal punto di vista hardware, le schede Quadro e GeForce sono abbastanza simili tra loro, differendo in genere solo per alcune uscite video aggiuntive, componentistica super selezionata per offrire la massima qualit\u00e0 di immagine e/o dotazione di RAM video (in genere superiore nelle schede Quadro). Le vere differenze che giustificano, almeno in parte, la differenza di prezzo delle due soluzioni e quindi anche il diverso settore di mercato, risiedono praticamente tutte nell'aspetto software; in particolare nel firmware e nei driver. Le differenze a livello firmware, seppure presenti, sono comunque abbastanza limitate, limitandosi praticamente a indicare al sistema operativo il modello di scheda e la conseguente compatibilit\u00e0 a livello driver.\nProprio nel driver risiede la maggiore differenza: quelli per le schede Quadro sono specificatamente ottimizzati per le librerie OpenGL, decisamente pi\u00f9 utilizzate in ambito professionale della controparte \"videoludica\" DirectX, sviluppate da Microsoft (queste ultime infatti trovano nei videogiochi il proprio campo di impiego ideale). Inoltre, dovendo rispondere a criteri di qualit\u00e0 necessariamente pi\u00f9 rigorosi, i driver per le schede Quadro vengono sviluppati con particolare attenzione sia al raggiungimento delle massime prestazioni, sia alla completa stabilit\u00e0 operativa.\nLe varie applicazioni in grado di sfruttare adeguatamente le schede Quadro (come AutoCAD, SolidWorks, Pro/ENGINEER e simili) possono essere utilizzate tranquillamente anche con le schede della linea GeForce, ma \u00e8 solo mediante le schede Quadro e i propri driver che esse sono in grado di \"spremere\" le potenzialit\u00e0 hardware della scheda.\nL'alta qualit\u00e0 offerta dai driver per le schede Quadro, oltre al supporto clienti che una tale linea di schede richiede, comporta un forte aggravio sui prezzi dei prodotti finali, in ragione anche dell'esiguo numero di esemplari prodotti in confronto alle decisamente pi\u00f9 diffuse schede GeForce.\nIl fatto che le differenze tra le schede Quadro e GeForce risiedono, come detto, principalmente nei driver, porta i produttori di tali soluzioni, e nVidia in testa, ad impedire il pi\u00f9 possibile che un driver sviluppato per una scheda Quadro possa venire utilizzato con una scheda GeForce che pu\u00f2 costare anche il 60% in meno a parit\u00e0 di hardware. I sistemi di protezione sono diversi e alcuni risiedono proprio nel firmware della scheda."}
{"id": "1995976", "revid": "599013", "url": "https://it.wikipedia.org/wiki?curid=1995976", "title": "Percy Olivares", "text": "Carriera.\nClub.\nLa sua carriera inizia nello Sporting Cristal, rimanendovi dal 1986 al 1990; nel 1991 arriva la prima esperienza all'estero, in Colombia, tra le file del Deportivo Cali. Presto per\u00f2 torna alla societ\u00e0 di partenza. Nel 1992 si trasferisce in Germania, al Norimberga, dove rimane per una stagione. Nel 1993 passa agli spagnoli del Tenerife, dove gioca 24 partite, segnando in due occasioni.\nNel 1996 torna in America, pi\u00f9 precisamente in Brasile, al Fluminense, dove per\u00f2 non scende in campo neanche una volta. Nel 1997 approda al calcio messicano con il Cruz Azul, dove rimane per una parte di stagione giocando 13 partite. Nel 1997 \u00e8 di nuovo in Europa, al , dove gioca per due stagioni, segnando 6 gol in 58 partite di campionato. Nel 1999 si trasferisce ad un'altra compagine del campionato di calcio greco, il , dove rimane fino al 2001 partecipando anche alla Coppa UEFA.\nNel 2001 torna in Per\u00f9, all'Universitario de Deportes e nel 2002 passa agli statunitensi del Dallas Burn. Nel 2007 si \u00e8 ritirato nelle file del Thun.\nNazionale.\nCon le sue 83 presenze con il \u00e8 tra i giocatori con pi\u00f9 gare giocate con la maglia della nazionale. Ha partecipato a sei edizioni della Copa Am\u00e9rica (edizioni di , , , , , )."}
{"id": "1995977", "revid": "2022787", "url": "https://it.wikipedia.org/wiki?curid=1995977", "title": "Vigo Lomaso", "text": "Vigo Lomaso \u00e8 una frazione di 243 abitanti del comune di Comano Terme, nella Provincia di Trento.\nStoria.\nVigo Lomaso fu abitato ancora in epoca preistorica come testimonia il ritrovamento di fine Ottocento di un insediamento palafitticolo risalente al X secolo a.C.\nTra gli edifici pi\u00f9 importanti del paese spiccano la villa vittoriana dell'onorevole Luca Carli e la pieve di San Lorenzo, la pi\u00f9 antica pieve trentina seconda soltanto al duomo di Trento.\nLa chiesa del paese, dedicata a San Lorenzo martire, risale al 1206; \u00e8 la pi\u00f9 antica delle Giudicarie.\nLa Carta della Regola di Vigo Lomaso, in 78 capitoli, reca la data del 22 settembre 1757, con l'aggiunta del vescovo Sizzo dell'aprile 1767 e si richiama ai capitoli confermati nel 1472 e nel 1499.\nTra gli altri edifici \u00e8 presente la casa natia di Bernardino Dal Ponte,tirolese di lingua italiana, protagonista della rivolta antifrancese in Trentino (allora Tirolo meridionale) e di don Lorenzo Guetti, padre fondatore della cooperazione trentina. Proprio il fondatore della cooperazione trentina riport\u00f2 sui giornali di fine ottocento due avvenimenti straordinari per il piccolo paese di Vigo Lomaso: la sostituzione della campana della chiesa e la nascita di una nuova cooperativa.\nNel 1915 l'imperial-regio esercito austroungarico vi costru\u00ec un aeroporto che rimase operativo fino al 1918.\nCollegamenti esterni.\n relativi al paese di Vigo Lomaso"}
{"id": "1995982", "revid": "124665685", "url": "https://it.wikipedia.org/wiki?curid=1995982", "title": "Unione delle Legioni Nazionali Bulgare", "text": "L'Unione delle Legioni Nazionali Bulgare (in bulgaro: \u0421\u044a\u044e\u0437 \u043d\u0430 \u0411\u044a\u043b\u0433\u0430\u0440\u0441\u043a\u0438\u0442\u0435 \u041d\u0430\u0446\u0438\u043e\u043d\u0430\u043b\u043d\u0438 \u041b\u0435\u0433\u0438\u043e\u043d\u0438, \"S\u0103juz na B\u0103lgarskite Nacionalni Legioni\") \u00e8 stata un'organizzazione fascista e nazionalistica bulgara nata nel 1933.\nStoria.\nNota anche come Associazione Legionaria, \u00e8 stata fondata e guidata da Hristo Lukov, un generale dell'esercito bulgaro che aveva comandato la 13\u00aa Divisione durante gli ultimi giorni della prima guerra mondiale. Inizialmente identificato come un gruppo monarchico estremista, in seguito ha cercato invano di allearsi con il Movimento Sociale Nazionale, fino a quando, da partito di opposizione, pass\u00f2 nel campo governativo grazie al sostegno del nazismo tedesco. Il movimento \u00e8 stato inizialmente di piccole dimensioni, anche se ha fatto guadagnare qualche sostegno alla Germania nazista, e alcuni intravedono la crescita durante la seconda guerra mondiale come un risultato. Il movimento collass\u00f2 dopo l'omicidio del suo leader da parte di una cospirazione comunista il 13 febbraio 1943 e non sopravvisse alla guerra. Tuttavia Dochev ed un numero di altri dirigenti sarebbero riemersi nel gruppo anticomunista in esilio, il Fronte Nazionale Bulgaro."}
{"id": "1995985", "revid": "767487", "url": "https://it.wikipedia.org/wiki?curid=1995985", "title": "Francesco Frattini", "text": "Carriera.\nProfessionista dal 1993 al 1999, vanta anche due partecipazioni al Giro d'Italia (1995 e 1997) e quattro al Tour de France (1995, 1996, 1997, 1998). Alla Batik/Gewiss lavor\u00f2 come gregario per ciclisti come Evgenij Berzin, P\u00ebtr Ugrumov, Moreno Argentin, al Team Deutsche Telekom per Jan Ullrich, Bjarne Riis ed Erik Zabel."}
{"id": "1995986", "revid": "11959", "url": "https://it.wikipedia.org/wiki?curid=1995986", "title": "Union of Bulgarian National Legions", "text": ""}
{"id": "1995988", "revid": "115490876", "url": "https://it.wikipedia.org/wiki?curid=1995988", "title": "Cleopatra Selene", "text": "Figlia di Tolomeo VIII e di sua sorella Cleopatra III. Fu regina con il marito Tolomeo IX e in seguito regina in Siria come sposa di tre differenti sovrani.\nBiografia.\nInizialmente fu chiamata solamente Selene e aggiunse il \"nome di trono\" tolemaico di Cleopatra dopo aver sposato, nel 115 a.C. Tolomeo IX in seguito all'allontanamento della sorella Cleopatra IV. A differenza di molte altre mogli-sorelle del periodo tolemaico, non venne elevata al rango di coreggente. Dal matrimonio nacquero una figlia, Berenice III e due figli, Tolomeo XII e un altro, chiamato anch'esso Tolomeo .\nNel 107 a.C. le relazioni tra Tolomeo IX e sua madre, associata al trono, giunsero a un punto di rottura e il sovrano fu costretto a lasciare l'Egitto. Dopo aver trovato rifugio Cipro raccolse un esercito \u00e8 si trasfer\u00ec nel sud della Siria da cui, nel 103 a.C. tent\u00f2 di conquistare l'Egitto. Cleopatra III stipul\u00f2 allora un patto di alleanza con uno dei due re che si contendevano la Siria, Antioco VII, a cui diede Cleopatra Selene in moglie. La precedente consorte di Antioco, Cleopatra Trifena, sorella maggiore di Selene, era stata uccisa nel 111 a.C. da Antioco IX fratellastro di Antioco VII.\nIn Siria la guerra civile per il trono dur\u00f2 fino al 98 a.C. esaurendo le casse dello stato. Nel 96 a.C. Antioco VII fu assassinato in Antiochia permettendo ad Antioco IX di conquistare la capitale e di sposare Cleopatra Selene.\nAnche Antioco IX sopravvisse per poco tempo al suo trionfo. Antioco VII aveva avuto cinque figli da Cleopatra Trifena e tutti loro cercarono di giungere al trono. Nel 95 a.C. Antioco fu ucciso in battaglia da Seleuco VI Epifane, il maggiore dei figli di Antioco VII.\nAlla morte di Antioco IX, il figlio avuto da Cleopatra IV, Antioco X Eusebe, spos\u00f2 Cleopatra Selene I, sua matrigna, e riconquist\u00f2 Antiochia mentre Seleuco VI fu ucciso. A dispetto delle apparenze questo nuovo fu un vero matrimonio da cui nacquero due figli, uno dei quali fu Antioco XIII Asiatico.\nAntioco X mor\u00ec in battaglia combattendo contro i Parti nel 92 a.C. (o nell'83 a.C.) e Cleopatra Selene, preoccupata per la propria sicurezza cerc\u00f2 rifugio in Cilicia.\nDopo l'uccisione del nipote Tolomeo XI Alessandro II (80 a.C.) Cleopatra Selene rimase l'unica legittimo erede della dinastia tolemaica. Essa pose pretese sul trono d'Egitto a nome dei figli avuti nel quarto matrimonio ma il popolo di Alessandria scelse come nuovo re Tolomeo XII Aulete, che non apparteneva alla linea di discendenza. Cleopatra invi\u00f2 allora i figli a Roma affinch\u00e9 presentassero il loro caso davanti al senato ma la missione non ebbe successo ed essi ritornarono presso di lei dopo due anni.\nNel 69 a.C. il re armeno Tigrane il Grande assedi\u00f2 Cleopatra a Ptolemais e dopo averla catturata la fece deportare a Seleucia sull'Eufrate, dove la fece uccidere.\nUn anno pi\u00f9 tardi i Romani distrussero lo stato armeno e il figlio di Cleopatra, Antioco XIII, ultimo sovrano della dinastia seleucide tent\u00f2, senza successo, di ricostruire la propria base di potere. Infine nel 63 a.C. i romani conquistarono la Siria ponendo fine al regno ellenistico creato 240 anni prima da Seleuco I Nicatore."}
{"id": "1995989", "revid": "290023", "url": "https://it.wikipedia.org/wiki?curid=1995989", "title": "Chiesa di San Nicola di Trullas", "text": "La chiesa di San Nicola di Trullas (o \"Truddas\") con i resti del monastero \u00e8 situata nell'agro del comune di Semestene sull'altopiano di Campeda nella parte centro-settentrionale del Logudoro- Meilogu.\nStoria.\nLa chiesa fu edificata dalla famiglia di majorales degli Athen di Pozzomaggiore, appartenenti all\u2019aristocrazia giudicale i quali nel 1113 la donarono ai monaci benedettini della Congregazione camaldolese. \nL'atto di donazione fu sottoscritto da Pietro de Athen il 29 ottobre del 1113, su una pergamena che \u00e8 attualmente conservata presso l'Archivio di Stato di Firenze\nLa chiesa dipendeva dalla Diocesi di Sorres, fino all'8 dicembre 1503, allorch\u00e9 fu soppressa. \nDescrizione della chiesa.\nLa chiesa, di dimensioni molto ridotte (6 m. x 12 m.), \u00e8 tuttavia di ottima fattura. L'edificio \u00e8 generato dalla giustapposizione di due cubi, voltati a crociera e un'abside voltata a semicatino. \nSecondo Raffaello Delogu lo schema costruttivo \u00e8 basato sulla duplicazione di una campata \"lombarda\" come gi\u00e0 avvenuto nella capella palatina di Santa Maria del Regno ad Ardara\nLa facciata \u00e8 delimitata da due paraste d'angolo; al centro si apre il portale architravato con arco di scarico e lunetta.\nSui prospetti laterali, divisi in due da una lesena da cui si dipartono sei archetti a tutto sesto sostenuti da mensole, si aprono due monofore molto allungate, una per specchio. Altre due monofore sono aperte nell'abside in posizione radiale.\nLo Scano segnal\u00f2 la somiglianza delle monofore con quelle del Sant'Alessandro Maggiore e della chiesa di Santa Maria Corteorlandini a Lucca.\nAll'interno sulle pareti e sulle volte vi sono degli affreschi databili al XIII secolo.\nIpotesi superate.\nAlberto Boscolo aveva erroneamente supposto che la chiesa fosse stata edificata nel X secolo e che in particolare richiamasse la chiesa di San Giovanni Battista in Trullo, eretta a Costantinopoli fra il 919 e il 944 e caratterizzata dalla foggia della cupola e da quella dell'abside (il vocabolo \"trulla\" veniva usato per indicare la cupola e, per sineddoche, la chiesa cupolata). \nInoltre aveva anche interpretato, come prova della preesistenza di un cenobio monastico legato alla regola della Chiesa orientale, il riferimento, presente nell'atto di donazione, ad una proroga di un diritto di utilizzo di alcune strutture a dei \"donnos heremitas\" che erano li presenti (\"ci vi sunt como in su eremu et hibi habent essere a vestara\").\nDurante le campagne di scavo degli anni 2000, sono state riportate alla luce le rovine del monastero camaldolese annesso alla chiesa. Nello stesso contesto si \u00e8 esclusa del tutto la preesistenza di un edificio greco-bizantino, antecedente l'attuale chiesa romanica, e del quale si \u00e8 tanto fantasticato "}
{"id": "1995990", "revid": "2184720", "url": "https://it.wikipedia.org/wiki?curid=1995990", "title": "Don't Worry, Be Happy", "text": "Don't Worry, Be Happy \u00e8 una canzone scritta, prodotta e cantata dallo statunitense Bobby McFerrin.\nIl brano.\nNel settembre del 1988, il singolo divenne la prima canzone a cappella a raggiungere la vetta della \"Billboard Hot 100\", e tenere quella posizione per due settimane. Nella classifica inglese, la canzone raggiunse la seconda posizione, dopo cinque settimane. L'anno successivo, durante la cerimonia dei Grammy Awards, \"Don't Worry Be Happy\" vinse i riconoscimenti come \"canzone dell'anno\", \"disco dell'anno\" e \"miglior performance maschile pop\". Il titolo della canzone \u00e8 una citazione di una celebre frase di Meher Baba.\nIl video prodotto per \"Don't Worry, be Happy\", diretto da Drew Takahashi, vedeva protagonisti gli attori Robin Williams e Bill Irwin.\nLa parte strumentale del brano \u00e8 interamente costituita dai suoni prodotti (il fischiettio e lo schioccare delle dita) da McFerrin e mixati in fase di produzione.\nStoria.\nIl maestro spirituale indiano Meher Baba (1894-1969) utilizzava spesso l'espressione \"Don't worry, be happy\" (\"non preoccuparti, sii felice\") quando guidava i propri seguaci verso l'ovest. In seguito, negli anni sessanta, questa famosa frase di Baba fu utilizzata in varie cartoline e poster dell'epoca.\nNel 1988 Bobby McFerrin not\u00f2 uno di questi poster nell'appartamento di Tuck &amp; Patti a San Francisco. Ispirato dalla semplicit\u00e0 e dall'efficacia di tale espressione, McFerrin scrisse il suo celebre brano. Nello stesso anno, il pezzo di Bobby McFerrin fu inserito nella colonna sonora del film \"Cocktail\", ottenendo un'enorme popolarit\u00e0 l'anno seguente.\nIn un'intervista a Bruce Fessier per \"USA Weekend Magazine\" McFerrin disse \"Ogni volta che vedete un poster di Meher Baba, di solito esso dice \"Non preoccuparti, sii felice\", che credo sia una semplice filosofia racchiusa in quattro parole\".\nCover.\nAltre versioni di \"Don't Worry, Be Happy\" sono state registrate da numerosi artisti. I Katsimiha Brothers ne hanno registrato una cover in lingua greca, mentre il musicista montenegrino Rambo Amadeus ne ha realizzato una parodia intitolata \"Don't Happy, Be Worry\", come critica dell'ottimismo regnante nel panorama musicale jugoslavo nel periodo della guerra e della depressione economica del paese. Il testo del brano \"Fight the Power\" del gruppo hip hop Public Enemy fa riferimento al testo di \"Don't Worry, Be Happy\".\nUso nei media.\nLa canzone e anche soltanto il suo titolo sono diventati molto utilizzati nella cultura statunitense. La canzone fu utilizzata nel corso della campagna elettorale del 1988 di George H. W. Bush, fino al momento in cui McFerrin, sostenitore del Partito Democratico, ne viet\u00f2 l'utilizzo.\nIl brano \u00e8 anche piuttosto ricorrente nei film e nella televisione. Alcuni esempi fra i pi\u00f9 ricordati possono essere \"Gi\u00f9 per il tubo\", \"Willy, il principe di Bel-Air\", \"I Simpson\", \"Futurama\", \"L'alba dei morti viventi\", \"Jarhead\", \"WALL\u2022E\". Anche varie campagne pubblicitarie hanno utilizzato come colonna sonora il brano di McFerrin, come quelle della Huggies.\nCuriosit\u00e0.\nNegli anni si \u00e8 diffusa la convinzione, soprattutto grazie a internet, che \"Don't Worry, Be Happy\" sia stata originariamente registrata da Bob Marley. In realt\u00e0 si tratta di un errore probabilmente dovuto al fatto che la celebre canzone di Marley \"Three Little Birds\", inizia proprio con i versi \"Don't Worry...\".\nIl video dal titolo errato \"Bob Marley - Don't worry be Happy\", successivamente corretto, caricato su YouTube l'11 novembre 2011 ha ottenuto oltre 135 milioni di visualizzazioni all'8 novembre 2019, mentre il video del canale ufficiale di Bobby McFerrin caricato su YouTube il 24 febbraio 2009 alla stessa data ha ottenuto 160 milioni di visualizzazioni."}
{"id": "1995995", "revid": "1983214", "url": "https://it.wikipedia.org/wiki?curid=1995995", "title": "Lavazza", "text": "Lavazza \u00e8 un cognome italiano che pu\u00f2 riferirsi a: "}
{"id": "1995999", "revid": "1573940", "url": "https://it.wikipedia.org/wiki?curid=1995999", "title": "Aleyrodidae", "text": "Gli aleurodidi (Aleyrodidae ), detti anche aleirodidi o aleurodi o mosche bianche, sono una famiglia di insetti dell'ordine dei Rhynchota Homoptera, sezione Sternorrhyncha. Gli aleurodidi sono gli unici Aleyrodoidea noti attualmente esistenti.\nImportanza e diffusione.\nGli aleirodidi sono una famiglia cosmopolita, ma sono principalmente rappresentati nelle regioni tropicali, dove occupano in parte la stessa nicchia ecologica degli Afidi. Rientrano fra i fitomizi di maggiore importanza economica, a causa delle gravi infestazioni e dei conseguenti danni causati, che possono comportare anche la perdita totale dei raccolti.\nNelle regioni temperate sono particolarmente dannose alcune specie, di origine tropicale, divenute cosmopolite o che hanno esteso pi\u00f9 o meno largamente il loro areale originario.\nMorfologia degli adulti.\nGli adulti degli Aleirodidi sono insetti di piccole dimensioni, con corpo lungo 1-3 mm, di aspetto delicato e di colore giallastro. La pigmentazione \u00e8 generalmente mascherata dalla marcata copertura polverulenta cerosa, che rende questi insetti di aspetto farinoso.\nIl capo \u00e8 ipognato, di forma globosa, a volte con vertice leggermente pronunciato; \u00e8 provvisto di due ocelli, disposti ai lati del vertice sopra gli occhi composti, quasi appressati al loro margine superiore. Le antenne sono relativamente allungate e si inseriscono davanti agli occhi e leggermente pi\u00f9 in basso; sono composte da sette segmenti, con scapo e pedicello brevi e leggermente ingrossati e flagello composto da segmenti sottili e leggermente allungati; il primo segmento del flagello \u00e8 visibilmente pi\u00f9 lungo degli altri. Gli occhi composti sono reniformi e hanno una caratteristica struttura: ciascun occhio \u00e8 formato da un numero relativamente limitato di ommatidi, riuniti in due masse completamente separate oppure collegate fra loro da una serie di 1-5 ommatidi. Nel primo caso l'insetto appare perci\u00f2 come provvisto di quattro occhi. L'apparato boccale \u00e8 di tipo pungente-succhiante con rostro composto da tre segmenti e da una base membranosa.\nIl torace presenta il mesonoto pi\u00f9 sviluppato degli altri tergiti, che sono invece piuttosto brevi. Le ali sono membranose e trasparenti, talvolta maculate; si presentano per\u00f2 opache e di colore bianco per la copertura cerosa. In riposo si ripiegano a tetto sull'addome ma tenute quasi orizzontali; le ali anteriori sono leggermente pi\u00f9 grandi di quelle posteriori. La venatura \u00e8 un importante carattere distintivo fra le due sottofamiglie che compongono il taxon:\nLa venatura delle ali posteriori ripete in modo semplificato quella delle anteriori; negli Aleyrodinae \u00e8 in genere ridotta ad una sola nervatura.\nLe zampe sono sottili e allungate. Le tibie posteriori sono provviste di una fila di setole, usate per distribuire la cera sul corpo. I tarsi sono composti da due segmenti, con pretarsi formati da due unghie e dal processo centrale, rappresentato da un empodio in \"Udamoselis\" e da un arolio negli Aleyrodinae.\nL'addome \u00e8 assottigliato alla base ed \u00e8 formato da 8 uriti apparenti. Gli uriti VIII e IX sono fusi e formano una struttura terminale pi\u00f9 ampia degli altri uriti; dorsalmente \u00e8 presente una depressione, detta \"vasiforme\", in cui si colloca l'urite X, molto ridotto, in cui si apre l'ano. Lo sclerite sopranale \u00e8 detto \"opercolo\", quello sottoanale \u00e8 detto \"lingula\". La lingula usata dall'insetto per scagliare a distanza le goccioline di melata, evitando cos\u00ec che queste otturino il vasiforme. Le armature genitali maschili sono composte da due parameri, conformati a pinza, e un pene; quelle femminili da un ovopositore breve.\nMorfologia degli stadi giovanili.\nLo sviluppo postembrionale degli Aleirodidi \u00e8 riconducibile ad una forma di neometabolia, detta allometabolia, e si svolge attraverso 5 stadi, di quattro di neanide e uno di ninfa, quest'ultima detta \"subpupa\". Gli stadi giovanili sono di forma pi\u00f9 o meno ellittica e appiattita e sono simili a cocciniglie per la notevole semplificazione morfologica e per l'immobilit\u00e0. Si distinguono immediatamente per la presenza del vasiforme, ma questo esame \u00e8 possibile solo al microscopio a causa delle piccole dimensioni.\nLa neanide di 1\u00aa et\u00e0 \u00e8 mobile e in genere si insedia ad una certa distanza dal punto in cui \u00e8 nata; \u00e8 fornita di zampe ben sviluppate e funzionali ed ha antenne di 4 segmenti. Il corpo \u00e8 traslucido e non presenta coperture cerose. Le neanidi di 2\u00aa, 3\u00aa e 4\u00aa et\u00e0 sono invece immobili, hanno antenne rudimentali e zampe atrofiche.\nLa ninfa \u00e8 quiescente (subpupa) e si sviluppa all'interno della cuticola ispessita della neanide di 4\u00aa et\u00e0, che funge da involucro protettivo, detto impropriamente \"pupario\", la cui morfologia \u00e8 il principale elemento di determinazione tassonomica. Il pupario pu\u00f2 mantenersi sostanzialmente simile alla neanide di 4\u00aa et\u00e0, oppure pu\u00f2 subire una profonda trasformazione; in questo caso, la parte dorsale si distacca da quella ventrale sollevandosi e si forma una parete laterale di cera, dando al pupario l'aspetto di un cofanetto. Il pupario \u00e8 generalmente privo di copertura cerosa e si presenta di colore giallo o nerastro; in molti Aleirodidi, tuttavia, si forma una copertura cerosa, pi\u00f9 o meno abbondante, e di vario aspetto. In diverse specie la produzione di cera \u00e8 di tale entit\u00e0 da nascondere completamente il pupario; talvolta si sviluppa in forma di abbondanti microfilamenti fioccosi che si elevano fino ad una certa altezza. Un aspetto simile \u00e8, ad esempio, quello dell'esotico \"Aleurothrixus floccosus\", fitomizo degli agrumi che da alcuni decenni \u00e8 ormai comune negli agrumeti delle zone costiere del Mediterraneo; le infestazioni di questo aleurode sugli agrumi sono facilmente individuabili per l'abbondante produzione di cera fioccosa che pu\u00f2 anche ricoprire completamente la pagina inferiore delle foglie di interi rametti.\nLo sfarfallamento dell'adulto ha luogo attraverso un'apertura nella zona cefalica, in genere conformata a T. Questo carattere \u00e8 utile per valutare l'eventuale grado di parassitizzazione da parte di parassitoidi endofagi, i quali in genere sfarfallano praticando un'apertura circolare.\nRiproduzione e ciclo.\nGli Aleirodidi sono insetti ovipari che si riproducono generalmente per anfigonia. In molte specie \u00e8 tuttavia frequente la partenogenesi arrenotoca (maschi aploidi partenogenetici) o quella telitoca (femmine partenogenetiche).\nLe uova sono di forma leggermente allungata, provviste di un peduncolo pi\u00f9 o meno allungate, fissate in genere sulla pagina inferiore delle foglie. Le ovideposizioni possono avere forme caratteristiche, secondo la specie, in funzione del comportamento assunto dalla femmina. \u00c8 curioso, ad esempio, il caso della femmina dell\"A. floccosus\", che all'atto dell'ovideposizione si comporta come un compasso: questo insetto fissa il rostro sulla foglia e lo usa come perno ruotando il corpo intorno a questo punto, mentre depone le uova, descrivendo un'intera circonferenza; le uova sono deposte perci\u00f2 in serie circolari.\nAlcune specie, come l'Aleurode nero dell'olivo (\"Aleurolobus olivinus\"), compiono una sola generazione l'anno, ma per la maggior parte della famiglia le specie sono polivoltine e compiono da 2-4 generazioni l'anno fino ad un numero indeterminato, sia nelle regioni tropicali sia in quelle temperate. In alcune specie il ciclo di una generazione pu\u00f2 essere cos\u00ec rapido da compiersi in 3 settimane, permettendo all'insetto di compiere numerose generazioni. Questa tendenza si accentua negli aleurodidi delle serre (\"Trialeurodes vaporariorum\" e \"Bemisia tabaci\"), i quali svolgono un certo numero di generazioni in serra, durante la cattiva stagione, per poi portarsi sulle piante erbacee all'aperto a partire dalla tarda primavera.\nNutrizione.\nGli Aleirodidi si nutrono a spese della linfa elaborata aspirata dal floema. Gli organi attaccati sono quasi esclusivamente le foglie e la maggior parte delle specie si localizza nella pagina inferiore.\nLa dieta altamente specifica e sbilanciata, sotto l'aspetto nutrizionale, implica lo sviluppo di un adattamento anatomico e fisiologico finalizzato alla correzione di questi scompensi e che si manifesta con la presenza della camera filtrante e delle endosimbiosi.\nLa camera filtrante \u00e8 un adattamento, presente in molti Omotteri, che permette lo smaltimento di un notevole quantitativo di acqua e zuccheri, assunto in eccesso per bilanciare alcune carenze intrinseche nella composizione chimico-nutritive. Quella degli Aleurodidi si forma con due ripiegamenti del tubo digerente che mettono in rapporto istologico e fisiologico il primo tratto del mesentero con il primo tratto del proctodeo: dopo il passaggio dallo stomodeo al mesentero, il tubo digerente si ripiega due volte, formando una spirale, decorre longitudinalmente in senso antero-posteriore e si ripiega una terza volta per portarsi all'altezza della seconda curva. In questo punto, in corrispondenza della confluenza dei due tubi malpighiani, ha inizio il proctodeo; il suo tratto iniziale \u00e8 in stretto rapporto con il tratto del mesentero compreso fra le prime due curve, dopo di che si distacca per proseguire in senso antero-posteriore. La fine dello stomodeo, l'inizio e la fine del mesentero, l'inizio del proctodeo e, infine, l'innesto dei tubi malpighiani vengono perci\u00f2 ad assumere la stessa posizione, all'interno del corpo dell'insetto, proprio in corrispondenza della camera filtrante. Con questo dispositivo, gran parte dell'acqua e degli zuccheri viene deviata direttamente dallo stomodeo al proctodeo senza passare nel mesentero.\nIl risultato di questo adattamento, unitamente alla suzione di grandi quantit\u00e0 di linfa, \u00e8 che gli Aleirodidi producono un'elevata quantit\u00e0 escrementi liquidi ricchi di zuccheri (melata), causando uno degli elementi di danno derivati dalla loro attivit\u00e0.\nLe endosimbiosi sono costituite da rapporti trofici intrapresi con microrganismi simbionti localizzati in due grosse formazioni all'interno dell'addome, dette \"micetomi\". I micetomi sono di colore arancione e sono visibili in trasparenza. Le endosimbiosi sono trasmesse alla discendenza, attraverso le uova, con un meccanismo differente dalle altre forme di trasmissione ereditaria riscontrate nei Rincoti: in genere questa trasmissione avviene per penetrazione di cellule microbiche all'interno dell'uovo, mentre negli Aleirodidi la penetrazione avviene ad opera di cellule di origine materna, dette \"micetociti\", che contengono al loro interno i simbionti. Il ruolo dei microrganismi simbionti \u00e8 quello di sintetizzare determinati principi nutritivi essenziali assenti nella linfa.\nPiante ospiti.\nGli Aleirodidi sono fondamentalmente oligofagi, ma risulta alquanto frequente anche la polifagia, in particolare per alcune specie di grande importanza agraria, come gli Aleurodidi delle serre \"sensu lato\".\nSono attaccate piante sia erbacee sia legnose, ma sempre appartenenti alle Angiosperme. Non risultano infatti associazioni fra questi rincoti e le Gimnosperme.\nFra le piante attaccate dagli Aleirodidi di maggiore importanza economica, nelle regioni mediterranee, si annoverano le piante ortive, in particolare solanacee, cucurbitacee e leguminose da granella estive, un elevato numero di piante ornamentali, tutte le colture in serra e gli agrumi.\nDanni.\nL'attivit\u00e0 trofica degli Aleirodidi produce danni di entit\u00e0 equiparabile a quelli degli afidi e di altri Omotteri dotati di un forte potenziale riproduttivo: la tendenza all'aggregazione formando grandi assembramenti, la frequente ricorrenza della partenogenesi, il ciclo breve di sviluppo in condizioni favorevoli, il numero elevato di generazioni, la facilit\u00e0 di diffusione geografica attraverso lo scambio internazionale delle merci, la polifagia, sono fattori che hanno trasformato alcune specie, divenute ormai cosmopolite, vere e proprie piaghe per l'agricoltura. La potenziale dannosit\u00e0 degli Aleirodidi \u00e8 inoltre accentuata dalla difficolt\u00e0 di controllo di questi fitomizi, specie in agrosistemi degradati, e dalla facilit\u00e0 con cui si instaurano fenomeni di resistenza agli insetticidi nelle razze partenogenetiche.\nI fattori di danno consistono nelle punture di alimentazione, nella produzione di melata e nella trasmissione di virus.\nLe punture di nutrizione causano da un lato i danni conseguenti alla sottrazione della linfa e da un altro le alterazioni a carico delle foglie, che si manifestano con necrosi puntiformi convergenti nel tempo in aree pi\u00f9 ampie fino a produrre il disseccamento delle foglie. Gli attacchi da aleirodidi non producono comunque deformazioni delle foglie. In caso di massicce infestazioni, il danno si ripercuote inevitabilmente sulla produttivit\u00e0 della pianta e sulla sua vitalit\u00e0 a causa della sottrazione della linfa e della riduzione dell'apparato assimilante. Nei casi pi\u00f9 gravi le piante subiscono un progressivo deperimento che pu\u00f2 avere anche esiti letali.\nAnche se gli attacchi si concentrano, in genere, sulla pagina inferiore delle foglie, l'abbondante produzione di melata causa lo sgocciolamento e l'imbrattamento delle parti sottostanti. La melata \u00e8 di per s\u00e9 dannosa in quanto riduce l'efficacia dei trattamenti fitoiatrici e imbratta i prodotti, ma la conseguenza di maggiore gravit\u00e0 \u00e8 il successivo sviluppo di funghi saprofiti agenti della fumaggine. L'insediamento della fumaggine, oltre a provocare il deprezzamento dei prodotti, forma una fitta copertura opaca che ostacola la fotosintesi, aggravando ulteriormente i danni diretti causati dall'attivit\u00e0 trofica.\nLa trasmissione di virus del genere \"Begomovirus\", da parte degli Aleirodidi, fu accertata nella met\u00e0 degli anni ottanta nel ceppo B di \"Bemisia tabaci\", ritenuto da diversi Autori una differente specie con il nome di \"Bemisia argentifolii\". Questo fitomizo polifago, associato principalmente alle solanacee \u00e8 ritenuto vettore di numerosi virus, fra i quali l'agente eziologico dell'arricciamento fogliare giallo del pomodoro (TYLCV, \"Tomato Yellow Leaf-Curl Virus\"), una delle virosi pi\u00f9 gravi a carico del pomodoro.\nAnche il \"Trialeurodes vaporariorum\" \u00e8 un vettore di virus, sia pure meno incisivo della \"Bemisia\": \u00e8 stato riscontrato che, insieme ad altri aleirodidi, pu\u00f2 trasmettere l'agente della Clorosi infettiva del pomodoro (TICV, \"Tomato Infectious Chlorosis Virus\", o ToCV, \"Tomato Chlorosis Virus\") al pomodoro e ad altre piante ortive e ornamentali, fra cui la lattuga e la scarola.\nMetodi di lotta.\nLa lotta agli Aleirodidi si \u00e8 sempre rivelata problematica a causa del concorso di alcuni fattori. Hanno una certa rilevanza l'elevato potenziale riproduttivo, l'insorgenza di fenomeni di resistenza, la difficolt\u00e0 intrinseca di raggiungere la pagina inferiore delle foglie con gli insetticidi di copertura, la polifagia, la mobilit\u00e0 degli adulti e, infine, la semplificazione degli agrosistemi, in particolare le colture protette, in termini di biodiversit\u00e0.\nI trattamenti chimici, di tipo curativo, si attuano ricorrendo ad una vasta gamma di principi attivi per contatto o per ingestione, fra i quali emergono i piretroidi, come insetticidi di copertura, ad alto potere abbattente, e in generale gli endoterapici (sistemici e translaminari) efficaci in particolare contro gli insetti ad apparato boccale pungente-succhiante. Contro gli stadi giovanili si pu\u00f2 intervenire anche con insetticidi che agiscono per asfissia, che sono comunque poco efficaci sugli adulti a causa della loro mobilit\u00e0. Va inoltre ricordato che i trattamenti insetticidi curativi possono rivelarsi di scarsa efficacia in caso di grandi infestazioni, in quanto la melata e la fumaggine ostacolano l'attivit\u00e0 del principio attivo. Nelle serre un intervento raccomandato \u00e8 la fumigazione, attuata naturalmente come trattamento preventivo prima del ciclo colturale.\nLe difficolt\u00e0 intrinseche della lotta chimica convenzionale hanno favorito lo sviluppo di pratiche alternative che oggi rientrano nel novero dei metodi della lotta integrata. Di notevole rilevanza \u00e8 il ricorso alla lotta biologica, in particolare contro gli aleurodidi delle serre, con il metodo inondativo. A titolo di esempio, nell'Europa centrale la cultura della lotta biologica ha avuto impulso, a partire dagli anni sessanta, proprio per la necessit\u00e0 di combattere alcuni fitofagi delle serre, in particolare \"T. vaporariorum\" e l'acaro \"Tetranychus urticae\". Il contesto ha favorito la diffusione dell'allevamento del calcidoideo parassitoide \"Encarsia formosa\", contro l'aleurode, e dell'acaro predatore \"Phytoseiulus persimilis\", contro il \"Tetranychus\", talvolta su iniziativa di associazioni agricole; tale attivit\u00e0 ha favorito in seguito l'estensione ad altri ambiti della lotta biologica con l'introduzione di nuove specie di ausiliari. Le condizioni ambientali del Nord e Centro Europa sono favorevoli all'impiego dell\"Encarsia\", in quanto obbligano ad una stabilizzazione del grado di climatizzazione delle serre, ampliando notevolmente il periodo utile in cui il parassitoide si rivela efficace. Al contrario, nelle regioni mediterranee le condizioni ambientali sono sempre state pi\u00f9 sfavorevoli alla lotta biologica: le migliori condizioni climatiche in pieno inverno portano di fatto al ricorso di tecniche di climatizzazione pi\u00f9 blande, come la coltivazione in serra fredda o la sospensione del riscaldamento durante la giornata; di conseguenza l'ambiente della serra \u00e8 soggetto ad elevate escursioni termiche giornaliere che si ripercuotono sul potenziale biotico del parassitoide. Questa situazione fa s\u00ec che l'efficacia dei lanci di \"Encarsia\" si riduca al solo periodo primaverile, lasciando esposte le colture nel periodo invernale. Solo di recente si \u00e8 sviluppata la possibilit\u00e0 di integrare la lotta primaverile contro l'aleurodide con lanci di miridi predatori, pi\u00f9 efficaci nel periodo invernale anche contro basse pullulazioni di mosche bianche.\nAl di l\u00e0 dell'interesse riscosso dalla lotta biologica nelle colture protette, va specificato che la lotta integrata contro gli aleurodidi degli agrumi ha beneficiato largamente della lotta biologica con il metodo propagativo, per l'efficacia del controllo naturale attuato da \"Encarsia lahorensis\" (parassitoide) e \"Clithostetus arcuatus\" (coccinellide predatore), contro il \"Dialeurodes citri\", e da \"Cales noacki\" (calcidoideo parassitoide) e \"Cryptolaemus montrouzieri\" (coccinellide predatore), contro l\"Aleurothrixus floccosus\".\nSistematica.\nLa famiglia comprende circa 1550 e si suddivide in due sottofamiglie: Aleyrodinae e Aleyrodicinae. Mentre l'inquadramento della sottofamiglia degli Aleyrodinae \u00e8 ben delineato e pressoch\u00e9 accettato universalmente, quello degli Aleyrodicinae \u00e8 stato oggetto di incertezze e controversie in merito alla posizione del genere \"Udamoselis\" . Solo le acquisizioni dai pi\u00f9 recenti lavori farebbero luce sulla effettiva posizione di questo genere.\nIl genere \"Udamoselis\", a cui fanno capo Aleirodidi primitivi di grandi dimensioni (circa 5\u00a0mm di lunghezza), fu descritto da nel 1909 sulla base di un unico esemplare maschio, perso nel corso della seconda guerra mondiale. L'Autore defin\u00ec specificamente la sottofamiglia \"Udamoselinae\" e vi inser\u00ec anche il genere \"Aleurodicus\" , senza per\u00f2 discuterne i criteri. Nel 1913, e definirono una nuova sottofamiglia, Aleyrodicinae, per includervi \"Aleurodicus\" e altri generi tropicali. Gli autori mantennero disgiunta la sottofamiglia Udamoselinae, in base ai caratteri intrinseci di primitivit\u00e0 (grandi dimensioni e complessit\u00e0 della venatura alare), tuttavia, dagli anni settanta in poi, diversi Autori hanno espresso dubbi sulla pertinenza della tassonomia proposta da . La controversia \u00e8 durata fino agli inizi del terzo millennio, a causa della impossibilit\u00e0 oggettiva di inquadrare il genere in assenza di sufficienti elementi morfologici. Fino al 2000 differenti pubblicazioni inquadravano il genere fra gli Udamoselinae o gli Aleurodicinae. Negli ultimi anni, le acquisizioni ricavate dal ritrovamento di nuovi esemplari hanno permesso di avvalorare l'ipotesi che \"Udamoselis\" possa essere inserito nella sottofamiglia Aleurodicinae e, quindi, Udamoselinae si possa considerare un sinonimo.\nSpecie europee.\nIn Europa sono presenti oltre 50 specie ripartite in circa 30 generi. Molte delle specie indigene sono poco dannose e responsabili di attacchi di una certa entit\u00e0 solo occasionalmente. Altre specie, per lo pi\u00f9 introdotte da altre regioni in tempi pi\u00f9 o meno recenti, sono invece caratterizzate da una notevole dannosit\u00e0, probabilmente per un'insufficiente presenza di antagonisti naturali e, soprattutto, per il degrado degli agrosistemi. Infatti, l'adozione di pratiche di lotta biologica e integrata \u00e8 spesso risolutiva nei confronti di questi insetti.\nFra le specie italiane di maggior interesse agrario si citano le seguenti:\nAltri aleirodidi comuni, ma di scarso interesse economico perch\u00e9 innocui o solo occasionalmente dannosi, sono i seguenti:"}
{"id": "1996000", "revid": "328914", "url": "https://it.wikipedia.org/wiki?curid=1996000", "title": "Monster Hunter Portable 2nd G", "text": ""}
{"id": "1996001", "revid": "123283532", "url": "https://it.wikipedia.org/wiki?curid=1996001", "title": "More, More, More", "text": "More, More, More \u00e8 una canzone di Andrea True Connection.\nLa canzone venne registrata nel 1975 in Giamaica, dove la True, nota pornostar, era stata chiamata per partecipare a una pubblicit\u00e0 televisiva. Un tentativo di colpo di Stato nel paese caraibico costrinse la cantante a rimanere per alcuni giorni nel paese, trovando cos\u00ec il tempo di incidere il brano scritto da Gregg Diamond.\nIl brano ha avuto un grandissimo successo ed \u00e8 stato in seguito ripreso da artisti come Samantha Fox, Bananarama, Rachel Stevens e Dannii Minogue. \u00c8 stato inoltre utilizzato in diverse pubblicit\u00e0 televisive, come ad esempio per la serie televisiva americana \"Sex and the City\". I Len, gruppo trip hop del Canada, ha usufruito di un campionamento del break strumentale della canzone per l'incisione del brano \"Steal My Sunshine\" (1999).\nCover delle Bananarama.\nDi \"More, More, More\" \u00e8 stata fatta una cover dal gruppo femminile britannico Bananarama per il loro album \"Please Yourself\", \u00e8 stata prodotta da Mike Stock e Pete Waterman.\nCover di Rachel Stevens.\nLa cover della canzone pi\u00f9 famosa \u00e8 sicuramente quella della cantante pop britannica Rachel Stevens Inclusa nella riedizione del suo album di debutto solista \"Funky Dory\", la canzone fu l'ultimo singolo estratto dall'album. In questa versione il titolo si scrive senza virgole. La versione della Stevens ha ottenuto un notevole successo."}
{"id": "1996004", "revid": "599013", "url": "https://it.wikipedia.org/wiki?curid=1996004", "title": "Hugo Miguel Fernandes Vieira", "text": "Carriera.\nClub.\nBraga.\nNato a Braga, Hugo Vieira cresce nelle giovanili della squadra della sua citt\u00e0, lo Sporting Braga, con cui ha modo di debuttare in Primeira Divis\u00e3o a 19 anni. Successivamente disputa tre stagioni, tutte in massima serie portoghese, terminate al decimo, ottavo e quarto posto in campionato.\nSampdoria.\nNell'estate 1997 viene acquistato dalla Sampdoria che riesce ad ingaggiare il promettente terzino sinistro soffiandolo a squadre come il Real Madrid. Dopo aver sofferto di pubalgia nei primi mesi a Genova, Hugo debutta in Serie A alla settima giornata contro il Milan (partita persa dai blucerchiati 0-3). Il portoghese termina la stagione 1997-1998 con 19 presenze, collezionate perlopi\u00f9 partendo dalla panchina.\nL'annata successiva, con Spalletti in panchina, \u00e8 ancora acciaccato dalla pubalgia e la Sampdoria retrocede in Serie B. In serie cadetta Hugo ha maggior opportunit\u00e0 di varsi vedere e per ci\u00f2 scende in campo 25 volte nella Serie B 1999-2000. Con i blucerchiati ha totalizzato 34 presenze in Serie A e 25 in Serie B dal 1997 al 2000.\nSporting Lisbona.\nNel 2000 torna in patria, allo Sporting Lisbona, con cui vince il campionato e la coppa portoghese 2001-2002. Sempre nel 2002 conquista la Supercoppa del Portogallo, trionfando 5-1 contro il Leix\u00f5es. Resta in maglia \"le\u00f5es\" per altri quattro anni, collezionando 64 gettoni di presenza e tre reti in campionato.\nVit\u00f3ria Set\u00fabal.\nNel 2006 si trasferisce al Vit\u00f3ria Set\u00fabal, con cui vince la Coppa di Lega 2007-2008, in finale contro lo Sporting, sua ex squadra. Nel 2009, dopo tre anni, lascia Set\u00fabal, dopo aver disputato 33 gare e aver segnato un gol.\nBeira-Mar.\nNel 2009 a 33 anni si aggrega al Beira-Mar, compagine di Segunda Liga. Alla fine del 2009-2010 vince il campionato di seconda divisione e viene promosso in Primeira. La squadra di Aveiro disputa due stagioni in massima serie, prima di scendere in cadetteria al termine della Primeira Liga 2012-2013. Hugo Vieira, dopo questa retrocessione, lascia il calcio giocato nel settembre 2013, a 37 anni, dopo aver totalizzato 186 partite nella massima serie portoghese in 14 stagioni.\nNazionale.\nHugo \u00e8 stato convocato per quattro partite della nazionale portoghese under-18, di cui tre del \"Torneo Internazionale Caligaris\" disputatosi in Italia nel 1994."}
{"id": "1996005", "revid": "131358", "url": "https://it.wikipedia.org/wiki?curid=1996005", "title": "Hugo Vieira", "text": ""}
{"id": "1996010", "revid": "19141833", "url": "https://it.wikipedia.org/wiki?curid=1996010", "title": "Cantun premane", "text": ""}
{"id": "1996011", "revid": "6923", "url": "https://it.wikipedia.org/wiki?curid=1996011", "title": "Movimento Sociale Nazionale", "text": "Il Movimento Sociale Nazionale (in bulgaro: \u041d\u0430\u0440\u043e\u0434\u043d\u043e \u0441\u043e\u0446\u0438\u0430\u043b\u043d\u043e \u0434\u0432\u0438\u0436\u0435\u043d\u0438\u0435, \u041d\u0421\u0414, \"Narodno Socialno Dvi\u017eenie, NSD\") \u00e8 stato un partito politico bulgaro.\nStoria.\nIl partito fu costituito nel 1932 da Aleksand\u0103r Cankov. Anche se era un membro del governo del \"Blocco del Popolo\" di Nikola Mu\u0161anov, Cankov era diventato un forte ammiratore di Adolf Hitler e, di conseguenza, ha fondato la NRS sulla base del nazismo. Il gruppo ha per\u00f2 predicato la propria idea di 'nazionalismo sociale', che per Cankov prevedeva il coinvolgimento ed il sostegno dei lavoratori nazionali e del sindacato contro la lotta di classe. Il partito non ha incontrato molto favore (nonostante la raccolta di un congruo numero di militanti, in particolare tra i giovani delle periferie urbane), anche se la sua formazione ha contribuito ad accelerare il crollo del governo di coalizione. Il gruppo ha ottenuto alcuni risultati nel 1934, quando un certo numero di membri della corrente di \"sinistra\" dello Zveno ne usc\u00ec per aderire ad altri gruppi, compresa la NRS. Tuttavia, in virt\u00f9 di un ordine di Boris III, il governo di Pen\u010do Zlatev attua una repressione verso i gruppi nazionalsocialisti, e di conseguenza, l'NSD fu messa fuori legge.\nIl gruppo mantenne in clandestinit\u00e0 i legami con Germania nazista, come dimostra la nomina di Cankov per la guida del governo in esilio nel 1944."}
{"id": "1996015", "revid": "1632387", "url": "https://it.wikipedia.org/wiki?curid=1996015", "title": "Rappresentanza politica", "text": "Per rappresentanza politica s'intende normalmente la trasmissione formale del potere tra chi detiene la sovranit\u00e0 (la totalit\u00e0 degli individui, ai quali dunque appartiene il potere: democrazia) e chi \u00e8 legittimato da questi ad imprimere contenuto al comando politico (la persona rappresentativa). \u00c8 elemento fondamentale in una forma di governo di uno Stato di democrazia classica.\nEtimologia.\nIl termine \"rappresentanza\" deriva dal verbo latino arcaico \"re-ad-praesent\u00e0re\", da cui il latino classico \"repraesent\u00e0re\". Questo verbo \u00e8 dunque composto dalla particella \"re\" (\"di nuovo\"), da \"praesens\", accusativo \"praesentem\" (\"presente\") e dalla particella interposta \"ad\" (\"a\"). Dunque, il significato forse pi\u00f9 letterale \u00e8 \"rendere presenti cose passate o lontane\", e di conseguenza quello di esporre sia fisicamente che mentalmente figure o fatti. Degno di nota, non da un punto di vista etimologico, ma per quanto riguarda il significato specifico del termine, \u00e8 il riferimento cui rinvia il greco antico \"\u03bc\u03bf\u03c1\u03c6\u00f3\u03c9\" (\"morphoo\"), e cio\u00e8 al significato di \"dar forma a\", e, dunque, in questo senso, di \"rappresentare\".\nLa storia.\nIntroduzione.\nPer comprendere meglio l'analisi e la critica del concetto moderno-occidentale della rappresentanza politica \u00e8, infine, opportuno ricorrere all'esame delle cause storiche e sociali che l'hanno preparato e generato e seguire come dal medioevo a poco a poco si \u00e8 applicato e diffuso nelle moderne istituzioni; ma, poich\u00e9 un tale studio \u00e8 stato gi\u00e0 ampiamente svolto e divulgato, non occorre entrare nei particolari della narrazione storica e basta accennare a grandi linee i risultati a cui si \u00e8 giunti.\nL'et\u00e0 classica.\nNell'et\u00e0 classica, greca e romana, il concetto della rappresentanza politica non esisteva.\nA causa della ristrettezza numerica dei cittadini che avevano il diritto e l'agio di dedicarsi alla cosa pubblica infatti il popolo normalmente, in materia legislativa e giudiziaria, partecipava direttamente al governo dello Stato mentre, in materia esecutiva, delegava il potere pubblico a cittadini (i \"magistrati\"), affinch\u00e9 lo esercitassero secondo la volont\u00e0 popolare.\nCi\u00f2 \u00e8 tanto vero che, nell'et\u00e0 classica, mancava una chiara determinazione delle funzioni di ogni organo pubblico, il legislatore costituiva un'eccezione e appariva rivestito di un carattere divino o semi-divino e l'evoluzione del diritto non dipendeva quasi mai da creazioni improvvise ed \"ex novo\", ma da consuetudini lentamente consolidatesi nella convivenza e dall'accumularsi e dall'espandersi della giurisprudenza propriamente detta (Vincenzo Miceli).\nLa rappresentanza, nell'et\u00e0 classica, aveva pertanto un carattere privatistico.\nL'et\u00e0 medievale.\nNell'et\u00e0 medievale il concetto della rappresentanza politica fu preparato dal contatto tra i popoli barbari e i popoli dell'Impero, dei quali i primi erano organizzati in gruppi, sotto-gruppi e divisioni di ogni genere, con una svariata quantit\u00e0 di costumi e di diritti, presentavano una cooperazione politica vigorosa e attiva, ma slegata e individualistica, ed erano dominati a preferenza dal sentimento dell'autonomia e dell'indipendenza personale, mentre i secondi erano organizzati in un vasto aggregato politico, nel momento di massima unificazione politica e sociale, presentavano una cooperazione politica coordinata ed estesa, ma fiacca e passiva, ed erano dominati a preferenza dalla tendenza all'accentramento e al rispetto dell'autorit\u00e0.\nLa lenta e costante fusione di questi opposti caratteri, il germanico e il latino, produsse la tendenza all'autonomia del gruppo (la tendenza di ogni aggregato sociale a trasformarsi in organismo politico) e si manifest\u00f2 nella sostituzione dello Stato propriamente detto con numerosi e diversi gruppi sociali \"semi-autonomi\" (dotati ciascuno di una propria frazione di sovranit\u00e0).\nTali gruppi, presentando al proprio interno un elevato livello di omogeneit\u00e0, avevano un mandatario, che agiva in loro vece ogni volta che non potevano agire da s\u00e9, e man mano si organizzarono, prima nel feudo e poi nel comune (Vincenzo Miceli).\nLa rappresentanza nell'et\u00e0 medievale continuava ad avere pertanto un carattere privatistico.\nL'et\u00e0 moderna.\nNell'et\u00e0 moderna il concetto della rappresentanza politica fu generato dal naturale sviluppo dei vincoli della comune tradizione, lingua, razza, indole e territorio, che determinano il carattere proprio di una nazionalit\u00e0, nonch\u00e9 dalla coalizione delle grandi classi sociali (l'aristocrazia, il clero, la borghesia e, in alcune parti, il ceto dei contadini) contro il monarca, che era prevalso sugli altri elementi politici e aveva acquistato un potere assoluto.\nIl processo suddetto si manifest\u00f2 nel rafforzamento della coesione sociale, nell'ingrandimento dello Stato, nell'accentramento dei poteri pubblici e nell'aumento del numero, delle funzioni e della specializzazione degli organi pubblici e si verific\u00f2, prima, in Inghilterra e, poi, nel continente.\nIn Inghilterra infatti la corona fu subito molto potente poich\u00e9 il re normanno Guglielmo I, dopo una breve lotta contro le popolazioni anglosassoni, fu signore dell'isola e vi impiant\u00f2 un rigido sistema feudale, che vedeva al vertice il re e alla base gli uomini pi\u00f9 fedeli del suo seguito. In quella regione inoltre, in conformit\u00e0 alle antiche leggi e consuetudini anglosassoni, gli elementi sociali si mostrarono pi\u00f9 energici, pi\u00f9 vitali e pi\u00f9 tenaci e conservarono sempre vivo il sentimento della libert\u00e0. Ben presto quindi l'aristocrazia e la borghesia nascenti si coalizzarono e iniziarono una lunga lotta contro la corona per restringerne a poco a poco la potenza e riguadagnare man mano le perdute libert\u00e0 (V. Miceli).\nNel continente invece l'elemento monarchico rimase a lungo debole, perch\u00e9 scosso dal frazionamento feudale successo all'Impero carolingio, sicch\u00e9, per ogni gruppo, il nemico da temere e da combattere non era il monarca, il cui aiuto veniva anzi spesso invocato, ma il gruppo pi\u00f9 vicino e pi\u00f9 potente. In quella regione inoltre il concetto latino di uno Stato potente e centralizzatore aveva messo pi\u00f9 profonde radici e doveva certo esercitare un'azione pi\u00f9 forte. Avvenne quindi che gli elementi sociali, in un primo tempo, persero ogni vigoria e si lasciarono assorbire dall'elemento monarchico mentre, in un secondo tempo, si coalizzarono contro di esso, avviando in tal modo anche nel continente, il lungo processo di trasformazione della monarchia da assoluta e feudale in rappresentativa (V. Miceli).\nLa rappresentanza nell'et\u00e0 moderna pass\u00f2 pertanto da un carattere privatistico a un carattere pubblicistico, in virt\u00f9 dell'affermarsi della democrazia rappresentativa.\nNella filosofia politica.\nTale concetto, nella sua valenza specificamente filosofica, occupa una posizione di rilievo nel panorama della filosofia politica moderna. Senza di esso infatti non sarebbe possibile pensare l'agire politico, determinato e determinantesi mediante una rete di dispositivi che organizzano e strutturano logicamente questa realt\u00e0.\nGenealogia.\nParlando di concetti \u00e8 necessario parlare di genealogia, intesa in termini specificatamente nietzschiani. In altre parole: l'elemento storico ha molta meno realt\u00e0 di quanto normalmente ci si deve aspettare. Infatti non \u00e8 possibile una storia dei concetti, se per questa s'intende un resoconto cronologico finalizzato a ripercorrere, secondo un disegno unitario, i significati che si sono sedimentati in alcuni termini attraverso le diverse epoche storiche. Se cos\u00ec fosse, ci\u00f2 significherebbe pensare i concetti come eterni, dotati di una validit\u00e0 universale a prescindere dal diverso contesto in cui sono inseriti. Se infatti si potesse anche solo tentare un confronto con i vari significati racchiusi in un termine, questo presupporrebbe almeno un nucleo identico atto a permettere tale paragone.\nChi sia stato il primo pensatore ad usare coscientemente, fuori dell'ambito giuridico, il termine rappresentanza nel panorama moderno, \u00e8 questione perlomeno dibattuta. Una possibile soluzione potrebbe trovarsi nella filosofia politica di Thomas Hobbes, specificatamente al suo \"Leviatano\". In effetti, se fino ad allora tale concetto indicava l'atto del \"rappresentare un terzo di fronte a qualcuno\" gi\u00e0 inserito in un contesto politico dato e determinato, da Hobbes in poi il significato cade sulla creazione dal nulla del soggetto politico: dalla \"tabula rasa\" si passa dunque alla costruzione di un ordine assolutamente nuovo, moderno.\nLogica.\nSi tratta ora di analizzare il concetto di rappresentanza alla luce delle sue principali strutture teoretiche, per verificare in che modo l'ordine politico moderno sia pensabile attraverso esso. Tale dispositivo rimanda inevitabilmente a concetti quali uguaglianza, libert\u00e0, legittimazione, individuo, e cos\u00ec via: se si parte dal presupposto che tutti gli individui sono per natura uguali tra loro, il problema sar\u00e0 quello di fondare un ordine politico legittimo, in cui un rappresentante (o sovrano, o corpo politico, o stato) abbia il diritto, dedotto e giustificato razionalmente, all'esercizio del potere.\nSe infatti tutti sono ugualmente potenti e liberi, non \u00e8 cosa da poco decidere chi debba essere il rappresentante: in effetti nessuno ha pi\u00f9 diritto di un altro ad esserlo. L'unico modo possibile \u00e8 quello di delegare il potere ad una persona che agisca come se fosse l'attore delle scelte di cui la totalit\u00e0 degli individui \u00e8 autrice. In altri termini, il rappresentante \u00e8 una persona artificiale che agisce nel nome della collettivit\u00e0 come unico interprete legittimo della volont\u00e0 generale: le scelte che egli far\u00e0 saranno scelte fatte in nome di tutti quelli che l'hanno delegato a farle.\nLa creazione di questo ordine politico avviene mediante la dinamica del patto, il quale implica sempre una promessa per il futuro: tutti i singoli individui decidono di cedere una parte del loro potere ad una persona che \"agir\u00e0\" in vece loro. La particolarit\u00e0 di questa struttura \u00e8 che i contraenti al patto sono gli individui, soggetti non ancora politicizzati, i quali non stringono il patto con un rappresentante gi\u00e0 presente: \u00e8 infatti compito del patto creare \"ex nihilo\" il soggetto collettivo. Una volta determinato il rappresentante, egli non ha pi\u00f9 nessuno di fronte a lui: \u00e8 l'unico soggetto politico legittimo. Gli individui quindi non sono pi\u00f9 presenti, ma vengono, per cos\u00ec dire, assorbiti nel corpo rappresentativo. Com'\u00e8 possibile che la moltitudine sia una? Che \"una\" sia la persona rappresentativa (Hobbes).\nGli individui dunque non trasferiscono al sovrano alcun contenuto politico. Questa \u00e8 la particolare forza del nuovo ordine: tutto si risolve ad un livello puramente formale di trasmissione del potere. Un potere dunque vuoto per contenuto, il quale dovr\u00e0 essere colmato solo da chi \u00e8 legittimato a farlo. Da questo momento in poi il rappresentante \u00e8 dotato di un potere irresistibile: qualsiasi diritto di resistenza viene negato, anzi non \u00e8, d'ora innanzi, pi\u00f9 concepibile.\nTeologica.\nDal punto di vista teologico sarebbe bene trattare della rappresentanza in riferimento alla rappresentazione. Nel XX secolo, l'attenzione al problema teologico-politico ha visto l'esplosione di un fecondo dibattito, la cui deflagrazione \u00e8 dovuta, in parte, a Carl Schmitt. In base al suo celebre assunto secondo cui \u00abtutti i concetti pi\u00f9 pregnanti della moderna dottrina dello Stato sono concetti teologici secolarizzati\u00bb (\"Categorie del politico\", trad. it. p.\u00a061), il teorema della secolarizzazione diviene il fulcro interpretativo della realt\u00e0 politica: in base ad esso infatti \u00e8 cos\u00ec possibile misurare il rapporto tra tempo storico e teologia.\nCome tutti i pi\u00f9 pregnanti concetti politici, anche la rappresentanza rimanda ad una tipica struttura teologica: rendere presente ci\u00f2 che per sua natura \u00e8 assente. Banalmente, esiste una parola per definire Dio, dunque si pu\u00f2 sempre parlarne, sebbene, data la sua natura, non sia concettualmente definibile. In altre pi\u00f9 chiare parole: Dio s'ha da rappresentarselo (Wittgenstein). Questa aporia si ripresenta anche all'interno della stessa logica della rappresentanza, e precisamente all'altezza del patto e relativa delega al rappresentante.\nTale dinamica ha una falla naturale e necessaria se si pensa al fatto che il rappresentante \u00e8 sia effetto, sia condizione del patto: contemporaneamente agli individui non si d\u00e0, e quando si d\u00e0, gli individui non esistono pi\u00f9. Ci\u00f2 riflette il suo lato, per cos\u00ec dire negativo, sul problema della decisione e del diritto di resistenza: come si legge nella Bibbia (Giobbe40, 25-32) nessuno che viva sotto il cielo potr\u00e0 mai sottomettere il mostruoso Leviatano.\nL'analisi giuridica.\nLa rappresentanza.\nLa rappresentanza \u00e8 la conclusione di un negozio giuridico (la manifestazione cosciente e volontaria di un proprio intento, a cui l'ordinamento giuridico riconnette quegli effetti ritenuti necessari o convenienti alla sua miglior realizzazione in forma giuridica), da parte di un soggetto (il \"rappresentante\"), \"per conto\" (nell'interesse) di un altro soggetto (il \"rappresentato\") e nei confronti di un terzo, e si distingue in: individuale e collettiva, di interessi e di volont\u00e0, organica e soggettiva nonch\u00e9 legale e volontaria.\nIndividuale e collettiva.\nLa \"rappresentanza individuale\" \u00e8 la rappresentanza il cui interesse \u00e8 \"individuale\", cio\u00e8 appartenente a un individuo.\nLa \"rappresentanza collettiva\" \u00e8 la rappresentanza il cui interesse \u00e8 \"collettivo\", cio\u00e8 appartenente a una molteplicit\u00e0 di individui, e si distingue in\nDi interessi e di volont\u00e0.\nLa \"rappresentanza di interessi\" \u00e8 la rappresentanza il cui interesse \u00e8 \"oggettivo\", cio\u00e8 interpretato dal rappresentante.\nLa \"rappresentanza di volont\u00e0\" \u00e8 la rappresentanza il cui interesse \u00e8 \"soggettivo\", cio\u00e8 interpretato dal rappresentato.\nOrganica e soggettiva.\nLa \"rappresentanza organica\" \u00e8 la rappresentanza il cui rappresentante \u00e8 un organo di una persona giuridica e il cui rappresentato \u00e8 tale persona giuridica.\nLa \"rappresentanza soggettiva\" \u00e8 la rappresentanza il cui rappresentante \u00e8 un soggetto giuridico e il cui rappresentato \u00e8 un altro soggetto giuridico e si distingue in:\nLegale e volontaria.\nLa \"rappresentanza legale\" \u00e8 la rappresentanza il cui potere \u00e8 conferito e regolato dalla legge.\nLa \"rappresentanza volontaria\" \u00e8 la rappresentanza il cui potere \u00e8 conferito e regolato dal rappresentato.\nNella scienza politica.\nLa \"rappresentanza politica\", in uno Stato di democrazia classica, \u00e8 quella normalmente vigente nelle democrazie moderne e occidentali.\nLa dottrina politologica sottostante \u00e8 stata enunciata da John Fitzgerald Kennedy con le seguenti parole:\nHans Kelsen ha spiegato che questo carattere del parlamentarismo \"\u00e8 un compromesso tra l\u2019idea di libert\u00e0 politica e il principio della divisione differenziale del lavoro e che non solo le libert\u00e0, ma anche la divisione dei poteri sono un argine allo sconfinamento del principio democratico oltre il potere legislativo (ed anzi suggerisce l\u2019idea che Montesquieu avesse formulato la nota teoria per salvaguardare uno spazio al sovrano piuttosto che al Parlamento). Ribadisce pi\u00f9 volte che la rappresentanza \u00e8 una finzione (anzi, la chiama anche \u201ccrassa finzione\u201d), ma sostiene che la democrazia diretta \u00e8 impossibile: l\u2019unica forma di democrazia reale possibile \u00e8 quella parlamentare\".\nLa critica sociologica.\nProprio partendo da una rilettura delle analisi realistiche di Hans Kelsen, nella sociologia politica \u00e8 sorta una critica al concetto moderno-occidentale della rappresentanza politica: essa afferma che tale concetto si \u00e8 sviluppato essenzialmente secondo due contrapposte teorie, quella per cui la rappresentanza politica vigente nelle democrazie moderne e occidentali dovrebbe avere un carattere autoritario (la \"teoria autoritaria\") e quella per cui tale rappresentanza dovrebbe avere un carattere \"democratico\" (la \"teoria democratica\").\nNel distinguere la rappresentanza - secondo il grado di aderenza alla volont\u00e0 dell'elettorato - in autoritaria, democratica e mista, tale dottrina attribuisce a ciascuna di tali categorie le caratteristiche che seguono.\nAutoritaria.\nLa \"rappresentanza politica autoritaria\" \u00e8 la rappresentanza politica, sul piano sostanziale, \"generale\" e \"di interessi\" nonch\u00e9, sul piano formale, \"organica\" e \"legale\".\nDa quanto s'\u00e8 detto, discendono i seguenti corollari: \nLa rappresentanza politica autoritaria pertanto \u00e8 caratterizzata dal potere del rappresentante politico di disattendere le promesse elettorali.\nGli autori principali della teoria autoritaria sono G. Jellinek, Vittorio Emanuele Orlando, Santi Romano e Vincenzo Miceli, vissuti tra la seconda met\u00e0 dell'ottocento e la prima met\u00e0 del novecento.\nLa tesi fondamentale della teoria autoritaria \u00e8 che la rappresentanza politica dovrebbe essere, sul piano sostanziale, generale e di interessi, poich\u00e9 il massimo bene pubblico possibile consiste nella cura degli interessi universali e oggettivi dello Stato nonch\u00e9, sul piano formale, organica e legale, poich\u00e9 la complessit\u00e0 e l'imparzialit\u00e0 di tali interessi richiedono che il rappresentante abbia, rispetto al rappresentato, la titolarit\u00e0 diretta della sovranit\u00e0 (che, di conseguenza, dovrebbe essere unica e indivisibile).\nDemocratica.\nLa \"rappresentanza politica democratica\" \u00e8 la rappresentanza politica, sul piano sostanziale, speciale e di volont\u00e0 nonch\u00e9, sul piano formale, soggettiva e volontaria.\nDa quanto s'\u00e8 detto, discendono i seguenti corollari: \nLa rappresentanza politica democratica, pertanto, \u00e8 caratterizzata dall'obbligo di coerenza del rappresentante politico, rispetto agli impegni assunti in sede elettorale: la variabile, in proposito, \u00e8 quella dipendente dal sistema elettorale, che lo rende responsabile come persona o come componente di un attore collettivo (partito, schieramento, movimento).\nLa tesi fondamentale della teoria democratica \u00e8 che la rappresentanza politica dovrebbe essere, sul piano sostanziale, speciale e di volont\u00e0, poich\u00e9 il massimo bene pubblico possibile consiste nella cura degli interessi maggioritari e soggettivi dello Stato nonch\u00e9, sul piano formale, soggettiva e volontaria, poich\u00e9 la semplicit\u00e0 e la parzialit\u00e0 di tali interessi richiedono che il rappresentante abbia, rispetto al rappresentato, la titolarit\u00e0 indiretta della sovranit\u00e0 (che, di conseguenza, dovrebbe essere molteplice e divisibile).\nMista.\nUna teoria \u00e8 stata affacciata, per conciliare le due esigenze sottese alla rappresentanza: la rappresentanza politica autoritaria, rispetto alla democratica, ha il vantaggio di garantire un'amministrazione pi\u00f9 flessibile, comportando una maggiore libert\u00e0 del rappresentante, mentre la rappresentanza politica democratica, rispetto all'autoritaria, ha il vantaggio di garantire un'amministrazione pi\u00f9 rappresentativa, comportando la cura degli interessi della maggioranza degli elettori anzich\u00e9 quella degli interessi personali del rappresentante.\nLa \"rappresentanza politica mista\" \u00e8 la rappresentanza politica, in tutto o in parte, autoritaria o democratica. Essa pertanto \u00e8 caratterizzata dalla libert\u00e0 del rappresentante politico di obbligarsi o meno a rispettare, in tutto o in parte, le promesse elettorali. Come ipotesi di conciliazione tra le due istanze, la rappresentanza mista potrebbe essere conseguita con l'istituzione di un \"mandato costituzionale di rappresentanza politica\", cio\u00e8 un mandato il cui accordo consisterebbe nella candidatura e intercorrerebbe tra lo Stato e il candidato. La \"causa del negozio giuridico\" consisterebbe nella rappresentanza politica, mentre l'oggetto consisterebbe nel nucleo essenziale del programma elettorale e sarebbe sospensivamente condizionato all'elezione. Una tale legge costituzionale, reintroducendo una sorta di mandato imperativo, metterebbe in concorrenza i partiti politici, oltre che sui programmi elettorali, anche sulle conseguenze della mancata realizzazione degli stessi, vincolando maggiormente i rappresentanti politici al rispetto delle promesse elettorali."}
{"id": "1996022", "revid": "38120", "url": "https://it.wikipedia.org/wiki?curid=1996022", "title": "Miguel Vieira Hugo", "text": ""}
{"id": "1996029", "revid": "1573940", "url": "https://it.wikipedia.org/wiki?curid=1996029", "title": "Microbates collaris", "text": "Lo zanzariere dal collare (Microbates collaris ) \u00e8 un uccello passeriforme della famiglia Polioptilidae.\nDistribuzione e habitat.\nLo si trova in Brasile, Colombia, Ecuador, Guiana Francese, Guyana, Per\u00f9, Suriname e Venezuela.\nIl suo habitat naturale sono le foreste tropicali e subtropicali dei bassipiani."}
{"id": "1996030", "revid": "287204", "url": "https://it.wikipedia.org/wiki?curid=1996030", "title": "Cumlosen", "text": "Cumlosen \u00e8 un comune di 886 abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") Lenzen-Elbtalaue.\nSuddivisione amministrativa.\nIl territorio comunale comprende 4 centri abitati (\"Ortsteil\"):"}
{"id": "1996033", "revid": "149727", "url": "https://it.wikipedia.org/wiki?curid=1996033", "title": "Motrich", "text": ""}
{"id": "1996034", "revid": "149727", "url": "https://it.wikipedia.org/wiki?curid=1996034", "title": "M\u00fcggendorf", "text": ""}
{"id": "1996035", "revid": "79213", "url": "https://it.wikipedia.org/wiki?curid=1996035", "title": "Museo dell'Opera del Duomo di Perugia", "text": ""}
{"id": "1996036", "revid": "119557363", "url": "https://it.wikipedia.org/wiki?curid=1996036", "title": "Wentdorf", "text": ""}
{"id": "1996038", "revid": "124510157", "url": "https://it.wikipedia.org/wiki?curid=1996038", "title": "Locomotiva DB 111", "text": "La locomotiva 111 \u00e8 una locomotiva elettrica delle ferrovie tedesche (Deutsche Bahn) prodotta dal 1974 al 1984 in un totale di 227 esemplari.\nStoria.\nLa locomotiva del gruppo 111 rappresenta il diretto successore della locomotiva gruppo 110 per treni veloci e venne ordinata al termine della loro fornitura dato che vi era una necessit\u00e0 ulteriore di locomotive per treni veloci passeggeri; le DB negli anni settanta decisero quindi di commissionarle. Pur basandosi sul progetto delle 110, con cui condividevano alcuni componenti, si decise di introdurre numerosi miglioramenti quali ad esempio i carrelli, che vennero costruiti per essere utilizzabili anche ad alte velocit\u00e0 di marcia e la cabina ergonomica (che sarebbe poi diventata il modello unificato tedesco).\nLa prima locomotiva, 111 001, venne consegnata dalla Krauss-Maffei alla fine del 1974 e fino al 1984 vennero prodotte altre 226 unit\u00e0 anche da Henschel, Krupp, Siemens, AEG e BBC. Le serie erano sei, con lievi differenze tra l'una e l'altra. In particolare le unit\u00e0 dalla 111 alla 188 erano state ordinate espressamente per la S-Bahn (era stato deciso di usare le 111 per questi treni nell'area Rhein-Ruhr), con l'adozione del comando porte e del microfono in cabina, nonch\u00e9 di una nuova colorazione. Le restanti unit\u00e0 erano invece costruite per essere impiegate con treni passeggeri espressi, diretti e locali.\nL'ultima unit\u00e0 avrebbe dovuto concludere la costruzione di locomotive del tipo convenzionale a corrente alternata delle ferrovie tedesche ma dopo la riunificazione tedesca venne deciso di prolungarne la costruzione con il successivo gruppo 112 il cui progetto era stato approntato dalla Deutsche Reichsbahn.\nServizio.\nLa 111 001 fu consegnata ufficialmente nel gennaio 1975, iniziando una serie di test presso le DB. A breve seguirono le unit\u00e0 successive.\nInizialmente le 111 erano utilizzate in turni promiscui con le 110, ma ben presto furono assegnati loro turni specifici. Tutte le 111 fino alla 111 110 furono assegnate al deposito locomotive di Monaco di Baviera.\nNel 1978 furono consegnate le prime locomotive per la S-Bahn, i cui servizi iniziarono l'anno successivo.\nNel 1979 venne riorganizzata la categoria InterCity in Germania, con treni composti da carrozze sia di prima che di seconda classe e cadenzamento orario. Non essendo il numero delle 103 sufficiente a coprire tutti i servizi, le 111 vennero autorizzate alla marcia fino a 160\u00a0km/h per essere impiegate in questa categoria. La loro velocit\u00e0 era infatti originariamente di 150\u00a0km/h proprio per uniformarsi con le 110.\nNegli anni ottanta alle 111 venivano affidate quasi tutte le categorie di treni passeggeri, spaziando da alcuni TEE agli InterCity, ai Rapidi, ai Locali, e occasionalmente qualche treno merci (specialmente se merci celeri o vagoni postali). In quel periodo le unit\u00e0 di Monaco effettuavano regolarmente servizi sulla rete austriaca, e ci\u00f2 avviene ancora oggi.\nNegli anni novanta una locomotiva del gruppo, la 111 049, venne utilizzata per l'effettuazione del Lufthansa Airport Express.\nAlla fine degli anni novanta gradualmente tutte le locomotive furono assegnate alla divisione regionale del gruppo DB, a seguito della comparsa del gruppo 101, locomotive adatte ai treni a lunga percorrenza. DB Regio le utilizza tuttora nei collegamenti a breve distanza con convogli di carrozze a due piani oppure carrozze \"Silberling\" rimodernate.\nLe unit\u00e0 accantonate o demolite sono solamente tre: \nla 111 109, a seguito di un incidente nel 1982 in Austria, a Wels; \nla 111 004, dopo uno scontro ad un passaggio a livello nel 2006;\nla 111 090, dopo un incidente ferroviario a Peine (Germania) nel 2010.\nLivree.\nLa BR 111 ha la particolarit\u00e0 di essere una locomotiva tra quelle che hanno rivestito il maggior numero di colorazioni in Germania:"}
{"id": "1996041", "revid": "142813", "url": "https://it.wikipedia.org/wiki?curid=1996041", "title": "Luca Scinto", "text": "Professionista dal 1994 al 2002, vinse Gran Premio Citt\u00e0 di Camaiore e Giro di Toscana. Dal 2009 \u00e8 direttore sportivo della formazione Professional Continental toscana Vini Zab\u00f9 KTM (gi\u00e0 ISD, Farnese Vini, Fantini, Yellow Fluo, Neri Sottoli, Southeast e Wilier).\nCarriera.\nDistintosi come uno dei migliori gregari di Michele Bartoli, prima alla MG Maglificio-Technogym e poi alla Mapei-Quick Step, rappresent\u00f2 la Nazionale italiana in quattro edizioni del campionato del mondo in linea, compreso quello vinto da Mario Cipollini a Zolder nel 2002.\nTra i dilettanti ottenne 11 successi, da professionista colse invece sette vittorie \u2013 spiccano quelle nel Gran Premio Citt\u00e0 di Camaiore 1995, nel Tour de Langkawi 1997 e nel Giro di Toscana 1999 \u2013 e si piazz\u00f2 secondo al Gran Premio Pino Cerami 1994 ed al Giro del Lazio 1997. Buon cronoman, chiuse al terzo posto nei campionati italiani di specialit\u00e0 del 1995, salendo inoltre due volte sul podio della Firenze-Pistoia, secondo nel 1994 e terzo nel 1998. Lasci\u00f2 l'attivit\u00e0 al termine della stagione 2002.\nDopo il ritiro \u00e8 salito subito sull'ammiraglia della squadra dilettantistica Finauto, lanciando molti ciclisti, tra cui Giovanni Visconti, Andrij Hrivko e Dmytro Hrabovs'kyj, e ottenendo con loro molti successi. \u00c8 diventato poi, nel 2009, team manager della squadra professionistica toscana ISD-Neri (divenuta poi Farnese Vini, Vini Fantini, Yellow Fluo, Neri Sottoli, Southeast, Wilier Triestina e Vini Zab\u00f9)."}
{"id": "1996043", "revid": "339392", "url": "https://it.wikipedia.org/wiki?curid=1996043", "title": "San Colombano di Bobbio", "text": ""}
{"id": "1996055", "revid": "188323", "url": "https://it.wikipedia.org/wiki?curid=1996055", "title": "Fonte d'innesco", "text": ""}
{"id": "1996056", "revid": "767487", "url": "https://it.wikipedia.org/wiki?curid=1996056", "title": "Paul Hirsh", "text": "Biografia.\nInsieme a Paul French, Chris Hook e John Marter nel 1978 form\u00f2 i Voyager, gruppo di rock progressivo presto evolutosi verso forme musicali pi\u00f9 commerciali.\nCon i Voyager arriv\u00f2 al successo nel 1979 grazie all'album \"Halfway Hotel\", lavoro di buona affermazione commerciale, la cui uscita fu accompagnata dal singolo omonimo giunto alla posizione n. 33 nelle classifiche del Regno Unito.\nCoi Voyager si segnalano altri due album nel 1980 e 1981 (\"Act of Love\" e \"Voyager\"), i cui minori consensi di vendite portarono presto allo scioglimento della band.\nDa quel momento Paul Hirsh cominci\u00f2 a dedicarsi prevalentemente ad un lavoro di \"session man\" suonando quale musicista esterno nelle produzioni di altri artisti.\nNel 2000, per un anno e mezzo, riusc\u00ec anche ad entrare quale componente effettivo alle tastiere negli Status Quo in sostituzione di Andy Bown temporaneamente fuori dalla band per motivi familiari.\nChiusa la sua esperienza con la storica rock band inglese, partecip\u00f2 alla \"reunion\" dei Voyager nel 2004 da cui prese vita un progetto sfociato in nuovo album intitolato \"Element IV\", cui fece seguito nel 2006 un ultimo lavoro chiamato \"Eyecontact\".\nSciolti di nuovo i Voyager, riprese la sua attivit\u00e0 di \"session man\" e si esib\u00ec quale componente aggiunto nella band di accompagnamento a Chris Rea in una lunga tourn\u00e9e.\nTra gli altri progetti cui partecipa, va segnalata la sua adesione ai The Mods, band inglese nata come tributo alla musica degli anni sessanta."}
{"id": "1996058", "revid": "913245", "url": "https://it.wikipedia.org/wiki?curid=1996058", "title": "Valerij Bor\u010din", "text": ""}
{"id": "1996059", "revid": "33689", "url": "https://it.wikipedia.org/wiki?curid=1996059", "title": "Rettore", "text": ""}
{"id": "1996064", "revid": "1544245", "url": "https://it.wikipedia.org/wiki?curid=1996064", "title": "Ipogeo di via Livenza", "text": "L'Ipogeo di via Livenza \u00e8 una costruzione sotterranea antica situata presso l'attuale via Livenza a Roma, a nord del colle Quirinale, poco lontano dalle mura Aureliane, dove si trovava l'ampio Sepolcreto salario.\nSi tratta di un edificio dalla pianta allungata, simile a quella di un circo (21x7 metri), orientato sull'asse nord-sud, con vari ambienti laterali. Venne scoperto durante la costruzione del quartiere moderno ed oggi gli edifici soprastanti ne hanno tagliato via gran parte, anche se \u00e8 ancora possibile interpretare il monumento dalle strutture superstiti.\nDescrizione.\nVi si accede tramite una scala che conserva ancora numerosi gradini antichi originari. La parete settentrionale, che \u00e8 parallela a quella di fondo, \u00e8 forata da tre archi adiacenti (due minori ai lati e uno principale al centro).\nSotto l'arco centrale, in posizione leggermente obliqua, si trova un vascone rettangolare (2,90 x 1,70, profondo 2,50 metri), separato dal resto dell'aula da una transenna, di ricostruzione recente. Esso era alimentato da un tubo sul muro settentrionale che riempiva la vasca solo fino a met\u00e0, mentre per entrarvi dentro si dovevano scendere tre scalini (il primo dei quali \u00e8 molto alto). Lo scarico dell'acqua avveniva tramite il fognolo visibile sopra il primo gradino e tramite un'apertura a saracinesca sulla parete occidentale.\nIl sottarco e la parete di fondo avevano pitture nello zoccolo inferiore e mosaici nella parte superiore. Dei mosaici si conserva solo un frammento che suggerisce una fascia multicolore che borda una scena dove compaiono due figure, una delle quali \u00e8 inginocchiata davanti a una fonte, mentre l'altra \u00e8 in piedi: forse si tratta di san Pietro che fa scaturire l'acqua da una roccia per battezzare un centurione convertito. L'epigrafe al centro dell'arcone \u00e8 quasi totalmente scomparsa. Lo zoccolo \u00e8 decorato da figure di Eroti alla pesca.\nLa parete di fondo ha una nicchia, non lungo l'asse, con affreschi che imitano incrostazioni marmoree e, sulla calotta, un \"kantharos\" dal quale zampilla acqua e dove si posano due colombe. Ai lati di questa nicchia si trovano le decorazioni pi\u00f9 importanti, ambientate in un paesaggio verde con alberi e cespugli: a sinistra una Diana cacciatrice che estrae una freccia dalla faretra, con due cervi che fuggono ai lati; a destra una ninfa dei boschi che accarezza un capriolo. Il complesso doveva inoltre essere decorato da marmi, dei quali sono stati trovati alcuni frammenti.\nUso e datazione.\nNella decorazione dell'edificio coesistono quindi soggetti cristiani e pagani e si \u00e8 pensato che potesse essere adibito a battistero o tempio di qualche culto misterico, o forse anche un ninfeo legato allo sfruttamento della polla d'acqua sotterranea.\nLo specialista della Roma Sotterranea, l'archeologo Carlo Pavia, dopo aver ricostruito un plastico del monumento nella scala 1/50, dopo aver notato che l'asse del monumento \u00e8 rivolto a Nord e dopo aver riempito d'acqua la vasca del modellino, ha constatato che la luce di una lampada si riflette sul pelo dell'acqua stessa e, relativamente al suo posizionamento (partendo da Oriente, ad imitazione del percorso della luce solare nell'arco di una giornata), il fascio si dirige ed illumina prima la figura di Diana cacciatrice (il mattino e la proibizione del paganesimo a che i cristiani si avvicinino alla fonte), poi quella che doveva essere la statua nella lunetta (il mezzo d\u00ec, ovvero l'avvento del cristianesimo) ed infine la figura di destra (la sera, il paganesimo ormai convertito e che accompagna i cristiani alla fonte). La movimentazione dell'asse all'interno della chiusa permetteva di creare un fascio luminoso pi\u00f9 o meno intenso; l'angolo dello stesso era dunque variabile e tale variabilit\u00e0 era pi\u00f9 o meno accentuata dalla presenza dei gradini che avevano il compito di allargare o restringere il punto di rifrazione della luce solare. Il monumento era coperto nella parte settentrionale (quella oggi conservata) e in quella meridionale (oggi perduta ma della quale si conosce la pianta); la luce entrava forzatamente da un settore quasi centrale, in origine scoperto. Nella meridionale sedevano le persone per poter ammirare comodamente la suggestiva proiezione. Solo con questa ipotesi d'uso, lo studioso, dopo aver analizzato i rendiconti di scavo del Paribeni e con l'ausilio di un plastico in scala, ha potuto rispondere alle numerose domande circa la curiosa messa in opera della soglia relativa alla chiusa (non posta al livello del piano vasca ma rialzata di molti centimetri), la funzione degli scalini (che scalini non sono bens\u00ec delimitazione dell'angolo di rifrazione luce) ed infine la particolare asimmetria della vasca (costruita in tal modo proprio per motivi di spostamento della luce durante la giornata).\nLa datazione del complesso \u00e8 posta nella seconda met\u00e0 del IV secolo, anche guardando alla tecnica edilizia in \"opus listatum\", dove compare un bollo con il monogramma di Costantino. L'epoca post-costantiniana (in particolare il momento di transizione tra Giuliano e Teodosio I) \u00e8 coerente con il classicismo della decorazione, la ricchezza e con l'ambiguit\u00e0 pagano-cristiana."}
{"id": "1996068", "revid": "175595", "url": "https://it.wikipedia.org/wiki?curid=1996068", "title": "L Lawliet", "text": ""}
{"id": "1996071", "revid": "175595", "url": "https://it.wikipedia.org/wiki?curid=1996071", "title": "Elle Lawliet", "text": ""}
{"id": "1996074", "revid": "1632387", "url": "https://it.wikipedia.org/wiki?curid=1996074", "title": "Riflessioni sulla Rivoluzione in Francia", "text": "Le Riflessioni sulla Rivoluzione in Francia (titolo completo: \"Riflessioni sulla Rivoluzione in Francia e sulle deliberazioni di alcune societ\u00e0 di Londra relative a tale evento. In una lettera indirizzata a un gentiluomo di Parigi, dell'onorevole Edmund Burke\"), in inglese \"Reflections on the Revolution in France\", \u00e8 l'opera pi\u00f9 celebre di Edmund Burke e la pi\u00f9 famosa invettiva mai scritta contro la Rivoluzione francese. Nate da un carteggio con un gentiluomo parigino, vennero pubblicate a Londra il 1\u00ba novembre 1790, e tale fu la loro fama, che esse divennero subito un \"best seller\". In soli sei mesi ne furono vendute 19.000 copie; nel settembre 1791 solo in Gran Bretagna vi furono undici ristampe, mentre l'opera gi\u00e0 correva per l'Europa, tradotta nelle maggiori lingue.\nContesto storico.\nIl 2 novembre 1789, l'Assemblea Nazionale, su proposta di Charles-Maurice de Talleyrand-P\u00e9rigord, allora vescovo di Autun, confisc\u00f2 tutti i beni ecclesiastici, mettendoli a disposizione dello Stato per l'estinzione del debito pubblico. In quello stesso anno vennero introdotti gli assegnati, una forma di carta moneta garantita dai \"domini nazionali\", che i detentori potevano utilizzare per acquistare i beni confiscati alla Chiesa. Sebbene utilizzati in principio come buoni del tesoro, ricevettero ben presto un corso forzoso, andando di fatto a sostituire le \"livres\". L'emissione incontrollata di assegnati, che sfior\u00f2 i quattrocento milioni, scaten\u00f2 una crescita vertiginosa del tasso d'inflazione, andando cos\u00ec a innescare una devastante recessione dell'intera economia francese.\nLa nazionalizzazione dei beni della Chiesa spinse l'Assemblea Nazionale ad interessarsi del finanziamento del clero. Il 12 luglio 1790 fu approvata la Costituzione civile del clero: le diocesi vennero ridotte da centotrenta ad ottantatr\u00e9, facendole coincidere con i dipartimenti; parroci e vescovi divennero a tutti gli effetti funzionari pubblici stipendiati dallo Stato e, in quanto tali, tenuti a prestare giuramento alla Costituzione. Seguendo una tradizione gallicana ben ancorata in una parte dei rappresentanti del Terzo Stato e degli illuministi favorevoli alla secolarizzazione della societ\u00e0, i deputati non domandarono al Papa il suo giudizio sulle riforme del clero cattolico francese. I primi sacerdoti cominciarono a prestare giuramento senza attendere il pronunciamento del sovrano pontefice. La Costituzione divise la popolazione in due campi antagonisti: la maggior parte degli ecclesiastici furono non giuranti, ovvero \"refrattari\". Questo fu l'inizio del dramma sociale che si verific\u00f2 tra il 1792 ed il 1793, e che si acu\u00ec ulteriormente durante il Regime del Terrore. Il 10 marzo 1791 papa Pio VI si pronunci\u00f2 contro la Costituzione civile con l'enciclica \"Quod aliquandum\" e il mese successivo, con l'enciclica \"Charitas quae\", sospese \"a divinis\" tutti i sacerdoti e vescovi \"costituzionali\" (ossia coloro che avevano giurato fedelt\u00e0 alla costituzione) e tutti quei vescovi consacrati dagli stessi.\nTalleyrand, che tra i primi sette \"vescovi giuranti\" era stato il principale sostenitore della Costituzione civile del clero e che aveva ordinato i primi due vescovi \"costituzionali\" (i cosiddetti \"talleyrandistes\"), venne quindi scomunicato e dimesso dallo stato clericale.\nLa questione religiosa e le drastiche riforme imposte d'autorit\u00e0 dall'Assemblea aggravarono il malcontento di una larga parte dei francesi. Agli inizi del 1790 nel sud della Francia scoppiarono delle discordie tra cattolici e protestanti, mentre la questione del giuramento degener\u00f2 presto in scontro violento nell'Ovest, in Vandea e Bretagna, regioni fortemente cattoliche e leali al re, dove il clero, sostenuto dalla popolazione, si era in gran maggioranza schierato su posizioni \"refrattarie\".\nNel frattempo, gli Stati europei rimasero per lo pi\u00f9 indifferenti alla situazione francese, mentre in alcuni casi si verificarono perfino delle tiepide adesioni. Tuttavia in Gran Bretagna, il 9 febbraio 1790, durante il discorso sul bilancio preventivo militare (\"Speech on the Army Estimates Bill\") alla Camera dei Comuni, lo statista e filosofo anglo-irlandese Edmund Burke manifest\u00f2 per primo pubblicamente la propria riprovazione per i fatti che si stavano verificando in Francia.\nDurissima fu la replica di Burke alle parole di Charles James Fox, inneggianti agli avvenimenti francesi e alle delibere dell'Assemblea Nazionale.\nIl 6 maggio dello stesso anno, altrettanto risoluta fu un'altra replica a Fox, che aveva celebrato la nuova costituzione francese definendola come \u00abil pi\u00f9 stupendo e glorioso monumento alla Libert\u00e0 che sia mai stato eretto sulle fondamenta dei diritti dell'uomo\u00bb.\nSeguirono dei disordini in aula, per lo pi\u00f9 fomentati da Fox ed dal suo giovane pupillo Richard Sheridan, e Burke fu costretto ad interrompere il suo discorso. Tra le grida dei deputati, Burke riusc\u00ec a stento a riprendere la parola, apostrofando il suo collega:\nA distanza di pochi mesi, Burke dava alle stampe le \"Riflessioni sulla Rivoluzione in Francia\", confermando la definitiva rottura con Fox e gli altri membri del partito \"Whig\". La fine dell'amicizia fra i due decret\u00f2 anche lo scoppio di una serie di divisioni tra gli stessi \"Whigs\", che di l\u00ec a poco si sarebbero divisi fra gli \"\"Antichi Whigs\", sostenitori di Burke e del governo \"tory\" del primo ministro William Pitt il Giovane, e i \"Nuovi Whigs\"\" seguaci di Fox, segnando di fatto una frattura che mai pi\u00f9 sarebbe stata colmata, salvo il breve periodo del Ministero di tutti gli Ingegni, nel caos istituzionale seguito alla morte di Pitt nel 1806.\nGenesi dell'opera.\nLe \"Riflessioni\" ebbero origine da un carteggio con un giovane aristocratico parigino, Charles-Jean-Fran\u00e7ois Dupont, che aveva conosciuto Edmund Burke nel corso di un viaggio in Inghilterra. Il 4 novembre 1789, pochi mesi dopo la presa della Bastiglia, Dupont scrisse a Burke, chiedendogli le sue impressioni riguardo alla piega che in Francia stavano prendendo gli eventi. Burke rispose all'amico con due lettere, la seconda delle quali, la pi\u00f9 lunga, divent\u00f2 la base su cui vennero sviluppate, ampliate e redatte le \"Riflessioni sulla Rivoluzione in Francia\". Non \u00e8 un caso, perci\u00f2, come sottolinea lo stesso Burke nella breve introduzione, che egli abbia voluto mantenere consapevolmente la struttura dell'opera in forma epistolare.\nTutte le \"Riflessioni\" sembrano sostanzialmente ruotare attorno a due avvenimenti ritenuti di cruciale importanza per tutto il precipitare degli eventi successivo all'anno 1790: da un lato la nazionalizzazione dei beni ecclesiastici e la Costituzione civile del clero (l'attacco alla Chiesa), dall'altro la marcia della plebe parigina su Versailles il 5-6 ottobre dello stesso anno (l'attacco alla Corona). Tuttavia Burke, come egli stesso afferma nella parte iniziale dell'opera, fu spinto a scrivere e dare alle stampe le \"Riflessioni\" anche per un fatto avvenuto a Londra il 4 novembre 1789, la riunione della \"Revolutionary Society\". Si trattava di un club i cui membri erano in massima parte composti dai cosiddetti \"non conformisti\", ossia i dissidenti protestanti che non aderivano alla Chiesa d'Inghilterra, i quali avevano come scopo quello di propagandare una particolare interpretazione della Gloriosa rivoluzione, che in qualche modo ponesse in comune consonanza gli avvenimenti inglesi del 1688 con i fatti di Francia. La riunione del club, infatti, fu seguita da un discorso di Richard Price, in cui questi elogiava gli avvenimenti dell'ottobre di quell'anno e l'assalto a Versailles.\nBurke critic\u00f2 immediatamente l'interpretazione di Price, condannando il suo discorso. Egli, infatti, era di parere del tutto contrario. Mentre la Gloriosa rivoluzione, senza violenza alcuna, a suo dire non aveva fatto nient'altro che ristabilire l'ordine tradizionale e costituzionale, risalente alla \"Magna Charta\", violato in alcune parti da Giacomo II, la Rivoluzione francese rappresentava invece per lui un evento sconnesso dalla realt\u00e0, di inaudita violenza, che non mirava a ripristinare, nel solco della legge, le antiche libert\u00e0, ma che aveva come intento la distruzione del passato, della tradizione, dell'autorit\u00e0 e della religione, mirando a riorganizzare lo Stato su principi del tutto astratti e non consolidati dalla storia, che, secondo Burke, avrebbero condotto all'anarchia e ad una eventuale involuzione dittatoriale. Fu perci\u00f2 questa reazione a indurlo a trasformare l'iniziale missiva all'amico Dupont, in un'opera come le \"Riflessioni\".\nContenuto dell'opera.\nLa critica serrata che Burke muove nelle \"Riflessioni\" alla Rivoluzione francese parte da un nodo ed un presupposto fondamentali. Secondo lo statista anglo-irlandese, la rivoluzione francese \u00e8 irrimediabilmente destinata al disastro, perch\u00e9 essa poggia le proprie fondamenta ideologiche su nozioni astratte, che hanno la pretesa di essere razionalmente fondate, ma che al contrario ignorano la complessit\u00e0 della natura umana e della societ\u00e0. Burke considerava la politica da un punto di vista pragmatico, e rigettava le idee ed il razionalismo astratto dei filosofi dell'Illuminismo, come il marchese di Condorcet, secondo i quali la politica poteva essere ridotta ad un mero sistema basato sulla matematica e su una rigida logica deduttiva. Formatosi sugli scritti di Cicerone, Aristotele, Platone, Sant'Agostino e Montesquieu, Burke credeva in un governo basato sul \"sentimento degli uomini\", piuttosto che sul freddo raziocinio. Per tale motivo ricorrono spesso, nelle \"Riflessioni\", giudizi negativi e di aperta condanna contro tutti quegli esponenti dell'Illuminismo, soprattutto francese, come Voltaire, Rousseau, Helv\u00e9tius, Turgot, che negavano o snaturavano i concetti del Peccato originale e della Divina Provvidenza, e dell'azione di quest'ultima all'interno della societ\u00e0 umana.\nCome anglicano e \"whig\", Burke non condivide la nozione di \"diritto divino\", ma, contro Rousseau, egli difende il ruolo centrale del diritto alla propriet\u00e0 privata, della tradizione e del \"pregiudizio\" (quest'ultimo inteso per\u00f2 come l'adesione di un popolo a un complesso di valori privi di giustificazioni razionali coscienti), la garanzia dei quali volge gli uomini ai comuni interessi di prosperit\u00e0 nazionale ed ordine sociale. Egli si mostra favorevole a riforme moderate e graduali, purch\u00e9 esse rientrino in un ordine costituzionale.\nBurke insiste sul fatto che una dottrina politica fondata su nozioni astratte come la libert\u00e0, l'uguaglianza e i diritti dell'uomo pu\u00f2 essere facilmente utilizzata da coloro che detengono o concorrono al potere per giustificare delle azioni tiranniche ed oppressive. In tal modo egli sembra profeticamente preannunciare i disastri e le atrocit\u00e0 che avverranno in Francia di l\u00ec a poco sotto la dittatura di Robespierre, durante il Regime del Terrore.\nPer Burke gli individui sono soprattutto dominati da \"sentimenti innati\" e sono fortemente attaccati ai loro \"pregiudizi\"; la capacit\u00e0 di ragionamento e discernimento degli uomini \u00e8 limitata ed essi preferiscono perci\u00f2 affidarsi proprio ai loro pregiudizi. Egli difende i \"pregiudizi\" umani in virt\u00f9 della loro utilit\u00e0 pratica. Attraverso essi l'individuo pu\u00f2 determinare rapidamente le decisioni da prendere in situazioni problematiche; in poche parole, negli esseri umani i \"pregiudizi\" \u00abfanno dell'abitudine una virt\u00f9\u00bb.\nBurke lancia inoltre la sua accusa contro i filosofi dei circoli parigini e quegli ideologi giacobini dell'Assemblea Nazionale, come il vicario Siey\u00e8s, che, da \u00abarchitetti della rovina, stavano calpestando ogni regola e tradizione anteriore nell'astratto e pericolosissimo intento di fare tabula rasa del passato\u00bb. Egli accusa inoltre tutti coloro che non rispettano la tradizione, radicatasi da secoli, di pura presunzione, condannando la ragione individualistica e razionalistica per difendere quella collettiva e religiosa.\nEra infatti, secondo Burke, proprio contro la religione cristiana e la Chiesa che la Rivoluzione aveva mosso fin dall'inizio la sua pi\u00f9 feroce offensiva. Egli riconobbe nei primi atti dell'Assemblea, dominata dal dogma politico di Siey\u00e8s, un esplicito attacco al Cristianesimo, concretizzatosi nella confisca delle propriet\u00e0 della Chiesa e nella Costituzione civile del clero. Ma c'era qualcosa di pi\u00f9. Dietro alla secolarizzazione dei beni ecclesiastici come garanzia dell'emissione di un prestito nazionale e degli assegnati, egli intu\u00ec il mascheramento di un secondo attacco, altrettanto devastante, facente parte di una duplice congiura dai disegni ben pi\u00f9 occulti.\nBurke individu\u00f2 la prima parte di questa cospirazione nei \"philosophes\" e negli \"id\u00e9ologues\" che fin dagli inizi del secolo dominavano la cultura francese. Questi \"chierici laici\" (come li defin\u00ec Burke nelle \"Riflessioni\") erano stati inizialmente soggetti al controllo delle accademie, fondate verso la fine del XVII secolo da Luigi XIV. Durante i regni successivi, tuttavia, la loro emancipazione era sempre pi\u00f9 cresciuta, essendo venuti meno il patrocinio della Corona e della Chiesa, ed il mecenatismo dell'aristocrazia, fino a trasformarsi in una vera e propria macchina ideologica. \"Philosophes\" e \"id\u00e9ologues\" si erano perci\u00f2 riorganizzati intorno ad imprese editoriali indipendenti, come quella che aveva varato il vasto progetto dell\"'Encyclop\u00e9die\", guidate da sottili ideologi che miravano alla distruzione della religione cristiana. Tuttavia, secondo Burke, dietro a molti di questi \"chierici\" radicali e \"amateur\" letterari si celavano figure pi\u00f9 sinistre, denominate, nella terminologia burkeana, come \"speculatori\" (\"speculator\") o \"agitatori\" (\"stock-jobber\").\nLa seconda parte in causa nella congiura era infatti rappresentata proprio dai creditori della Corona francese, che Burke identificava con una \"lobby\" finanziaria, avente come scopo primario imporre gli assegnati come unica valuta legale in tutti i settori dell'economia francese e, di conseguenza, una dittatura sullo Stato e sulla stessa propriet\u00e0 terriera. Inoltre l'imposizione degli assegnati come unica carta moneta avrebbe generato di l\u00ec a poco un aumento vertiginoso del tasso d'inflazione ed una grave recessione.\nLa Rivoluzione quindi era stata provocata, secondo questa visione, dai creditori dello Stato, pronti ad impossessarsi dei terreni ecclesiastici per poter poi controllare tutta la societ\u00e0, e da una classe intellettuale laicista (atea o deista), dominata da un sentimento anticristiano, che aveva come unico scopo l'espropriazione e il sovvertimento del clero e della Chiesa.\nBurke credeva che l'intesa tra questi gruppi sovversivi non fosse affatto puramente accidentale. Negli ultimi decenni, infatti, dai germi seminati dalla cultura dei Lumi, erano nate grandi e pericolose cospirazioni, come quella degli Illuminati di Baviera. In tutta Europa, intanto, gli Stati stavano sprofondando in un indebitamento sempre pi\u00f9 pesante, che li avrebbe ben presto condotti alla bancarotta, fino a divenire cos\u00ec facili prede dei loro stessi creditori.\nIl secondo evento cruciale della Rivoluzione, cos\u00ec come Burke vedeva le cose nel 1789-90, era rappresentato dai fatti di Versailles del 5-6 ottobre. Egli descrive tutte le violenze perpetrate contro Maria Antonietta finendo col fare di lei il simbolo della fine di un'et\u00e0 della cavalleria, da lui amaramente rimpianta. Sebbene in questo punto sembri in qualche modo cedere al sentimentalismo, Burke ebbe per\u00f2 il grande merito di riportare alla memoria un importante concetto di sociologia storica. I filosofi della storia britannici e francesi, le cui opere erano ben note a Burke, concordavano tutti sul considerare lo sviluppo della cavalleria in epoca medievale, e soprattutto l'atteggiamento nei riguardi della donna, quali fattori capitali per la formazione di quel codice di comportamento, sia aristocratico che delle \u00e9lite rurali ed urbane (si pensi alla \"gentry\"), che aveva modificato completamente il costume degli europei moderni da quello degli antichi.\nInfine Burke mise in evidenza come l'instabilit\u00e0 ed il disordine generale che avrebbero accompagnato e seguito la Rivoluzione, avrebbero reso l'esercito, ossia la Guardia nazionale francese, incline ad ammutinarsi o a sostenere un ruolo chiave all'interno delle dispute fra fazioni ideologiche e politiche. Egli afferma che un generale popolare, capace di farsi amare ed obbedire dai suoi soldati, una volta spentisi i fuochi maggiori del disastro rivoluzionario, avrebbe potuto rapidamente divenire \u00abpadrone dell'Assemblea e dell'intera nazione\u00bb. Pareva egli cos\u00ec predire l'avvento della dittatura militare e dell'impero napoleonico. In seguito la storico francese Jean Jacques Chevallier afferm\u00f2: \u00abBurke, Cassandra amara e frenetica, denunciava le future calamit\u00e0 che la Rivoluzione avrebbe prodotto. I fatti volgevano nella direzione da lui preannunciata e gli davano ragione, sempre pi\u00f9 ragione\u00bb.\nInfluenza dell'opera.\nInfluenza sui contemporanei.\nLe \"Riflessioni sulla Rivoluzione in Francia\" ebbero molto successo gi\u00e0 nei primi mesi della loro pubblicazione, lo stesso sovrano inglese Giorgio III le raccomand\u00f2 come \u00abun libro che ogni gentiluomo dovrebbe leggere\u00bb. Burke ne diede infatti una copia al duca di Dorset, ambasciatore britannico, con la speranza che l'avrebbe fatta circolare anche all'estero, mentre un'altra copia venne tradotta in francese dal cosmopolita Louis Dutens, e presentata alla regina di Francia dalla duchessa di St. James. \u00c8 possibile che con il tempo anche Maria Antonietta abbia letto il libro, che faceva di lei, ancora in vita, un'eroina leggendaria.\nTuttavia, l'opera non fu accolta favorevolmente ovunque. Alcuni, ad una prima lettura, videro in essa un semplice panegirico dei sovrani di Francia, mentre anche vecchi ammiratori di Burke, come Charles James Fox, Thomas Jefferson e William Hazlitt si scagliarono contro di lui, accusandolo di essere diventato un reazionario. In risposta alle \"Riflessioni\", scrissero sia Thomas Paine, che pubblic\u00f2 nel 1791 il \"pamphlet\" \"I diritti dell'uomo\", sia Mary Wollstonecraft, che scrisse un altro pamphlet, \"A Vindication of the Rights of Women\", sia, pi\u00f9 tardi, William Godwin con \"Giustizia politica\"\nAlcuni avversari politici arrivarono a sospettare che Burke fosse affetto da disordine mentale, o che, visto il suo forte turbamento per i provvedimenti antiecclesiastici presi dall'Assemblea francese, fosse in realt\u00e0 segretamente cattolico. Il primo ministro britannico William Pitt non vide nell'opera che \u00abdelle rapsodie di cui v'\u00e8 molto da ammirare, e nulla su cui essere d'accordo\u00bb.\nPeraltro, altri esponenti politici, come lo statunitense John Adams, concordarono invece con Burke sulla situazione francese. Una posizione simile a quella di Burke nelle \"Riflessioni\" venne espressa anche dallo scrittore e drammaturgo italiano Vittorio Alfieri (che non era certo un reazionario) ne \"Il Misogallo\", un'altrettanto dura condanna della Rivoluzione. Di l\u00ec a poco, comunque, parecchi dei critici della prima ora dovettero ricredersi sulle \"Riflessioni\", dato che molte delle previsioni di Burke sullo sviluppo della Rivoluzione francese vennero confermate, come il regicidio, lo sterminio dei controrivoluzionari, il bagno di sangue del Terrore, l'esecuzione e la fine di molti illuministi moderati (come Condorcet e Lavoisier) e degli stessi giacobini, le guerre d'aggressione portate avanti dal Direttorio e la dittatura militare di Napoleone (1799, due anni dopo la morte di Burke).\nLo scoppio della rivoluzione in Francia segn\u00f2 anche la rottura definitiva dell'amicizia tra Burke e Fox e, pi\u00f9 in generale, la divisione del partito \"Whig\". Mentre infatti Fox e alcuni esponenti come Grey e Sheridan simpatizzarono fin dall'inizio per gli avvenimenti francesi, altri, guidati dallo stesso Burke, li condannarono duramente. Nel 1791 Burke pubblic\u00f2 \"Appello dai nuovi agli antichi Whigs\" (\"An Appeal from the New to the Old Whigs\"), in cui rinnov\u00f2 le sue critiche ai programmi radicali ispirati dalla Rivoluzione francese e attacc\u00f2 i \"Whigs\" che li appoggiavano, accusandoli di giacobinismo. Nonostante Burke fosse quasi solo quando, nel 1791, pass\u00f2 tra le file dei sostenitori \"Tories\" di Pitt, gran parte del resto del partito \"Whig\", primi fra tutti il duca di Portland (influente figura alla Camera dei Lord), il nipote di Rockingham, Lord Fitzwilliam, e William Windham, si trovarono sempre pi\u00f9 a disagio per le simpatie di Fox ed i suoi alleati per il radicalismo giacobino. Divisisi con Fox gi\u00e0 dai primi mesi del 1793 sulla questione dell'entrata in guerra contro la Francia rivoluzionaria (ampiamente auspicata invece da Burke), entro la fine dell'anno ruppero definitivamente, passando con la maggioranza dei \"Whigs\" ad unirsi al governo di Pitt e riconoscendo come loro capo proprio Edmund Burke.\nDopo la morte del figlio Richard, nel 1794, e la fine del processo contro Warren Hastings, Burke, ormai stanco, decise di ritirarsi dal Parlamento. Giorgio III, che aveva ammirato le \"Riflessioni\" e le sue posizioni contro la Rivoluzione francese, decise in un primo momento di elevarlo alla dignit\u00e0 di pari del regno, ma, visto il rifiuto dello stesso Burke, gli accord\u00f2 un vitalizio quale riconoscenza per i servigi resi alla patria. Durante gli ultimi anni Burke si adoper\u00f2 molto a sostegno degli emigrati francesi in Inghilterra, sostenendo che \u00abla vera Francia risiede all'estero\u00bb. Nel 1797 pubblic\u00f2 \"Lettere su una pace regicida\" (\"Letters on a Regicide Peace\"), contro i negoziati di pace con il governo francese.\nInfluenza sui posteri.\nLe \"Riflessioni\" divennero negli anni successivi di fatto il breviario di tutta la corrente controrivoluzionaria e conservatrice, che si opponeva al radicalismo politico della Rivoluzione francese. Ampiamente lette dai contemporanei e dai posteri, esse avranno un'influenza decisiva sia su esponenti della corrente \"reazionaria\", come il conte savoiardo Joseph de Maistre, sia su esponenti della corrente liberale, come Alexis de Tocqueville.\nNel XIX secolo, lo storico positivista Hippolyte Taine riprese le argomentazioni delle \"Riflessioni\" di Burke nella sua \"Storia delle origini della Francia contemporanea\" (\"Histoire des origines de la France contemporaine\") redatta tra il 1876 ed il 1885. Per Taine, la principale colpa del sistema politico francese era l'eccessiva centralizzazione del potere. Dal suo punto di vista, la Rivoluzione francese non aveva fatto altro che trasferire il potere da un'\u00e9lite aristocratica ad un'altra che, pur definendosi illuminata, si sarebbe in realt\u00e0 rivelata meno liberale dell'altra, e anzi, nei fatti, liberticida. Durante il XX secolo, numerosi studiosi (tra i quali Friedrich Hayek, Karl Popper, Ernst Nolte ed Hannah Arendt) trovarono nelle \"Riflessioni\" valide argomentazioni applicabili anche nella critica contro le ideologie totalitarie del loro secolo (il social-comunismo ed il nazifascismo). Burke divenne quindi una fondamentale figura di riferimento tra i conservatori ed i liberali classici.\nSempre Hayek e Popper, due dei principali esponenti del liberalismo del Novecento, riconobbero il loro debito nei confronti di Burke. Per il saggista statunitense Russell Kirk, le \"Riflessioni\", assieme alle altre opere burkeane, rappresentano senza dubbio lo \u00abstatuto del conservatorismo moderno\u00bb.\nUn debito della rinascita burkeana in et\u00e0 contemporanea, va anche ad un altro studioso statunitense, Peter Stanlis. Questi, tra i suoi meriti, ha avuto quello di dimostrare la totale inesistenza di utilitarismo all'interno della dottrina politica di Edmund Burke, pure sostenuta da alcuni critici ottocenteschi.\nInfatti, come messo in evidenza da Stanlis, nella filosofia politica di Burke, riguardo all'universo e alla vita sociale del genere umano, \u00e8 costantemente riscontrabile il rimando a un ordine morale superiore alla volont\u00e0 o alla ragione degli uomini. Il pensatore anglo-irlandese era saldamente ancorato alla visione cristiana di Dio, dell'uomo e della natura in un tempo in cui la filosofia empirista e razionalista inglese, seguendo Thomas Hobbes e John Locke, faceva dipendere la conoscenza e i valori dalla percezione sensoriale. Tale visione rivoluzionaria dell'uomo si precis\u00f2 ulteriormente con il sorgere, ad opera degli enciclopedisti e di Rousseau, della \"sensibilit\u00e0\". Burke, nel corso della sua vita e della sua esperienza politica ed intellettuale, si era costantemente richiamato ad un ordine provvidenziale del mondo, ad una realt\u00e0 comprendente sia lo spirito che la materia, nonch\u00e9 all'esperienza plurisecolare della storia, e non al sensismo e alle sole passioni contingenti.. In tal modo emerge la netta opposizione del pensiero di Edmund Burke alle dottrine utilitaristiche, nate dal materialismo etico di Helv\u00e9tius, e proseguite con Bentham e Mill.\nQuesto accurato studio di Stanlis ha contribuito a chiarire varie parti del pensiero e dell'opera del pensatore anglo-irlandese, poco chiare e a volte travisate da critici e detrattori nel corso del XIX secolo, come John Morley, Leslie Stephen e Henry Buckle - che videro in Burke essenzialmente un esponente del liberalismo \"utilitario\" - dando un nuovo impulso agli studi burkeani."}
{"id": "1996075", "revid": "339392", "url": "https://it.wikipedia.org/wiki?curid=1996075", "title": "San Colombano di Luxeuil", "text": ""}
{"id": "1996076", "revid": "1185701", "url": "https://it.wikipedia.org/wiki?curid=1996076", "title": "Firenze-Pistoia", "text": "La Firenze-Pistoia \u00e8 una corsa a cronometro di ciclismo su strada che si svolse tra le due omonime citt\u00e0, Firenze e Pistoia, in Toscana, ogni anno in ottobre. Ha fatto parte del calendario UCI Europe Tour, classe 1.1.\nStoria.\nLa gara, corsa regolarmente dal 1985, venne gi\u00e0 corsa una volta nel 1870 con la vittoria di Rynner Van Heste. In quella prima edizione, lo statunitense termin\u00f2 i 33\u00a0km del percorso in 2 ore e 12 minuti, battendo di tre minuti il francese Auguste Charels e di 4 l'altro transalpino Alexandre De Sariette.\nSul ricordo di quell'antichissima prova, negli anni ottanta l'evento venne riorganizzato.\nNel 1997, 2000 e 2006 la corsa non si disput\u00f2 per problemi organizzativi. Nell'edizione 2008 ha prevalso l'ucraino Andrij Hrivko davanti a Marco Pinotti, cronoman del Team Columbia. Ha partecipato anche il campione del mondo in linea Ballan.\nIl ciclista con pi\u00f9 vittorie all'attivo \u00e8 lo svizzero Tony Rominger con quattro trionfi.\nPercorso.\nSi svolgeva interamente in Toscana, toccando varie citt\u00e0 sedi anch'esse di altre gare ciclistiche passate ed attuali, come Larciano, Prato, Poggio a Caiano, Lamporecchio e Quarrata.\nAlbo d'oro.\n\"Aggiornato all'edizione 2008.\""}
{"id": "1996077", "revid": "1632387", "url": "https://it.wikipedia.org/wiki?curid=1996077", "title": "Live at Last (Enchant)", "text": "Live at Last \u00e8 il primo album dal vivo del gruppo musicale statunitense Enchant, pubblicato nel 2004 dalla Inside Out Music.\nEsiste una versione video in DVD dello stesso concerto sempre pubblicata nel 2004."}
{"id": "1996079", "revid": "123642225", "url": "https://it.wikipedia.org/wiki?curid=1996079", "title": "Castra Praetoria", "text": "I Castra Praetoria erano l'accampamento della guardia pretoriana a Roma, situato nell'estrema parte nord-orientale della citt\u00e0, tra il Viminale e l'Esquilino, tra la via Nomentana e la via Tiburtina. La caserma antica ha dato il nome al rione circostante del Castro Pretorio.\nIl campo misurava\u00a0m 440 x 380 metri, cio\u00e8 16,72 ha e presentava verso ovest un'area per le esercitazioni o \"campus\". Le mura del \"castra\", alte sotto Tiberio 3-5 metri, furono danneggiate durante la guerra civile del 69 d.C. e ricostruite da Vespasiano. Quando Aureliano forn\u00ec di mura la citt\u00e0, l'accampamento dei pretoriani fu inglobato nel loro percorso. \nOggi vi sorge la Caserma \"Castro Pretorio\", sede del Raggruppamento Logistico Centrale dell'Esercito Italiano, che pu\u00f2 quindi vantarsi di essere, attualmente, la caserma pi\u00f9 antica al mondo ancora presidiata da militari. In una parte del sito militare ceduto al Comune di Roma (ex piazza d'armi) si trova la Biblioteca Nazionale Centrale di Roma.\nStoria.\nI pretoriani costituivano il principale corpo della guardia imperiale. Costituiti sotto Augusto tra il 29 e il 20 a.C., ebbero grande influenza nella storia dell'impero, fino allo scioglimento sotto Costantino.\nLa caserma venne costruita tra il 20 e il 23 d.C. da Tiberio per consiglio del potente comandante (\"pr\u00e6fectus pr\u00e6torio\") Seiano, per radunarvi le nove coorti esistenti. \nIl recinto dei castra venne inglobato nelle mura cittadine costruite dall'imperatore Aureliano nella seconda met\u00e0 del III secolo: in questa occasione il recinto venne innalzato, ancora in opera laterizia, e vennero chiuse le porte. Il muro venne ulteriormente alzato sotto Massenzio, agli inizi del IV secolo e vi furono inoltre aggiunte delle piccole torri. Ulteriori interventi si ebbero sotto Onorio e nel VI secolo ad opera dei Bizantini (restauro in particolare del lato meridionale con materiali di recupero, forse blocchi in tufo provenienti dalle mura serviane).\nTra il XVI e il XVIII secolo si ebbero una serie di restauri ai resti della recinzione. Nel XVII secolo si install\u00f2 all'interno una villa del \"Noviziato dei Gesuiti\" e nel 1862 vi ebbe sede una caserma. A partire del 1960 vi furono condotti scavi precedenti l'impianto della Biblioteca nazionale di Roma e di una stazione della metropolitana, nel corso dei quali si rinvennero diversi resti delle strutture interne.\nNei pressi fu rinvenuto nel XIX secolo un grandissimo deposito di anfore romane, utilizzato per riempire il fossato del vicino aggere delle mura serviane. Sulla base di queste anfore, appartenenti a varie epoche, fu possibile a Heinrich Dressel definire la tipologia di questo tipo di contenitori.\nDescrizione della struttura.\nI \"castra\" avevano un perimetro quadrangolare, con angoli arrotondati e il lato meridionale obliquo. Se ne conservano tuttora tre lati e tracce del quarto lato occidentale, che apriva verso la citt\u00e0.\nIl recinto che circondava la caserma (440 x 380 metri), interamente costruito in opera laterizia, presentava addossate sul lato interno una serie continua di celle in opera reticolata coperte con volta a botte, sopra le quali correva il cammino di ronda. Il muro originario era alto 4,75 metri e munito di merli, poi rialzato di 2,50 - 3 metri da Aureliano quando lo incluse nelle mura. \nAl centro dei lati si aprivano quattro porte (la \"praetoria\", la \"decumana\", la \"principalis sinistra\" e la \"principalis dextera\"), resti delle quali sono ancora visibili sui lati settentrionale e orientale.\nAll'interno gli ambienti seguivano le mura per tutta la lunghezza, mentre nella parte centrale era occupata da due lunghe file di edifici, originariamente su due piani. Tra di essi correvano strade interne. Un gruppo di questi edifici venne rinvenuto alla fine del XIX secolo nei lavori di viale Castro Pretorio, mentre altri sono stati scavati nella seconda met\u00e0 del XX secolo durante i lavori alla Biblioteca Nazionale Centrale di Roma, che venne costruita sul sito dell'antica caserma. \nIl lato rivolto alla citt\u00e0, distrutto da Costantino quando abol\u00ec la guardia pretoriana, presentava un arco di marmo, del quale sono stati rinvenuti alcuni elementi. Il campo delle esercitazioni era infine posto al di fuori del muro di cinta, in un'ampia area sterrata tra la caserma e la citt\u00e0.\nI \"Castra Pretoria\" spiccano per la notevole finezza del laterizio, con il quale sono eseguite le cornici a met\u00e0 altezza, i pilastri e altri dettagli architettonici."}
{"id": "1996081", "revid": "729019", "url": "https://it.wikipedia.org/wiki?curid=1996081", "title": "Massacro di Bear River", "text": "Il massacro di Bear River, chiamato anche battaglia di Bear River o massacro di Boa Ogoi, fu la battaglia combattuta tra l'esercito degli Stati Uniti e gli Shoshoni. Ebbe luogo nella contea di Franklin, Idaho il 29 gennaio 1863."}
{"id": "1996090", "revid": "74801", "url": "https://it.wikipedia.org/wiki?curid=1996090", "title": "Kenny Sailors", "text": ""}
{"id": "1996093", "revid": "709565", "url": "https://it.wikipedia.org/wiki?curid=1996093", "title": "Pintel", "text": ""}
{"id": "1996097", "revid": "216401", "url": "https://it.wikipedia.org/wiki?curid=1996097", "title": "Gran Premio Pino Cerami", "text": ""}
{"id": "1996099", "revid": "125626540", "url": "https://it.wikipedia.org/wiki?curid=1996099", "title": "Gelato al cioccolato", "text": "Gelato al cioccolato \u00e8 il secondo lavoro di Pupo pubblicato nel 1979, con i singoli \"Forse\" e l'omonimo singolo scritto per il testo da Cristiano Malgioglio e da Clara Miozzi.\nIn un'intervista rilasciata al quotidiano \"la Repubblica\" e durante una puntata della trasmissione di LA7 \"Victor Victoria - Niente \u00e8 come sembra\", Pupo ha asserito che la canzone fu scritta da Malgioglio in riferimento ad un'avventura passionale da lui avuta in Tunisia con un ragazzo del luogo. Inoltre Pupo ha affermato che Malgioglio non ha inizialmente voluto far risultare il suo cognome tra gli scrittori, dato che in quel periodo scriveva per Mina. Sul disco viene riportato \"\"Gelato al cioccolato\", di Miozzi-Ghinazzi\", mentre il brano depositato alla SIAE \u00e8 a nome di Enzo Ghinazzi, Clara Miozzi e Cristiano Malgioglio."}
{"id": "1996108", "revid": "19143282", "url": "https://it.wikipedia.org/wiki?curid=1996108", "title": "Piero Pollaiolo", "text": ""}
{"id": "1996117", "revid": "767487", "url": "https://it.wikipedia.org/wiki?curid=1996117", "title": "Pi\u00f9 di prima", "text": "Pi\u00f9 di prima \u00e8 il terzo album di Pupo, pubblicato nel 1980.\nDall'album sono stati tratti tre 45 giri, \"Su di noi/Lucia\", \"Cosa farai/Firenze S. Maria Novella\" e \"San Francisco/Innamorata\". Il brano \"Su di noi\", inoltre, fu presentato al Festival di Sanremo 1980, in cui si classific\u00f2 al 3\u00ba posto."}
{"id": "1996118", "revid": "1305772", "url": "https://it.wikipedia.org/wiki?curid=1996118", "title": "Clan Abate", "text": "Il clan Abate \u00e8 stato un sodalizio camorristico operante nella zona est di Napoli, pi\u00f9 precisamente nell'area del Comune di San Giorgio a Cremano.\nStoria.\nIl capoclan indiscusso della \u201cfamiglia\u201d di San Giorgio a Cremano \u00e8 Filippo Abate, soprannominato \u201cTore 'o cavallaro\u201d, protagonista di una clamorosa evasione dal carcere di Rotterdam a fine febbraio '93. Per due anni riusc\u00ec a nascondersi nei Paesi Bassi, poi si trasfer\u00ec in Brasile dove il lavoro di intelligence funzion\u00f2 alla perfezione. Fu catturato su una spiaggia di Salvador de Bahia dalla locale polizia federale, con cui collaborarono in maniera decisiva i carabinieri di Napoli. A capo di una famiglia specializzata in estorsioni, Filippo Abate era inserito nell'elenco dei 500 latitanti pi\u00f9 pericolosi del mondo. Ha collezionato in passato denunce per associazione mafiosa, tentato omicidio, estorsioni e traffico di sostanze stupefacenti. Del gruppo malavitoso che capeggia fanno parte anche i fratelli, con funzioni di luogotenenti. Un grave lutto ha colpito anche la famiglia Abate. Il 12 luglio 1993 mor\u00ec Enrico Abate, fratello del \u201ccavallaro\u201d, in un conflitto a fuoco nei pressi della stazione della Circumvesuviana di piazza Trieste e Trento a San Giorgio a Cremano. Era armato e spar\u00f2 contro tre carabinieri arrivati in zona in seguito ad alcune telefonate anonime. Qualcuno aveva notato la pistola dell'uomo, che si aggirava con fare sospetto. I militari cercarono di sorprenderlo alle spalle e bloccarlo, ma lui se ne accorse e apr\u00ec il fuoco per primo. La risposta si rivel\u00f2 fatale per il pregiudicato, da poco scarcerato per le precarie condizioni di salute. Tossicodipendente, soffriva di una malattia incurabile. Non si \u00e8 mai scoperto come mai girasse armato in piazza Trieste e Trento. Forse doveva compiere un attentato o una rapina, a meno che non temesse per la propria vita e l'arma gli servisse per difesa. Ipotesi giudicata allora poco credibile dagli inquirenti, visto che a San Giorgio a Cremano il dominio degli Abate \u00e8 stato sempre pressoch\u00e9 assoluto.\nFatti recenti.\nLa cosca dei Troia (nata da una scissione con il clan Abate) che, alleata con il clan Mazzarella di Napoli, hanno scatenato una guerra contro gli Abate molto cruenta per il controllo del territorio.\nIl clan Troia risult\u00f2 vincente nella faida e oggi, secondo gli inquirenti, il clan Abate \u00e8 fortemente depotenziato.\nSecondo la relazione della Dia per l'anno 2018, il clan Abate non esiste pi\u00f9. Ancora secondo la DIA, i clan presenti nel territorio di San Giorgio a Cremano, oggi sono i Troia e i Lungo."}
{"id": "1996120", "revid": "1543377", "url": "https://it.wikipedia.org/wiki?curid=1996120", "title": "Gran Premio Industria e Artigianato", "text": "Il Gran Premio Industria e Artigianato, noto fino al 1976 come Circuito di Larciano, \u00e8 una corsa in linea maschile di ciclismo su strada che si disputa annualmente nel paese di Larciano, in provincia di Pistoia, Italia. Dal 2005 fa parte del circuito UCI Europe Tour come gara di categoria 1.1 e nel 2017 \u00e8 stata promossa a 1.HC.\nL'edizione del 1997 valse come campionato italiano di ciclismo su strada.\nStoria.\nNato nel 1967 con il nome di Circuito di Larciano, si trattava di una serie di criterium non ufficiali. Nel 1977 fu rinominato Gran Premio Industria e Artigianato di Larciano. Nel 1979 la corsa si cominci\u00f2 a disputare in un unico giorno.\nDurante gli anni '90 e gli inizi del 2000 la corsa apparteneva alla categoria 1.2. Con la creazione dei Circuiti continentali UCI la corsa fu elevata a categoria 1.1.\nNel 2015, a causa dei costi di organizzazione sempre maggiori e dello scarso interesse da parte dei corridori e dei team di primo livello, l'organizzatore decise di annullare l'evento. L'anno successivo fu riproposta la gara nel periodo di marzo, all'indomani delle Strade Bianche e tre giorni prima della partenza della Tirreno-Adriatico, in modo da attirare le squadre World Tour e maggiori sponsor.\nPercorso.\nLa corsa si svolge attorno alla citt\u00e0 di Larciano, su due anelli stradali ben distinti. Il primo di 22,3 km da ripetere quattro volte privo di asperit\u00e0 significative. Il secondo invece, da ripetere anch'esso per quattro tornate, si snoda sulla distanza di 27,5 km e prevede le quattro ascese del Fornello, per proseguire fino allo scollinamento sul San Baronto e la susseguente discesa verso Lamporecchio. Per raggiungere infine il rettilineo finale dov'\u00e8 posto lo striscione d'arrivo.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornate all'edizione 2021.\""}
{"id": "1996124", "revid": "179078", "url": "https://it.wikipedia.org/wiki?curid=1996124", "title": "Trufelli", "text": ""}
{"id": "1996125", "revid": "110157", "url": "https://it.wikipedia.org/wiki?curid=1996125", "title": "Football League Cup 2002-2003", "text": "La Football League Cup 2002-2003, conosciuta anche con il nome di Worthington Cup per motivi di sponsorizzazione, \u00e8 stata la 43\u00aa edizione del terzo torneo calcistico pi\u00f9 importante del calcio inglese, la 37\u00aa in finale unica. La manifestazione, ebbe inizio il 20 agosto 2002 e si concluse il 2 marzo 2003 con la finale del Millennium Stadium di Cardiff, sede scelta per ospitare l'evento, in attesa della conclusione dei lavori di ristrutturazione del nuovo Wembley.\nIl trofeo fu vinto dal Liverpool, che nell'atto conclusivo si impose sul Manchester United con il punteggio di 2-0.\nFormula.\nLa Football League Cup era riservata alle 20 squadre della Premier League e alle 72 della Football League. Ogni turno della competizione \u00e8 composto da scontri ad eliminazione diretta, ad esclusione delle semifinali che si compongono di due match dove la squadra con il miglior risultato combinato accede in finale. Se al termine di ogni partita o se il risultato combinato delle semifinali \u00e8 identico, vengono giocati i tempi supplementari. Se anche al termine dei tempi supplementari il punteggio \u00e8 ancora in parit\u00e0, si passa ai calci di rigore."}
{"id": "1996126", "revid": "24443", "url": "https://it.wikipedia.org/wiki?curid=1996126", "title": "Alpi liguri", "text": ""}
{"id": "1996127", "revid": "1305772", "url": "https://it.wikipedia.org/wiki?curid=1996127", "title": "Siti di interesse comunitario della Sicilia", "text": "Elenco dei siti di interesse comunitario della Sicilia."}
{"id": "1996131", "revid": "149726", "url": "https://it.wikipedia.org/wiki?curid=1996131", "title": "Arnhem Land", "text": ""}
{"id": "1996132", "revid": "161374", "url": "https://it.wikipedia.org/wiki?curid=1996132", "title": "Terrorismo italiano", "text": ""}
{"id": "1996140", "revid": "1573940", "url": "https://it.wikipedia.org/wiki?curid=1996140", "title": "Arthrodira", "text": "Gli Artrodiri (Arthrodira ) sono un ordine estinto di pesci appartenenti ai Placodermi. Vissero nel Devoniano e si estinsero improvvisamente al termine di quel periodo, circa 350 milioni di anni fa, circa 50 milioni di anni dopo la loro comparsa. Occuparono quasi ogni nicchia ecologica marina.\nDescrizione.\nLa caratteristica principale degli artrodiri era un'articolazione mobile tra l'armatura che circondava la testa e quella che circondava il corpo (da qui il nome Arthrodira, che in greco significa \u201ccollo articolato\u201d). La bocca \u00e8 particolarmente interessante: quando la mandibola si abbassava, lo scudo cefalico si muoveva per permettere una maggiore apertura. Gli artrodiri, come tutti i placodermi, erano sprovvisti di veri denti; per predare usavano quindi i margini taglienti di una placca ossea circondante la bocca. I bulbi oculari erano protetti da un anello osseo, una caratteristica condivisa anche dagli uccelli e alcuni ittiosauri. I primi artrodiri, come \"Arctolepis\", erano pesci ben corazzati, dotati di corpi appiattiti. Il pi\u00f9 grande membro del gruppo, \"Dunkleosteus\", era un vero superpredatore del Devoniano superiore, e misurava fino a 9 metri di lunghezza. Uno dei pi\u00f9 piccoli artrodiri, invece, era \"Rolfosteus\", lungo solo 15 centimetri.\nPaleoecologia.\nSecondo la credenza comune, gli artrodiri (come tutti i placodermi) erano lenti abitatori dei fondali che persero la competizione con pesci pi\u00f9 evoluti. Questa concezione antiquata \u00e8 dovuta al fatto che gli artrodiri rimasero piuttosto conservativi attraverso la loro storia evolutiva (ad eccezione dell'aumento di taglia). In realt\u00e0 durante il Devoniano gli artrodiri furono l'ordine di vertebrati pi\u00f9 diversificato e diffuso: occuparono un vasto spettro di ruoli ecologici, dal superpredatore all'abitatore dei fondali che si ciba di detriti. Nonostante il loro successo, gli artrodiri furono uno dei tanti gruppi eliminati dalle catastrofi ambientali dell'estinzione di massa del tardo Devoniano; questa scomparsa permise ad altri pesci, come gli squali, di diversificarsi nel corso del Carbonifero e occupare le varie nicchie ecologiche lasciate vacanti.\nSistematica.\nORDINE ARTHRODIRA\nGeneri \"incertae sedis\".\n\"Incertae sedis\""}
{"id": "1996141", "revid": "1429175", "url": "https://it.wikipedia.org/wiki?curid=1996141", "title": "Nobita Nobi", "text": " \u00e8 un personaggio del manga e anime \"Doraemon\". \u00c8 il co-protagonista della serie.\nIl personaggio.\nNobita \u00e8 il figlio di Nobisuke Nobi e Tamako Kataoka. \u00c8 un bambino pigro, immaturo, piagnucoloso e irresponsabile, non ama preoccuparsi molto delle conseguenze delle sue azioni: dorme fino a tardi, arriva in ritardo a scuola tutte le mattine e fa i compiti solo raramente. Spesso il ragazzo si addormenta in classe, con gravi ripercussioni sul suo rendimento scolastico: nelle verifiche e interrogazioni, Nobita prende la valutazione minima: degli zeri. Il ragazzo non \u00e8 abile in nessuno sport (tra cui il baseball o il calcio) e la sfortuna lo porta a essere spesso goffo e impacciato. Nonostante la sua goffaggine, Nobita dimostra tuttavia anche notevoli abilit\u00e0 nel tiro al bersaglio.\n\u00c8 molto ingenuo, visto che crede a tutte le bugie che gli dicono e non sembra rendersi conto degli scherzi di cattivo gusto che gli giocano. A causa di ci\u00f2, tende a lamentarsi di tutto, sottolineando la sua sfortuna con frasi come \"\"Ma uffa!\" o \"Ma perch\u00e9 capitano sempre tutte a me?\"\" L'unica cosa che gli riesce bene (oltre a dormire) \u00e8 il \"ripiglino\", una specie di gioco con gli elastici, che Nobita intreccia fino a creare delle figure complicate (passione che ha ereditato da sua nonna). Tuttavia questa sua abilit\u00e0 viene sminuita dai suoi amici, in quanto il ripiglino viene considerato un gioco per bambini piccoli.\nLa sua migliore amica \u00e8 Shizuka Minamoto, una bambina dolce e studiosa che non manca di confortarlo nei momenti tristi e verso la quale Nobita prova qualcosa di speciale. Spesso il ragazzo \u00e8 costretto a sottostare agli ordini di Takeshi Goda e Suneo Honekawa, i due bulli del quartiere, e ci\u00f2 lo ha talvolta portato a essere invidioso dello stesso Suneo e di Dekisugi Hidetoshi, il ragazzo pi\u00f9 intelligente della scuola. Il ragazzo \u00e8 inoltre solito affidarsi esclusivamente agli altri (come Doraemon) per risolvere i propri problemi (infatti quando combina un guaio dice frasi come \"\"Ti prego Doraemon, fa' qualcosa!\")\" e arrendersi facilmente, senza impegnarsi in alcuna attivit\u00e0; in alcune occasioni, tuttavia, riesce comunque a porsi degli obiettivi e dei buoni propositi.\nA causa del suo brutto comportamento, i genitori e il maestro sono costretti a trattarlo in modo molto severo e troppo brusco, con scarsi risultati. Il suo agire lo avrebbe inoltre portato in futuro a non essere ammesso all'universit\u00e0, a fondare un'azienda di fuochi artificiali che avrebbe prodotto soltanto debiti e a non sposare la ragazza di cui era innamorato, Shizuka, bens\u00ec la sorella di Gian, Jaiko.\nNobita instaura di conseguenza una grande amicizia con Doraemon, che considera il suo pi\u00f9 grande amico. Grazie all'uso dei gadget detti chiusky di Doraemon, riesce infatti spesso a risolvere situazioni complicate, malgrado talvolta ne abusi. Il ragazzo, malgrado sia piuttosto pessimista e tenda a non preoccuparsi delle conseguenze delle sue azioni, in realt\u00e0 \u00e8 anche molto sensibile, altruista e di buon cuore. Cerca di fare sempre del bene al prossimo, non sopporta la violenza n\u00e9 tantomeno la disonest\u00e0, il che fanno di lui il ragazzo pi\u00f9 emotivo del gruppo."}
{"id": "1996142", "revid": "1833487", "url": "https://it.wikipedia.org/wiki?curid=1996142", "title": "San Barbato (Manocalzati)", "text": "San Barbato \u00e8 l'unica frazione del comune di Manocalzati in provincia di Avellino. Borgo medioevale con importante castello longobardo che domina la valle sottostante. Fu comune autonomo fino al 1869.\nStoria.\nLe origini di San Barbato sono riconducibili al VII/VIII secolo. Due elementi ci fanno ritenere che ci\u00f2 sia possibile: innanzitutto il nome, San Barbato dedicato al vescovo di Benevento nella prima met\u00e0 del VI secolo, la cui canonizzazione da parte della Chiesa cattolica \u00e8 legata alla conversione del popolo longobardo che a quel tempo dominava il territorio di Benevento; il secondo elemento per l'appunto sono i Longobardi le cui tracce sono visibili proprio nella tipologia costruttiva del castello e per la presenza nel maniero di una cappella dedicata all'Arcangelo Michele, fortemente venerato dai fedeli longobardi, presenza attestata in un atto notarile redatto in Roma il 10 agosto 1708 nello studio del notaio Fredella. Il documento pi\u00f9 antico \u00e8 del 1146, su pergamena custodita presso la biblioteca abbaziale di Montevergine, risalente al 1146 in cui si d\u00e0 notizia di un incontro nel castello di Serra dove alla presenza di altri signori dei paesi circostanti, giudice e testimoni, tra il signore di questo tale Piero e il signore di San Barbato Malfrido per dirimere una questione riguardante il possesso di alcune terre poste al confine dei due territori.\nIn un altro documento del 1157 si legge del testamento voluto da Doferio signore del castello che sentendosi prossimo alla morte intende restituire il maltorto ai familiari e ai sudditi per redimersi delle sue nefandezze. Nel 1352 il castello viene attaccato dalle truppe del barone di Candida Filippo Filangieri che oltre ad uccidere cinque uomini incendi\u00f2 una parte del paese. I Filangieri rimasero feudatari del paese fino al 1528. Dopo tale anno il feudo pass\u00f2, senza pi\u00f9 lotte, per via ereditaria, dagli Albertino fino ai Gattola, ultimi intestatari alla soppressione dei privilegi feudali nel 1806; e poi in propriet\u00e0 nel 1867 ai baroni Patroni Griffi."}
{"id": "1996145", "revid": "339392", "url": "https://it.wikipedia.org/wiki?curid=1996145", "title": "Huddersfield Town F.C.", "text": ""}
{"id": "1996146", "revid": "22356", "url": "https://it.wikipedia.org/wiki?curid=1996146", "title": "Antiarchi", "text": "Gli antiarchi (Antiarchi) sono un ordine di pesci placodermi, vissuti principalmente nel Devoniano. Furono l'ordine di placodermi di maggior successo dopo quello degli artrodiri.\nDescrizione.\nLa porzione frontale del corpo degli antiarchi era pesantemente corazzato, fino al punto di assomigliare a una scatola dotata di occhi. La parte posteriore poteva essere dotata di scaglie o nuda e sporgeva dalla \u201cscatola\u201d; nelle forme pi\u00f9 evolute, questa parte era quasi serpentiforme. Il paio di pinne pettorali era modificato in un paio di appendici corazzate, simili alle zampe degli artropodi. Negli antiarchi primitivi (come \"Yunnanolepis\") le \u201czampe\u201d erano corte e spesse, ma quelli pi\u00f9 evoluti (come \"Bothriolepis\") possedevano strutture allungate e dotate di un'articolazione simile a quella del gomito. La funzione di queste zampe non \u00e8 ancora perfettamente compresa; molti studiosi ipotizzano che aiutassero l'animale a sollevarsi dal substrato, cos\u00ec come gli permettessero di seppellirsi sotto la sabbia in caso di necessit\u00e0.\nSignificato del nome.\nIl nome fu coniato da Edward Drinker Cope, che studi\u00f2 i primi fossili. Il paleontologo ritenne che i resti rappresentassero dei tunicati corazzati imparentati con \"Chelysoma\"; Cope, quindi, erroneamente pens\u00f2 che l'orbita fosse la bocca dell'animale, e che l'apertura per il sifone anale fosse sull'altro lato del corpo: da qui il nome antiarchi, che in greco significa \u201cano opposto\u201d.\nClassificazione.\nDi seguito \u00e8 mostrato un cladogramma tratto dal lavoro di Jia e colleghi (2010):"}
{"id": "1996148", "revid": "287204", "url": "https://it.wikipedia.org/wiki?curid=1996148", "title": "Standby", "text": ""}
{"id": "1996149", "revid": "188323", "url": "https://it.wikipedia.org/wiki?curid=1996149", "title": "Stand-by", "text": ""}
{"id": "1996152", "revid": "1100311", "url": "https://it.wikipedia.org/wiki?curid=1996152", "title": "Lucas Viatri", "text": "Carriera.\nClub.\nCresciuto nella giovanili del Boca Juniors, le sue prime esperienze da professionista le trascorre in prestito prima agli ecuadoriani dell'Emelec, quindi ai venezuelani del Maracaibo.\nNel 2008 torna al Boca Juniors, con cui esordisce il 17 maggio 2008 nel match casalingo contro il Racing Avellaneda, vinto 2-1. Nell'agosto 2008 ha fatto parte della squadra che ha vinto la Recopa Sudamericana.\nIl 2 luglio 2014 viene acquistato per 2,75 milioni di euro dallo Shanghai Shenhua, club militante in Chinese Super League.\nIl 20 gennaio 2015 passa in prestito con diritto di riscatto al Banfield.\nIl 15 dicembre seguente, in scadenza di contratto, firma fino al giugno 2017 con l'Estudiantes.\nNazionale.\nEsordisce in nazionale il 21 aprile 2011 in occasione dell'amichevole contro l'Ecuador."}
{"id": "1996155", "revid": "287204", "url": "https://it.wikipedia.org/wiki?curid=1996155", "title": "Casa Tully", "text": "La Casa Tully \u00e8 una casata nobiliare facente parte del mondo della saga fantasy \"Cronache del ghiaccio e del fuoco\" di George R. R. Martin.\nI Tully sono i Protettori delle Terre dei Fiumi, dominano il Tridente dalla loro fortezza di Delta delle Acque (\"Riverrun\" nell'edizione originale). Nelle Terre dei Fiumi i bastardi hanno il cognome \"Rivers\". I colori dei Tully sono i capelli ramati (anche se nel primo libro dell'edizione italiana vengono erroneamente definiti \"corvini\") e gli occhi azzurri, uniti a un incarnato roseo e salutare.\nIl loro stemma \u00e8 una trota argentata in campo ondato di blu e di rosso.\nStoria.\nLa Casa Tully \u00e8 un'antica e nobile casa che pu\u00f2 datare le sue origini all'Et\u00e0 degli Eroi, e divenne influente durante la Guerra di Conquista. Quando Aegon il Conquistatore arriv\u00f2 a Westeros, i Tully lo appoggiarono ribellandosi ad Harren il Nero, re delle Isole di Ferro, che aveva il controllo del Tridente. Il nonno di Harren, Re Harwin Manodura, prese il Tridente ad Arrec, Re di Capo Tempesta, i cui antenati, 300 anni prima, avevano conquistato tutta la regione fino all'Incollatura. Tiranno, vanesio e crudele, Harren il nero non era amato dai suoi sudditi, cos\u00ec molti dei lord dei fiumi lo abbandonarono per affiancare le armate di Aegon. Il primo a farlo fu Edmyn Tully di Delta delle Acque. Quando Harren e tutta la sua discendenza perirono nella caduta di Harrenhal, Aegon ricompens\u00f2 la Casa Tully concedendo a lord Edmyn il dominio sulle terre del Tridente e imponendo agli altri lord di giurargli fedelt\u00e0. Durante la ribellione di Robert Baratheon, Jon Arryn ottenne l'appoggio dei Tully e dei lord dei fiumi sposando Lysa, la figlia minore di lord Hoster Tully, e mandando la figlia maggiore Catelyn in sposa a Brandon Stark. Dopo la prematura morte di Brandon, Catelyn spos\u00f2 suo fratello Eddard diventando lady di Grande Inverno.\nMembri della casata.\nHoster.\nLord Hoster Tully \u00e8 l'anziano lord di Delta delle Acque, lord del Tridente e protettore delle Terre dei Fiumi. Ha un ruolo marginale nella saga in quanto compare solo nella fase terminale della sua vita. \u00c8 infatti gravemente malato ed \u00e8 costretto da due anni a letto, incapace di riconoscere persino i propri familiari. I capelli gli sono ormai diventati bianchissimi e i suoi vivaci occhi azzurri sono ora annacquati, non solo per la vecchiaia ma anche per la malattia.\nSebbene in passato il carattere irrequieto di Hoster lo abbia portato spesso lontano da Delta delle Acque e dalla propria famiglia, ha sempre amato molto tutti i suoi figli che sovente portava con s\u00e9 nei suoi viaggi. Dopo aver conosciuto il padre di Petyr Baelish prese con s\u00e9 Petyr come suo protetto e lo porta a Delta delle Acque. \u00c8 lui ad affibbiare a lord Walder Frey, suo alfiere, l'appellativo de \"il Ritardatario\" in ragione del fatto che durante la ribellione di Robert Baratheon il lord delle Torri Gemelle schiera in campo il proprio esercito solo quando \u00e8 certo l'esito della guerra ed ormai palese il vincitore. Muore durante gli eventi del terzo libro, e gli succede il figlio Edmure.\nNella serie televisiva \"Il Trono di Spade\", tratta dai romanzi, \u00e8 interpretato da Christopher Newman.\nCatelyn.\nFiglia maggiore di Hoster e Minisa Whent, \u00e8 la moglie di Eddard Stark. Inizialmente era promessa sposa a Brandon Stark, morto per mano di Aerys il Folle. \u00c8 la madre di Robb, Sansa, Arya, Bran e Rickon.\nLysa.\nLysa \u00e8 la secondogenita di lord Hoster Tully. \u00c8 la terza moglie di Jon Arryn, lord del Nido dell'Aquila, molto pi\u00f9 vecchio di lei, ma \u00e8 follemente innamorata di Petyr Baelish, a cui cede la sua verginit\u00e0 e del quale resta incinta, ma il padre la costringer\u00e0 ad abortire con il \"t\u00e8 della luna\", una bevanda usata per interrompere e prevenire gravidanze. Si sposa con Jon Arryn non per amore ma per rafforzare l'alleanza militare tra le due casate Arryn e Tully in vista della guerra. Dopo cinque aborti spontanei, riesce finalmente a dare a Jon un figlio ed erede, Robert, di salute alquanto cagionevole e dal carattere capriccioso e irrequieto. Dopo la misteriosa morte di Jon ad Approdo del Re, mentre rivestiva la carica di Primo Cavaliere del re, Robert diventa signore del Nido dell'Aquila, anche se a tutti gli effetti \u00e8 Lysa a governare. Lady Lysa, dai lunghi capelli ramati che le scendono fin sulle spalle, \u00e8 pi\u00f9 bassa di statura rispetto alla sorella Catelyn, dal corpo appesantito e dal viso pallido e gonfio con una bocca piccola e petulante, ha comunque gli splendidi occhi azzurro chiaro dei Tully. Lysa \u00e8 molto chiusa e sospettosa verso chi la circonda, persino verso sua sorella Catelyn. Pur avendo molti pretendenti, Lysa rifiuta sempre di risposarsi: il suo matrimonio con lord Jon Arryn organizzato da suo padre lord Hoster Tully \u00e8 stato davvero privo di quella passione e di quel calore che lei tanto avrebbe desiderato, quindi, questa volta, dice, sar\u00e0 lei a scegliere chi sar\u00e0 suo marito, e che questa volta il suo matrimonio sar\u00e0 quello che lei aveva sempre desiderato. Partecipa marginalmente agli eventi che succedono in quel periodo nel resto del paese con l'intenzione di astenersi alle contese e alla guerra dei Cinque re.\nAl momento della sconfitta degli Stark, perpetrata con l'omicidio di Catelyn, di Robb e dei suoi uomini alle Nozze Rosse, Petyr Baelish si distingue come consigliere dei Lannister e viene ricompensato con il titolo di lord delle Terre dei Fiumi e signore di Harrenhal. Con questi titoli, pu\u00f2 finalmente sposare Lysa e ottenere la posizione di reggente al posto di Robert. Petyr porta con s\u00e9 nella Valle Sansa Stark, facendo credere a tutti che sia la sua figlia naturale, chiamata \u201cAlayne Stone\u201d, ma informa Lysa della vera identit\u00e0 della ragazza. Una mattina, Lysa vede Petyr baciare Sansa; credendo che sua nipote abbia cercato di sedurre suo marito, accusa la ragazza di aver baciato Petyr per prima e, durante una discussione molto accesa, minaccia di buttarla gi\u00f9 dalla Porta della Luna. Sansa viene salvata dal tempestivo intervento di Petyr, che impedisce a Lysa di uccidere la nipote; in questo frangente, Sansa scopre che \u00e8 stata proprio Lysa, su istigazione di Petyr, ad avvelenare suo marito Jon con le \"Lacrime di Lys\" (un veleno inodore e incolore), dal momento che questi intendeva mandare il piccolo Robert a Roccia del Drago con Stannis Baratheon, e accusando poi i Lannister dell'omicidio del marito. Dopo averla tranquillizzata, \u00e8 Petyr stesso a gettare Lysa dalla Porta della Luna, accusando il suo cantastorie, Marillion, dell'omicidio. Prima di ucciderla, Petyr confessa a Lysa che l'unica donna che abbia mai amato veramente \u00e8 Catelyn.\nNella serie televisiva \"Il Trono di Spade\", tratta dai romanzi, \u00e8 interpretata da Kate Dickie e in italiano \u00e8 doppiata da Tiziana Avarista.\nEdmure.\nEdmure \u00e8 l'unico figlio maschio di lord Hoster, erede di Delta delle Acque. \u00c8 un uomo valoroso e di buon cuore, ma non particolarmente saggio o esperto nelle arti militari. Dotato di un forte senso dell'onore trasmessogli dal padre, da suo zio Brynden e dal motto della propria Casata, tuttavia Edmure \u00e8 fin troppo orgoglioso, difetto che lo spinge spesso a compiere azioni sconsiderate, tutto ci\u00f2 unito ad una grande emotivit\u00e0. Alto, dalla corporatura robusta e con i lineamenti che tanto contraddistinguono la famiglia dei Tully, ser Edmure \u00e8 anche molto legato alle sue sorelle maggiori Catelyn e Lysa, sebbene sia inevitabilmente pi\u00f9 vicino alla prima dopo la partenza di Lysa per Nido dell'Aquila, dopo la quale non \u00e8 pi\u00f9 stata la stessa.\nIn passato aveva fatto da scudiero a Brandon Stark quando questi affront\u00f2 in singolar tenzone un adolescente Petyr Baelish.\nSi distingue per essere uno degli alfieri del nipote Robb Stark, respinge gli assalti durante la guerra e difende il suo regno dalla minaccia Lannister, ma la sua indole orgogliosa lo spinge a prendere l'iniziativa nei momenti sbagliati: senza ascoltare gli ordini del suo re, Edmure attacca la guarnigione guidata da Gregor Clegane, riuscendo a respingerla ma, in realt\u00e0, impedendo cos\u00ec a Robb di eliminare l'odiato alfiere dei Lannister. Dopo la morte di Hoster, Edmure diventa a tutti gli effetti signore di Delta delle Acque. Per chiedere perdono delle sue azioni avventate, accetta di sposare una figlia di lord Walder Frey, Roslin, per rinsaldare il patto Stark-Frey distrutto dopo che Robb aveva sposato Jeyne Westerling. Viene catturato durante le \"Nozze Rosse\" dai Frey e rinchiuso nella fortezza delle Torri Gemelle. Approfittando della cattura di Edmure, i Frey assediano Delta delle Acque, difesa da Brynden Tully. In uno dei molti tentativi di convincere Brynden alla resa, Ryman Frey minaccia di impiccare Edmure che, da quel momento, ogni giorno \u00e8 costretto a stare in piedi accanto alla forca in attesa di essere impiccato. Una volta liberato da Jaime Lannister, consegna Delta delle Acque (ritardando per\u00f2 la resa e permettendo cos\u00ec allo zio di scappare) e viene condotto a Castel Granito in qualit\u00e0 di ostaggio insieme a sua moglie incinta.\nNella serie televisiva \"Il Trono di Spade\", tratta dai romanzi, il personaggio non subisce cambiamenti rilevanti. Nell'ultima stagione, dopo la sconfitta di Cersei Lannister, propone agli altri Lord di Westeros di eleggerlo nuovo sovrano, ma questa sua ennesima iniziativa lo porta ad essere di nuovo ridicolizzato agli occhi degli altri nobili. \u00c8 interpretato da Tobias Menzies e in italiano \u00e8 doppiato da Vittorio De Angelis nella terza stagione e da Gabriele Sabatini a partire dalla sesta.\nBrynden.\nSoprannominato \"Il Pesce Nero\", ser Brynden \u00e8 un celebre guerriero ed un grande stratega schierato a fianco del pronipote Robb Stark. \u00c8 il fratello minore di lord Hoster e quindi lo zio di Catelyn, Lysa e Edmure. I rapporti tra Hoster e Brynden iniziarono a incrinarsi quando il fratello maggiore, in quanto lord del fratello minore, aveva preso accordi per diversi matrimoni dinastici tra Brynden e graziose fanciulle, delle casate Frey o Whent, con lo scopo di stringere alleanze, ma Brynden aveva sempre rifiutato.\nUn giorno, furibondo per questi continui rifiuti, Hoster gliene chiese motivazioni. Ma Brynden non volle sentire ragioni, rifiutando tutti i matrimoni propostogli; perci\u00f2 Hoster, sempre pi\u00f9 infuriato lo chiam\u00f2 la \"Pecora Nera\" della famiglia Tully. Con molta ironia, allora, Brynden rispose che casomai lui sarebbe stato il \"Pesce Nero\", in quanto lo stemma dei Tully \u00e8 appunto un Pesce; da quel giorno Brynden Tully lasci\u00f2 Delta delle Acque per allontanarsi dal fratello, coniando questo suo nuovo soprannome, il \"Pesce Nero\", e colorando anche la trota del suo stemma di nero.\nPrima di passare al servizio di Robb Stark, Brynden \u00e8 stato al servizio di sua nipote Lysa Tully, come il Cavaliere della \"Porta Insanguinata\", punto strategico di accesso alla Valle di Arryn e cos\u00ec chiamata per il numero di eserciti che vi si erano schiantati nell'Et\u00e0 degli eroi.\nVenuto a conoscenza dell'agguato a Eddard Stark e della fuga di Jaime Lannister verso Castel Granito, ove si comincia a radunare un esercito, Brynden chiede a Lysa di metterlo alla testa di mille uomini e di correre in soccorso di Delta delle Acque, la loro patria di origine, la cui posizione geografica, vicinissima al cuore dei possedimenti Lannister, la rende il pi\u00f9 probabile terreno di scontro nel caso il leone ed il meta-lupo decidano di azzannarsi. Lysa, estremamente volubile, rifiuta per\u00f2 la richiesta dello zio, che piccato dal comportamento della nipote, lascia l'incarico di Cavaliere della \"Porta Insanguinata\" per recarsi in soccorso del fratello lord Hoster e di Delta delle Acque.\nIl Giovane Lupo, Robb Stark, fa molto affidamento sul suo prozio Brynden che entra immediatamente nel concilio ristretto del Re del Nord come suo comandante e alfiere e si mette in evidenza per spiccate doti strategiche e tattiche.\nAbbandona la pesante armatura da Cavaliere della Porta Insanguinata per una pi\u00f9 comoda tenuta da combattimento di cuoio e cotta di maglia. \u00c8 al comando degli esploratori dell'esercito del Nord ed \u00e8 lui che guida gli arcieri che impediscono ai Frey di informare i Lannister tramite i corvi quando l'esercito del nord arriva alle Torri Gemelle. Compie diverse incursioni durante la campagna e fa parte del gruppo che cattura Jaime Lannister nello scontro del Bosco dei Sussurri. \u00c8 inoltre uno dei comandanti che spezzano l'assedio di Delta delle Acque.\nMostra profonda emozione nel tornare nella sua casa dopo tanto tempo lontano da essa desiderando rivedere il fratello aspettandosi comunque per\u00f2 di non essere stato perdonato da Hoster riguardo ai passati matrimoni falliti.\nDopo il dramma delle \"Nozze di sangue\", Brynden continua a mantenere Delta delle Acque per un certo tempo, contro gli eserciti soverchianti dei Lannister. Con l'aiuto di Edmure alla fine fugge dalla fortezza, prima che il nipote la consegni.\nNella serie televisiva \"Il Trono di Spade\", tratta dai romanzi, \u00e8 interpretato da Clive Russell e in italiano \u00e8 doppiato da Ennio Coltorti. Il suo ruolo rimane invariato nel corso della vicenda fino alla perdita di Delta delle Acque: nella serie Brynden si rifiuta di scappare e quindi, dopo aver fatto scappare Brienne di Tarth e Podrick Payne, affronta da solo gli invasori, restando ucciso. Successivamente la sua morte viene derisa da Walder Frey, ma ci\u00f2 ha come unico effetto lo spingere Jaime Lannister, che al contrario provava molto rispetto per il Pesce Nero, a provare ancora pi\u00f9 odio nei confronti del lord delle Torri Gemelle.\nMembri acquisiti.\nMinisa Whent.\nMinisa Whent era la moglie di lord Hoster Tully. I Whent erano i pi\u00f9 forti alfieri della Casa Tully. Diede a lord Hoster tre figli, due femmine (Catelyn e Lysa) e un maschio (Edmure). Altri suoi due figli morirono durante l'infanzia. Mor\u00ec cercando di dare alla luce un altro figlio al lord suo marito, lasciando suo marito e i suoi figli con un enorme vuoto dovuto al lutto.\nRoslin Frey.\nFiglia di lord Walder Frey e Bethany Rosby, sposer\u00e0 Edmure Tully nel romanzo \"Tempesta di spade\".\nMembri storici della casata.\nAxel.\nAxel ricevette delle terre da Re Armistead Vance e l\u00ec costru\u00ec Delta delle Acque.\nEdmyn.\nLord Edmyn \u00e8 stato il primo signore delle terre dei fiumi a giurare fedelt\u00e0 ad Aegon Targaryen il Conquistatore per combattere contro re Harren il nero.\nDopo che Harren e la sua famiglia perirono nell'incendio di Harrenhal, Aegon nomin\u00f2 lord supremo del Tridente.\nEdmyn sarebbe poi diventato Primo Cavaliere del re dopo le dimissioni di Orys Baratheon.\nKermit.\nDopo la morte di Grover Tully Elmo padre di Kermit divenne lord supremo del Tridente, ma mor\u00ec a sua volta dopo appena 49 giorni in piena Danza dei Draghi. Kermit si schier\u00f2 con i neri, il partito di Rhaenyra Targaryen. Sconfisse e uccise lord Borros Baratheon in battaglia."}
{"id": "1996161", "revid": "1573940", "url": "https://it.wikipedia.org/wiki?curid=1996161", "title": "Polioptila dumicola", "text": "Lo zanzariere mascherato (Polioptila dumicola ()) \u00e8 un piccolo uccello canoro della famiglia Polioptilidae diffuso in Sud America.\nDescrizione.\nA colpo d'occhio \u00e8 simile agli altri zanzarieri; un piccolo uccello con un becco relativamente lungo e sottile, una coda lunga e ordinata e il dorso grigio. Le penne rettrici centrali sono nere mentre quelle esterne sono bianche, con una macchia bianca anche nelle ali. I maschi delle sottospecie pi\u00f9 meridionali e della sottospecie \"saturata\" hanno l'addome grigio e una larga maschera nera. Le femmine non hanno la maschera ma in compenso hanno delle chiazze nere dietro agli occhi.\nDistribuzione e habitat.\n\u00c8 diffuso nel nord Argentina, Uruguay, Paraguay, Bolivia e Brasile centrale e del sud.\nLo si trova in una vasta gamma di habitat semi aperti, incluse foreste asciutte e nel \"cerrado\"."}
{"id": "1996162", "revid": "101175", "url": "https://it.wikipedia.org/wiki?curid=1996162", "title": "Yamaha Racing", "text": "Yamaha Racing \u00e8 la divisione sportiva dell'azienda motociclistica Yamaha Motor.\nLa Yamaha si \u00e8 impegnata nel mondo delle corse fin dall'anno di nascita, nel quale vinse la 3\u00aa edizione della prestigiosa corsa in salita sul circuito del Fuji con la \"YA-1\", primo modello costruito dalla casa.\nMotomondiale.\nL'esordio di Yamaha nel Motomondiale avviene al GP di Francia 1961. Nel 1964 con la RD56 ottiene il suo primo alloro mondiale, in classe 250, soprattutto grazie a Phil Read quale pilota di punta (che fu il vincitore del titolo piloti) e a Mike Duff. Biss\u00f2 lo stesso titolo l'anno successivo con la RD05 e gli stessi piloti (con Read e Duff al primo e secondo posto nella classifica piloti)\nNel 1967 e 1968, conquista con il modello \"RA\" i primi mondiali di velocit\u00e0 anche in classe 125, con Bill Ivy e Phil Read quali piloti di punta, con i due che si scambiano la prima e la seconda posizione nella classifica piloti nelle due relative stagioni. Nella medesima classe, in seguito vince anche i titoli iridati 1973 e 1974 con Kent Andersson.\nNella classe 500, dopo aver ottenuto il primo successo nel Gran Premio motociclistico di Spagna 1972 con Chas Mortimer, i piloti Yamaha ottengono 10 titoli mondiali: Giacomo Agostini nel 1975, Kenny Roberts nel 1978, 1979 e 1980, Eddie Lawson nel 1984, 1986 e 1988, e infine Wayne Rainey nel 1990, 1991 e 1992.\nNelle stagioni 1995 e 1996 si disputa, in concomitanza con le gare in territorio europeo del motomondiale la Thunderbike Trophy, categoria riservata a motociclette da 600\u00a0cm\u00b3 con motori a quattro tempi con quattro cilindri. Yamaha, pur non centrando il titolo, ottiene diversi piazzamenti a podio e quattro vittorie complessive nei singoli Gran Premi.\nDal 2004 al 2009 il suo pilota di punta \u00e8 Valentino Rossi che, in sella alla M1 e nella nuova MotoGP che ha sostituito la precedente classe regina, ottiene il titolo piloti della massima cilindrata nel 2004 e nel 2005. In questa seconda occasione anche la Yamaha stessa torna sul trono dei costruttori.\nCon il successo nel motomondiale 2008, la Yamaha porta a 37 i titoli mondiali costruttori conquistati, riuscendo nella storica impresa di sopravanzare la MV Agusta nella classifica costruttori di tutti i tempi e piazzandosi al secondo posto dopo la Honda; il numero \u00e8 ulteriormente aumentato con la vittoria del titolo anche l'anno successivo.\nNel periodo dal 2010 al 2015 il pilota di punta Yamaha \u00e8 lo spagnolo Jorge Lorenzo, che porta al team altri tre titoli mondiali, nel 2010, 2012 e 2015. Con Jorge Lorenzo Yamaha ottiene inoltre in occasione del Gran Premio motociclistico del Giappone 2013 il duecentesimo successo nella classe regina del motomondiale.\nTeam ufficiale.\n\u00c8 stato fondato nel 1999 a seguito del ritiro della struttura di Wayne Rainey che corse molti anni con un appoggio ufficiale. La sede della squadra era nei Paesi Bassi ma venne spostata in Italia nel 2005.\nNel 2001 Yamaha affida la direzione del team a Davide Brivio.\nMax Biaggi e Carlos Checa corsero dal 1999 al 2002, portando con le loro prestazioni il titolo costruttori nel 2000.\nMax Biaggi vinse 9 gare, sia con la Yamaha YZR500 sia con la Yamaha YZR-M1. Nel Motomondiale 2003 Checa fu spalleggiato da Marco Melandri e la stagione fu un fallimento. Nel Motomondiale 2004 Valentino Rossi fu compagno di Carlos Checa e Rossi vinse il campionato.\nColin Edwards sostitu\u00ec Checa nel 2005. Rossi vinse campionato e 11 gare. I piloti furono confermati per il 2006. Rossi fin\u00ec secondo e vinse 5 gare. Dal 2007 prende la denominazione di Fiat Yamaha Team ed entrambi i piloti furono confermati sulla nuova Yamaha YZR-M1 800cc, Rossi vinse 4 gare e fin\u00ec la stagione terzo.\nL'anno successivo a Rossi venne affiancato Jorge Lorenzo, fresco vincitore di due titoli mondiali nella Classe 250, e si verific\u00f2 il curioso caso di due box e due team di meccanici separati per i due piloti, causato dai due diversi accordi stipulati con due diversi fornitori di pneumatici, Bridgestone al primo anno con la Yamaha e Rossi, Michelin che equipaggiava invece la moto di Lorenzo.\nAl termine della stagione Rossi si aggiudica nuovamente il campionato mondiale.\nAnche per il motomondiale 2009 i piloti sono restati quelli dell'anno precedente, entrambi gommati Bridgestone, e al termine della stagione il team si aggiudica il 38\u00ba titolo mondiale della sua storia con Rossi. La stessa coppia ha disputato la Stagione 2010, dove Lorenzo si \u00e8 laureato campione del mondo, vincendo 9 gare e totalizzando 383 punti, mentre Rossi, che ha dovuto saltare 4 gran premi a causa di una caduta durante le prove del Gran Premio d'Italia (in una di queste occasioni fu sostituito dal collaudatore giapponese Wataru Yoshikawa), ha concluso la stagione al terzo posto.\nIl 15 agosto 2010 al termine della gara sul Circuito di Brno in Repubblica Ceca, viene annunciato il passaggio di Valentino Rossi dalla Yamaha alla Ducati. Per la stagione 2011, al confermato Jorge Lorenzo viene affiancato lo statunitense Ben Spies, gi\u00e0 campione del mondo SBK nel 2009 proprio con la Yamaha. La coppia di piloti viene confermata per il 2012. Lin Jarvis sostituisce Davide Brivio alla guida del team.\nNel 2013 si \u00e8 registrato il ritorno in squadra di Valentino Rossi che sostituisce Spies; la coppia Lorenzo-Rossi resta invariata anche per gli anni 2014, 2015 (anno in cui Lorenzo ottiene il titolo iridato, precedendo il compagno di squadra) e 2016.\nPer la stagione 2017, a seguito del passaggio di Jorge Lorenzo alla Ducati, viene ingaggiato lo spagnolo Maverick Vi\u00f1ales a fianco del confermato Rossi. La stagione si conclude con il secondo posto in classifica costruttori e in classifica squadre con quattro vittorie\u02d0 tre ottenute da Vi\u00f1ales e una da Rossi. Nel 2018 viene confermata la stessa coppia di piloti della stagione precedente. A fine stagione Yamaha si piazza terza tra i costruttori ed il team ufficiale \u00e8 terzo nella classifica a squadre. L'unico successo stagionale \u00e8 ottenuto da Maverick Vi\u00f1ales in occasione del Gran Premio d'Australia. Nel 2019 Yamaha ottiene due vittorie, in Olanda e Malesia, confermandosi al secondo posto tra i costruttori. Ottiene notevoli prestazioni anche il pilota privato Fabio Quartararo, in forza al team Petronas Yamaha SRT, capace di siglare sei pole position ed ottenere sette piazzamenti a podio vincendo il titolo di Rookie of the year. Nel 2020, pur vincendo sette delle quindici gare in calendario, a causa di una sanzione, Yamaha si classifica al secondo posto tra i costruttori. Per la stagione 2021 il team schiera come piloti Maverick Vi\u00f1ales e Fabio Quartararo, con Franco Morbidelli che \u00e8 subentrato a Vi\u00f1ales a partire dal Gran Premio di San Marino. In occasione del Gran Premio dell'Emilia-Romagna, Quartararo vince con due gare d'anticipo il campionato del mondo piloti, il primo per un pilota francese in classe regina.\nRisultati MotoGP.\n\"I punti e il risultato finale sono la somma dei punti ottenuti da entrambi i piloti (diversamente dalla classifica costruttori) e il risultato finale si riferisce al team e non al costruttore.\"\nSuperbike.\nMondiale Superbike.\nNel campionato mondiale Superbike ha partecipato con un team interno fino al 2000. Dal 2005 \u00e8 tornata anche in questa categoria supportando ufficialmente il team \"Yamaha Motor Italia\", che ha ottenuto il secondo posto con Noriyuki Haga nel 2007. Sempre nel 2007, grazie soprattutto all'apporto dei due piloti del team Yamaha Motor Italia Noriyuki Haga (secondo nel mondiale piloti) e Troy Corser, ottiene il titolo costruttori nel Mondiale Superbike, annoverando nello stesso anno 4 pole position 6 vittorie e 24 podi tutti ottenuti dal duo Haga-Corser.\nNel 2009 l'esordiente americano Ben Spies vinse il mondiale ottenendo il maggior numero di vittorie e superpole, sopravanzando all'ultima gara il giapponese Noriyuki Haga che era passato con il team Ducati ufficiale. Nel 2011 schiera Marco Melandri e Eugene Laverty. Entrambi i piloti vincono delle gare, in particolare Melandri, all'esordo nella categoria, si laurea vicecampione mondiale dietro al ducatista Carlos Checa. Al termine della stagione Yamaha si ritira dalla categoria, continuando per\u00f2 a gareggiare nella Supersport.\nNel 2016 Yamaha torna nel mondiale Superbike supportando ufficialmente il team Crescent Racing che schiera la nuova YZF-R1 affidandola al francese Sylvain Guintoli e al britannico Alex Lowes, altre due moto, sono affidate al Team T\u00f3th. In occasione della gara finale del mondiale Superbike, sul Circuito di Losail, con il terzo posto ottenuto in gara 1, Guintoli riporta la Yamaha sul podio di categoria dopo cinque anni.\nNel 2017 Yamaha incrementa il suo impegno nelle corse di moto derivate di serie. Nel mondiale Superbike \u00e8 confermata la collaborazione con Crescent Racing come team ufficiale. Al confermato Lowes viene affiancato l'olandese Michael van der Mark, proveniente dalla Honda. Un'altra moto viene affidata al Team Guandalini. Nel 2018 vengono schierate nuovamente tre motociclette, gestite dagli stessi team della stagione precedente. In occasione del Gran Premio di Gran Bretagna a Donington, il pilota olandese Michael van der Mark riporta Yamaha sul gradino pi\u00f9 alto del podio, dove mancava dalla stagione 2011. la stagione si chiude al terzo posto in classifica costruttori con tre gare vinte. Nel 2019 oltre al team ufficiale, che schiera gli stessi piloti dell'anno precedente, esordisce in questa categoria la compagine italiana GRT. A stagione in corso torna alle competizioni anche il team Ten Kate con il pilota Loris Baz. Yamaha chiude al terzo posto tra i costruttori vincendo un Gran Premio a Jerez con Van Der Mark. Nel 2020 Yamaha si conferma al terzo posto tra i costruttori andando a vincere quattro Gran Premi. In occasione della Superpole Race al Gran Premio dell'Estoril monopolizza il podio conquistando le prime tre posizioni. Nel 2021 al confermato Razgatl\u0131o\u011flu viene affiancato il campione in carica della Supersport\u02d0 Andrea Locatelli. Yamaha torna a conquistare il titolo piloti con il turco, a undici anni di distanza dall'unico titolo vinto da Ben Spies. Locatelli, che \u00e8 quarto nel mondiale, aiuta il team a vincere anche il titolo costruttori che mancava addirittura dalla stagione 2007. A confermare la bont\u00e0 assoluta della R1 in stagione, arriva anche il titolo del Trofeo Indipendenti con Garrett Gerloff.\nMondiale Supersport.\nYamaha esordisce in questa categoria andando a vincere la prima gara della stagione 1997 con il pilota italiano Massimo Meregalli. Il primo titolo di questa categoria \u00e8 il titolo costruttori conquistato nella stagione 1999. Nel 2000 arriva il doppio titolo piloti-costruttori con il pilota tedesco J\u00f6rg Teuchert. Nel corso del decennio successivo la Honda CBR600RR \u00e8 la moto da battere in questa categoria. A spezzare il dominio Honda \u00e8 il britannico Cal Crutchlow che riporta il titolo piloti a Yamaha nella stagione 2009. Nel 2011 \u00e8 Chaz Davies a ottenere il titolo di categoria, in questa stagione Yamaha vince anche il titolo costruttori. Nel 2013 ad aggiudicarsi il titolo di campione del mondo della Supersport in sella ad una Yamaha \u00e8 Sam Lowes.\nNel 2017 viene schierata la nuova versione della Yamaha YZF-R6 affidandone la gestione al team GRT, con Federico Caricasulo e Lucas Mahias alla guida. Al termine di questa stagione Yamaha ottiene il doppio titolo piloti e costruttori nella classe Supersport con il pilota francese Lucas Mahias e piazzando una propria moto sul podio in ogni gara in calendario. Nel 2018 la nuova R6 viene fornita a diversi team. A spuntarla \u00e8 il tedesco Sandro Cortese che si aggiudica il titolo nella sua stagione d'esordio in questa categoria. Al termine di questa stagione Yamaha domina anche la classifica costruttori andando ad ottenere la pole position e la vittoria in tutte le gare in calendario. Nel 2019 Yamaha ottiene entrambi i titoli mondiali per il terzo anno consecutivo, a spuntarla tra i piloti \u00e8 lo svizzero Randy Krummenacher. Nel 2020 \u00e8 la volta dell'italiano Andrea Locatelli che vince il titolo con oltre cento punti di vantaggio sul secondo classificato. Oltre al titolo costruttori Yamaha conquista anche la classifica del World Supersport Challenge, evento che sostituisce la Coppa Europa, con un altro italiano\u02d0 Kevin Manfredi. Nel 2021 Yamaha vince tutte le gare disputate tranne una, confermandosi campione del mondo piloti\u02d0 con lo svizzero Dominique Aegerter, e costruttori. Secondo centro consecutivo nella Challenge per Manfredi.\nMondiale Supersport 300.\nYamaha partecipa alla neonata categoria Supersport 300 a partire della stagione inaugurale\u02d0 il 2017. Fornisce la propria YZF-R3 a innumerevoli Team. Dopo aver vinto quattro dei nove Gran Premi in calendario, Yamaha si agguidica il titolo costruttori ed il titolo piloti con lo spagnolo Marc Garc\u00eda. Nel 2018 Yamaha vince due Gran Premi in questa categoria e si piazza seconda in classifica costruttori. Nel 2019 Yamaha chiude seconda tra i costruttori ottenendo una vittoria nel Gran Premio di Gran Bretagna con Kevin Sabatucci. Nel 2020 chiude nuovamente al secondo posto tra i costruttori, andando a vincere tre Gran Premi. Nel 2021 si conferma al secondo posto tra i costruttori andando a conquistare due Gran Premi con Bahattin Sofuo\u011flu.\nSuperstock 1000 FIM Cup.\nL'esordio di Yamaha in questo campionato risale alla stagione inaugurale nel 1999 nella quale il pilota italiano Dario Tosolini si piazza terzo in classifica piloti. L'impegno in questa categoria rimane pressoch\u00e9 costante negli anni fino alla stagione conclusiva: il 2018. Nel corso di questo ventennio Yamaha si aggiudica il titolo piloti nel biennio 2004/2005 con i piloti Lorenzo Alfonsi e Didier Van Keymeulen oltre ai titoli costruttori nelle stagioni 2005 e 2007. Al termine dell'ultima stagione Yamaha risulta essere la quarta casa costruttrice per numero di Gran Premi vinti in Superstock 1000 FIM Cup con 29 successi ottenuti.\nEuropeo Superstock 600.\nYamaha partecipa a tutte le edizioni del Campionato europeo Superstock 600 ottenendo il titolo in cinque delle undici edizioni disputate\u02d0 Nel 2005 con Claudio Corti, nel 2007 con Maxime Berger, nel 2008 con Loris Baz, nel 2010 con J\u00e9r\u00e9my Guarnoni, e nel 2011 con Jed Metcher. Al termine di questo campionato nel 2015, Yamaha risulta essere di gran lunga la casa motociclista pi\u00f9 vincente della categoria con ben 46 vittorie all'attivo.\nFuoristrada.\nNel 2005 la Yamaha si \u00e8 aggiudicata il mondiale motocross, vincendo i campionati del mondo MX1 ed MX2 con i piloti Stefan Everts e Antonio Cairoli, mentre nel 2015 il rookie Romain Febvre si \u00e8 aggiudicato il mondiale piloti MXGP in sella ad una YZ450F del team ufficiale Yamaha.\nAnche nell'Enduro ha ottenuto risultati apprezzabili: ha vinto il campionato del mondo nella classe E1 col pilota australiano Stefan Merriman nel 2004 e sempre con lo stesso pilota ha ottenuto la seconda piazza l'anno successivo."}
{"id": "1996167", "revid": "179980", "url": "https://it.wikipedia.org/wiki?curid=1996167", "title": "Parque Central", "text": ""}
{"id": "1996168", "revid": "339392", "url": "https://it.wikipedia.org/wiki?curid=1996168", "title": "Led luminoso", "text": ""}
{"id": "1996170", "revid": "339392", "url": "https://it.wikipedia.org/wiki?curid=1996170", "title": "Diodo luminoso", "text": ""}
{"id": "1996172", "revid": "2132321", "url": "https://it.wikipedia.org/wiki?curid=1996172", "title": "Badalisc", "text": "Il Badalisc (anche Badalisk o Badelisc) \u00e8 una figura mitologica della Valle Camonica.\nSecondo la tradizione \u00e8 un essere mitologico che vive nei boschi, che ogni anno viene catturato nel periodo dell'epifania (5-6 gennaio) dai giovani e portato in paese. Qui si tiene il \"discorso del Badalisc\", nel quale l'animale rivela delle notizie goliardiche sulla comunit\u00e0. Oggigiorno esso \u00e8 scritto in rima, su un foglio, che viene letto da un delegato.\nNel secondo giorno si fa la cena del Badalisc, e a sera il mostro \u00e8 liberato e gli viene permesso di tornare nei boschi.\nLa festa della cattura del Badalisc viene celebrata ancora oggi ad Andrista. Il mostro \u00e8 rappresentato come un essere con un corpo fatto a sacco e con una grossa testa in legno, ricoperta di peli di capra, delle piccole corna e un'enorme bocca e degli occhi fiammeggianti. Una volta catturato, il Badalisc viene legato e portato in sfilata. Terminata la processione si tiene il temuto discorso, detto \u201cntifunada\u201d, in cui viene letto alla folla un testo (che il Badalisc ha consegnato a un interprete) che rende pubblici i segreti e i peccati degli abitanti di Andrista (senza che per\u00f2 venga svelato il peccatore).\n\u00c8 oggetto di un film di animazione - attualmente in fase di lavorazione - del regista Lino DiSalvo, animatore di vari film di animazione della Disney, tra cui Frozen - Il regno di ghiaccio."}
{"id": "1996173", "revid": "1100311", "url": "https://it.wikipedia.org/wiki?curid=1996173", "title": "Nicol\u00e1s Gait\u00e1n", "text": "Caratteristiche tecniche.\nEsterno offensivo, brevilineo, dotato di ottima velocit\u00e0, grande dribbling e potenza di tiro, col suo sinistro infatti \u00e9 capace di innescare i compagni in profondit\u00e0 e di tentare il tiro dalla lunga distanza.\nCarriera.\nClub.\nGli inizi.\nCresciuto nella giovanili del Boca Juniors, esordisce in prima squadra il 1\u00ba giugno 2008 nel match casalingo contro l'Arsenal de Sarand\u00ed, vinto 3-1.\nI primi gol da professionista arrivano il 31 agosto 2008 nel match di campionato contro l'Hurac\u00e1n, nel quale mette a segno una doppietta. In tutto mette insieme 79 presenze e 13 gol.\nBenfica.\nIl 3 maggio 2010 il club portoghese del ne annuncia ufficialmente l'acquisto per la cifra di 8,4 milioni di euro.\nSegna i suoi due primi gol il 14 novembre nel 4-0 contro il Naval. Il 17 marzo 2011 il suo primo gol in Europa League nella gara di ritorno degli ottavi contro il PSG (1-1) \u00e8 decisivo per il passaggio del turno. Il primo gol in Champions arriva invece il 27 luglio seguente nel turno preliminare contro il Trabzonspor (2-0).\nTra il 2013 e il 2016 vince tre volte il campionato, una volta sia la Coppa nazionale che la Supercoppa portoghese collezionando complessivamente con i biancorossi 252 presenze e 40 gol.\nAtletico Madrid.\nIl 16 giugno 2016 viene annunciato il suo ingaggio da parte dell' per 25 milioni di euro a partire dal 1\u00ba luglio.\nDalian Yifang e Chicago Fire.\nIl 26 febbraio 2018 viene ceduto al Dalian Yifang per 5 milioni di euro firmando un triennale. Il 28 febbraio rescinde consensualmente il contratto con la squadra cinese e si trasferisce nel campionato americano, precisamente al Chicago Fire.\nLille e Braga.\nDopo una stagione negli Stati Uniti durante la quale in 27 presenze segna 4 gol e fornisce 11 assist, il 31 gennaio 2020 si trasferisce al .\nL'11 agosto 2020 viene acquistato a parametro zero dalla societ\u00e0 portoghese del , con cui l'esterno offensivo argentino sigla un contratto annuale.\nPe\u00f1arol.\nIl 30 agosto 2021 viene acquistato dal . Il 12 dicembre dello stesso anno, dopo neanche 4 mesi trascorsi tra le file dei gialloneri, nonostante la conquista del titolo nazionale, rescinde anticipatamente il proprio contratto con la societ\u00e0 uruguaiana, rinunciando al restante stipendio che avrebbe dovuto ancora percepire.\nNazionale.\nEsordisce nella nazionale maggiore il 30 settembre 2009 nell'amichevole contro il (2-0 per l\"'albiceleste\"), subentrando nel corso del match. Il 26 gennaio 2010 debutta dal primo minuto nell'amichevole contro la Costa Rica.\nStatistiche.\nPresenze e reti nei club.\n\"Statistiche aggiornate al 26 febbraio 2021\""}
{"id": "1996174", "revid": "287204", "url": "https://it.wikipedia.org/wiki?curid=1996174", "title": "Nicolas Gaitan", "text": ""}
{"id": "1996175", "revid": "287204", "url": "https://it.wikipedia.org/wiki?curid=1996175", "title": "Lanz (Brandeburgo)", "text": "Lanz \u00e8 un comune del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 parte della comunit\u00e0 amministrativa (\"Amt\") Lenzen-Elbtalaue. Il territorio comunale \u00e8 bagnato dal fiume L\u00f6cknitz, affluente dell'Elba.\nSuddivisione amministrativa.\nIl territorio comunale comprende 8 centri abitati, nessuno dei quali possiede lo \"status\" di frazione:"}
{"id": "1996176", "revid": "767487", "url": "https://it.wikipedia.org/wiki?curid=1996176", "title": "Gemuendina stuertzi", "text": "La gemuendina (Gemuendina stuertzi) \u00e8 un pesce estinto appartenente ai placodermi. Visse nel Devoniano inferiore (circa 390 milioni di anni fa) in Germania. I suoi resti sono stati ritrovati nel giacimento di Hunsruck.\nDescrizione.\nL'aspetto di questo primitivo pesce assomigliava a quello di una razza ricoperta di scaglie, con un paio di occhi rivolti verso l'alto, un muso raccorciato e una bocca posta sulla superficie dorsale. A causa del corpo appiattito e delle pinne pari larghe e poste ai lati del corpo, la gemuendina offre un buon esempio di convergenza evolutiva proprio con il gruppo delle razze, i batoidi. La differenza morfologica principale stava appunto negli occhi e nella bocca, rivolti verso l'alto.\nAl contrario della maggior parte dei placodermi (come gli artrodiri e gli antiarchi), la gemuendina e i suoi parenti (i renanidi) possedevano un'armatura costituita da un mosaico di placche ossee non fuse tra loro. Altra caratteristica che distingue la gemuendina dagli altri placodermi era l'assenza delle cosiddette piastre gnatali, tipiche del gruppo. Al posto di queste, l'animale possedeva scaglie tubercolate a forma di stella, che gli permettevano di assalire e poi inghiottire altri animali che nuotavano troppo vicini alla sua bocca.\nFossilizzazione eccezionale.\nA causa dell'estrema fragilit\u00e0 dell'intera struttura difensiva, pochi esempi di renanidi sono giunti a noi fossilizzati; il giacimento a conservazione eccezionale di Hunsruck, per\u00f2, si \u00e8 formato in ambienti anossici (liberi quindi da organismi saprofiti) e ha permesso la fossilizzazione di esemplari completi di gemuendina."}
{"id": "1996178", "revid": "1429175", "url": "https://it.wikipedia.org/wiki?curid=1996178", "title": "Micrometro (strumento)", "text": "II micrometro () \u00e8 un calibro ad alta precisione, con sensibilit\u00e0 tipica del centesimo di millimetro. Sono tuttavia presenti anche micrometri cinquantesimali. Esso \u00e8 in grado di effettuare misure di esterni, interni e profondit\u00e0, ma per ciascuna di tali misure esiste una forma specifica e anche nell'ambito della stessa tipologia ciascuno strumento ha un campo di misura limitato.\nIl nome dello strumento deriva dal prefisso micro, normalmente utilizzato per indicare un sottomultiplo pari a un milionesimo.\nIl principio di funzionamento \u00e8 basato sull'avanzamento di una vite che spinge un cilindro mobile contro uno fisso, tra cui viene posto l'oggetto da misurare. Una scala graduata solidale alla vite \u00e8 suddivisa in tacche, in modo che si possano apprezzare le frazioni di passo della vite stessa. Se per esempio la vite avanza di un millimetro ad ogni giro e la scala \u00e8 suddivisa in cento parti, la sensibilit\u00e0 dello strumento sar\u00e0 di un centesimo di millimetro. Una seconda scala solidale all'albero fisso rispetto alla vite consente di determinare i multipli di passo e quindi la misura macroscopica.\nSebbene il \"calibro Palmer\" \u00e8 propriamente adatto a misure di \"esterni\", esistono versioni di micrometri adatti per altre misure, come diametri interni e profondit\u00e0 di fori.\nStoria.\nI primi esperimenti per la realizzazione di uno strumento che permettesse la misura delle distanze astronomiche mediante il telescopio risalgono agli inizi del XVII secolo, come quello ideato da Galileo Galilei per misurare la distanza dei satelliti gioviani.\nIl primo micrometro a vite fu realizzato da William Gascoigne nel 1640 come miglioramento rispetto al calibro Vernier e usato per la misura delle distanze stellari e il calcolo della parallasse con un telescopio. Successivamente Jean-Laurent Palmer lo perfezion\u00f2 e ne ridusse le dimensioni.\nCaratteristiche metrologiche.\nI comuni micrometri presentano campi di misura piuttosto corti (tipicamente 25 mm) e raramente grandi aperture (fino a 400 mm), ottenibili per\u00f2 solamente con particolari limitazioni (vedi sotto \"generalit\u00e0 strutturali\").\nNormalmente i micrometri montano una vite con passo di mezzo millimetro e la scala della bussola graduata in cinquanta parti, pertanto la risoluzione tipica della misura \u00e8 0,01 mm. Strutturando gli strumenti in maniera diversa, si possono raggiungere risoluzioni di 0,001 mm per strumenti meccanici e di 0,01-0,001 mm per strumenti elettronici.\nIncidenza della forza di serraggio.\nIl serraggio di un oggetto con un dispositivo a vite pu\u00f2 produrre forze di compressione notevoli. In un uso scorretto, un micrometro pu\u00f2 provocare:\nPer evitare questi accadimenti i micrometri sono dotati di frizioni che limitano la forza applicabile.\nSi aggiunga che per misure di materiali relativamente soffici, oltre alla limitazione della forza applicabile, \u00e8 necessario standardizzare la forza applicata, in modo da rendere le misure riproducibili.\nNei micrometri, la regolazione standard delle relative frizioni \u00e8 di 1 kg forza.\nStruttura di un micrometro per esterni.\nIl micrometro Palmer (vedi foto) \u00e8 costituito essenzialmente da un arco (frame) di acciaio fucinato o di ghisa, alle cui estremit\u00e0 sono situati due cilindretti coassiali, uno fisso (incudine - anvil) e uno mobile (asta di misurazione - spindle).\nL'incudine viene fissata in modo solidale all'arco. A volte dispone di un attacco filettato che ne facilita la sostituzione in caso di danneggiamento o usura.\nAll'altro capo dell'arco \u00e8 fissata coassialmente una controbussola (sleeve), filettata internamente, nella quale viene imboccata l'asta di misurazione, anch'essa filettata.\nAll'estremit\u00e0 esterna dell'asta di misurazione \u00e8 fissato un tamburo (thimble), anch'esso coassiale, e graduato sul bordo interno. Agendo sul tamburo, si pu\u00f2 avvitare l'asta di misurazione sulla controbussola, e cos\u00ec avvicinare la sua estremit\u00e0 interna all'incudine, al limite, arrivando a \"battuta\".\nAd ogni giro di tamburo, corrisponde un avvicinamento o un allontanamento pari al passo della vite. Normalmente, i micrometri vengono realizzati con filettature passo 0,5 mm, pertanto ogni giro avvicina o allontana l'asta all'incudine di questa misura.\nUna scala graduata realizzata all'esterno della controbussola (scala fissa), permette (utilizzando come indice il bordo interno del tamburo) di leggere i millimetri d'apertura del micrometro. Nel caso di un micrometro con passo vite \"0,5\", la scala presenter\u00e0 gradazioni di 0,5 mm.\nLa rotazione del tamburo di una frazione di giro, corrisponde ad uno spostamento di pari frazione del passo vite.\nLa scala realizzata sul bordo interno del tamburo, permette (utilizzando come indice la scala fissa) di leggere le frazioni di giro, e di conseguenza spostamenti pi\u00f9 piccoli del passo vite. Normalmente, la graduazione sul tamburo conta 50 divisioni, realizzando cos\u00ec una scala con una risoluzione da 0,01 mm (nel caso di passo vite 0,5).\nUso del micrometro per esterni.\nPer utilizzare lo strumento:\nQuando necessita effettuare misure impegnative (per numero o per accuratezza), torna utile l'utilizzo di basi per micrometri, che, mantenendo lo strumento bloccato, lascia libere le mani per manovrare comodamente l'oggetto da misurare e il tamburo del micrometro.\nAzzeramento del micrometro.\nCon l'utilizzo, lo zero della graduazione pu\u00f2 non corrispondere alla battuta tra i due rebbi. La cosa \u00e8 facilmente verificabile: alla temperatura operativa (tipicamente 20 \u00b0C) si puliscono accuratamente i rebbi da olio e polvere e si va a serrare senza interporre nulla tra asta e incudine.\nQualora ci si trovasse di fronte ad un micrometro ad ampia apertura, viene normalmente fornito un calibro fisso (referenza), di dimensione nominale pari alla misura inferiore del campo di misura. Esempio: con un micrometro da 75-100mm dispone di un calibro fisso da 75mm.\nLe referenze possono assumere diverse forme:\nCalibrazione del micrometro.\nQualora lo strumento risulti starato, si pu\u00f2 calibrare agendo fisicamente sul micrometro. Spesso, il micrometro viene fornito con una chiavetta adatta allo scopo. Per sfruttare la massima precisione ottenibile dallo strumento, \u00e8 importante che la calibrazione avvenga in un ambiente a temperatura controllata. Questo \u00e8 dovuto al fatto che il metallo di cui sono fatti sia lo strumento, sia il blocchetto di riferimento, si espande man mano che la temperatura aumenta. Tipicamente le case manifatturiere riportano specifiche valide a 20 \u00b0C.\nLe modalit\u00e0 per attuare questa operazione dipendono da come sono costruiti i micrometri. Normalmente si pu\u00f2 effettuare in due modi:\nQualunque metodologia si debba usare per la calibrazione, \u00e8 necessario preventivamente:\nStruttura di un micrometro di profondit\u00e0.\nI micrometri di profondit\u00e0 sono una variante del micrometro Palmer, strutturati per rilevare la profondit\u00e0 di una cava o un gradino.\nI micrometri di profondit\u00e0 (vedi foto) hanno il dispositivo di lettura identico ai micrometri per esterni, ma sono privi di arco e incudine.\nDispongono invece di un corpo con una superficie rettificata perpendicolare all'asse dell'asta (ponticello). Questa fa da piano di riferimento della scala e da punto d'appoggio, da posizionare e portare a \"battuta\":\nIn breve, si utilizza in questo modo:\nStruttura di un micrometro per interni.\nI micrometri per interni sono un'altra variante del micrometro Palmer, strutturati per misurare una larghezza di un \"interno\" pezzo, o pi\u00f9 comunemente un diametro di un foro.\nAnche questi micrometri hanno il dispositivo di lettura identico a quello descritto per i micrometri per esterni, ma differiscono per il sistema di rilievo quote.\nPrivi di arco e incudine, il corpo \u00e8 costituito da un cilindro coassiale alla controbussola del dispositivo di lettura. All'interno, un'asta comanda dei tastatori che fuoriescono radialmente rispetto all'asse dello strumento.\nI tastatori possono essere dei cilindretti piani, dei cilindretti raggiati o delle semisfere. Per le particolarit\u00e0 costruttive di questi tipi di micrometri, il loro campo di misura \u00e8 in genere molto piccolo.\nI micrometri per interni si suddividono essenzialmente in\nUso del micrometro a contatto espandibile.\nPer utilizzare lo strumento:\nMicrometri digitali.\nCome per i calibri, di recente sono stati introdotti micrometri a visualizzazione digitale. In questo tipo di micrometri, sul corpo viene montato un indicatore elettronico digitale che rileva lo spostamento dell'asta di misurazione.\nI display, alimentati da comuni batterie a bottone, sono normalmente realizzati con una risoluzione 0,001 mm.\nCome per i calibri, gli indicatori possono disporre di numerose funzioni:\nGeneralit\u00e0 strutturali.\nLa realizzazione di grandi micrometri presenta alcuni problemi comuni:\nPertanto i micrometri presentano campi di misura piuttosto corti (tipicamente 25 mm) e raramente grandi aperture (fino a 400 mm). Comuni sono le serie con campi di misura 0-25 mm, 25-50 mm, 50-75 mm, 75-100 mm, 100-125 mm, 125-150mm.\nPer aggirare queste difficolt\u00e0, esistono anche micrometri che dispongono di aste intercambiabili di diversa lunghezza, che pur avendo sempre corse di 25 mm, permettono di fare misure da 0 a 150 mm, e oltre.\nNei micrometri \u00e8 sempre presente un dispositivo di bloccaggio (freno - lock-nut) che blocca l'asta rispetto al corpo. Si aziona tramite un anello o una levetta, e funziona applicando una forte frizione sull'asta di misurazione.\nGeneralmente utilizzato per trasformare il micrometro in calibro fisso, ha la sua ragione d'esistenza nell'operazione d'azzeramento del micrometro.\n\"Nota: l'utilizzo come calibro fisso, e/o del freno per 'bloccare' la misura \u00e8 improprio, e pu\u00f2 comportare all'usura eccessiva dei rebbi.\"\nUn altro dispositivo sempre presente \u00e8 la frizione. Come gi\u00e0 descritto, il suo uso \u00e8 indispensabile per prevenire danneggiamenti e/o misure errate.\nGeneralmente assume la forma di una ghiera zigrinata o di un nottolino montati sul tamburo, che scatta quando la forza applicata supera 1 kg forza, impedendo al tamburo di continuare a muoversi. Costruttivamente viene realizzata con una dentiera disinnestabile, una vera frizione o con un salterello a molla.\nI tamburi e le controbussole sono normalmente realizzate in acciaio inossidabile trattato superficialmente in modo da renderlo satinato, cos\u00ec da evitare riflessi abbaglianti di luce durante la lettura delle scale.\nPer assicurare una lettura corretta, i rebbi vengono spianati a specchio tramite lappatura, ossia viene garantita una rugosit\u00e0 superficiale di molto inferiore alla precisione dello strumento. Inoltre il materiale viene indurito con trattamenti termici, in modo da ridurne l'usura e l\u2019indentazione."}
{"id": "1996180", "revid": "125044348", "url": "https://it.wikipedia.org/wiki?curid=1996180", "title": "FA Cup 1931-1932", "text": "La FA Cup 1931-1932, \u00e8 stata la 57\u00aa edizione della principale coppa nazionale inglese, nonch\u00e8 della pi\u00f9 antica competizione calcistica del mondo. Il trofeo fu vinto per la terza volta dal Newcastle United, che nella finale di Wembley, batt\u00e8 l' con il punteggio di 2-1.\nCalendario.\nIl torneo principale era preceduto da due turni preliminari e quattro turni di qualificazione, mentre la competizione vera e propria, prevedeva sei turni (con i club di First e Second Division che entravano in lizza a partire dal terzo turno), prima di semifinali e finale.\nIn caso di pareggio dopo i novanta minuti, era prevista la ripetizione della gara, invertendo il campo. In caso di ulteriore pareggio si procedeva con altre ripetizioni, in campo neutro, fin quando una squadra non risultava vincitrice.\nLe semifinali e la finale si disputavano tutte in campo neutro."}
{"id": "1996182", "revid": "123048389", "url": "https://it.wikipedia.org/wiki?curid=1996182", "title": "Modalit\u00e0 d'attesa", "text": "La modalit\u00e0 di attesa (detta anche stand-by che significa, appunto, in attesa) \u00e8 quella condizione in cui un dispositivo elettrico o elettronico non \u00e8 operativo, ma \u00e8 alimentato elettricamente ed \u00e8 pronto per la commutazione da stato di inutilizzo temporaneo a modalit\u00e0 operativa.\nCaratteristiche.\nQuesta modalit\u00e0 \u00e8 caratterizzata dal mantenimento in funzione esclusivamente dei circuiti che permettono l'avvio dell'apparecchio all'atto della ricezione dei comandi che ne implicano l'attivazione e viene generalmente evidenziata tramite l'accensione di un diodo luminoso (LED).\nIn questa situazione l'apparecchio consuma ugualmente energia. Tale consumo \u00e8 ovviamente decisamente minore rispetto a quando \u00e8 operativo, ma per alcuni dispositivi resta comunque elevato (anche fino al 50% rispetto al dispositivo in utilizzo). Tale assorbimento non \u00e8 causato dal LED, ma dai vari circuiti che rimangono alimentati. .\nAlternative.\nPer evitare l'inconveniente del consumo da parte di questi dispositivi, dopo averli portati in stand-by \u00e8 possibile spegnerli completamente tramite un interruttore, che generalmente \u00e8 presente sul dispositivo stesso e che consente di interrompere fisicamente l'alimentazione elettrica, in modo che non si consumi energia quando l'apparecchio non viene utilizzato.\nAttualmente si stanno studiando nuovi sistemi d'attesa, che permettono di abbattere notevolmente i consumi."}
{"id": "1996183", "revid": "188323", "url": "https://it.wikipedia.org/wiki?curid=1996183", "title": "Stand by", "text": ""}
{"id": "1996184", "revid": "599013", "url": "https://it.wikipedia.org/wiki?curid=1996184", "title": "Viviana Schiavi", "text": "Ha fatto parte della rosa della nazionale italiana che ha partecipato ai campionati europei nel 2005 e nel 2009, vestendo la maglia azzurra della nazionale in 43 incontri e realizzando una sola rete.\nCarriera.\nGiocatrice.\nClub.\nViviana cresce a Cavatigozzi, frazione del comune di Cremona, e come molte altre sue colleghe inizia la sua carriera da giovanissima nella squadra maschile del paese.\nA 14 anni passa nell'unica squadra femminile di Cremona, il Maristella, dove mette in mostra tutto il suo potenziale come centrocampista.\nNel 1999 avviene il decisivo passaggio alla Fiammamonza, che le permette di esordire in Serie A a 18 anni e la sposta nel definitivo ruolo di stopper.\nViviana si conferma come giocatrice cardine per la difesa della squadra lombarda, conquista la fascia di capitano e nella stagione 2005-2006 si toglie addirittura la soddisfazione di vincere il suo primo scudetto.\nIn totale giocher\u00e0 per 10 anni nella squadra di Monza.\nNel 2008 passa ai campioni del Bardolino Verona, completando cos\u00ec un \"dream team\" benacense che punta in alto anche a livello europeo, cosa mai vista prima da parte di club italiani.\nNell'estate del 2010 passa al Brescia ed al primo anno con la maglia delle rondinelle raggiunge il terzo posto in classifica.\nNella stagione 2011-2012 conquista con il Brescia la Coppa Italia, primo titolo Nazionale per la squadra lombarda.\nA fine stagione, nell'estate del 2013, viene girata in prestito all'AC Seattle, squadra femminile dell'omonima citt\u00e0 statunitense che partecipa alla massima divisione del campionato americano, la Women's Premier Soccer League (WPSL). Conclude la stagione americana vincendo lo scudetto dello stato di Washington e la coppa nazionale (Evergreen Cup).\nRientrata dagli Stati Uniti passa dal Brescia al Mozzanica dove gioca dalla stagione 2013-2014.\nNell'estate 2016 ha annunciato il suo ritiro dal calcio giocato.\nNazionale.\nNumerose sono le presenze di Viviana nelle squadre giovanili FIGC, pi\u00f9 precisamente milita nell'Under-17, Under-19 e Under-21, per poi passare nella nazionale maggiore con il commissario tecnico Carolina Morace.\nVanta molte presenze con la maglia Azzurra. Prese parte all'Europeo 2001 in Germania nonostante l'apprensione per l'esame di maturit\u00e0. In seguito partecipa all'Europeo del 2005 in Inghilterra e a quello del 2009 in Finlandia.\nAllenatore.\nNel dicembre 2016 ottiene la licenza UEFA B.\nNella stagione 2016/2017 \u00e8 alla guida della rappresentativa regionale FIGC Under 15 Femminile denominata \"Longobarda\", comprendente ragazze provenienti da Lombardia (15), Piemonte (2) ed Emilia Romagna (1).\nAlla guida della Longobarda partecipa al Torneo Nazionale per Selezioni Territoriali Under 15 Femminile della FIGC: nel turno preliminare ad Alassio, grazie a tre vittorie contro Pintadera (Sardegna), Lionte (Piemonte e Liguria) e Terre di Mezzo (Emilia Romagna), ottiene la qualificazione per le finali nazionali di Cervia.\nA Cervia la Longobarda si qualifica al primo posto nel proprio girone dopo due vittorie contro Terre di Nord Est (Friuli) e Magna Grecia (Campania, Calabria) ed un pareggio contro Adriatica (Marche).\nLa Longobarda si aggiudica la finale nazionale sconfiggendo in finale Tirrenia (Lazio), dopo i calci di rigore.\nNella stagione sportiva 2017/2018 viene nominata dalla F.I.G.C. Responsabile Tecnico del Centro Federale Territoriale di Verano Brianza (MB).\nConfermata anche alla guida della selezione territoriale Longobarda, si qualifica alla fase finale del \"Torneo per Selezioni Territoriali Under 15 femminile\" vincendo il triangolare preliminare contro Ligurnova (Liguria) e Taurinense (Piemonte).\nNella fase finale svoltasi a San Zaccaria (Ravenna) la Longobarda si qualifica per la finalissima eliminando Magna Grecia (Campania/Calabria), sconfitta per 3-1, e Dolomiti (Trentino Alto Adige), sconfitta ai rigori dopo un pareggio per 1-1.\nNella finale per il primo posto la Longobarda sconfigge ai supplementari per 3-1 la rappresentativa Terre di Nord Est, bissando il successo della stagione precedente.\nIn seguito \u00e8 assistente di Jacopo Leandri nella guida tecnica della Under-23.\nPalmar\u00e8s.\nAllenatore.\nLongobarda: 2016-2017, 2017-2018"}
{"id": "1996185", "revid": "188323", "url": "https://it.wikipedia.org/wiki?curid=1996185", "title": "Modalit\u00e0 di riposo", "text": ""}
{"id": "1996193", "revid": "984922", "url": "https://it.wikipedia.org/wiki?curid=1996193", "title": "The Lair", "text": "The Lair \u00e8 una serie televisiva statunitense vampiresca a tematica gay, trasmessa dal canale televisivo here!.\nLa serie, tuttora inedita in Italia, ha trasmesso i primi due episodi nel giugno 2007. Della serie sono state realizzate tre stagioni per un totale di 28 episodi. La serie ha molti punti di contatto con \"Dante's Cove\", altra serie analoga trasmessa da here!, di cui pu\u00f2 considersi uno spin-off.\nDel cast fa parte anche l'ex pornodivo Colton Ford, nel ruolo dello sceriffo Trout, dalla seconda stagione \u00e8 entrato nel cast il pornoattore Johnny Hazzard, accreditato con il suo vero nome Frankie Valenti."}
{"id": "1996194", "revid": "1652635", "url": "https://it.wikipedia.org/wiki?curid=1996194", "title": "Doraemon (personaggio)", "text": " \u00e8 il protagonista del manga e anime dall'omonimo titolo.\nIl personaggio.\nDoraemon \u00e8 rappresentato come un gatto robot proveniente dal XXII secolo, venuto ad abitare a Tokyo nel passato per aiutare Nobita Nobi, ragazzo che avrebbe causato ai suoi discendenti numerosi problemi finanziari. \u00c8 stato fabbricato il 14 luglio 2112 alla fabbrica di robot Matsushiba; alla nascita, avvenuta il 3 settembre, era giallo e bianco, ed aveva le orecchie (come tutti i gatti robot della sua generazione). \nSocievole, ottimista, intelligente e sensibile (anche se spesso lunatico e irascibile), \u00e8 di colore azzurro e bianco; si caratterizza per la campanellina dorata che tiene sempre al collo e per l'assenza delle orecchie, mangiate da alcuni topi. Tale evento ha causato in Doraemon un trauma nei confronti di questi animali, a causa del quale \u00e8 diventato azzurro. Doraemon \u00e8 inoltre equipaggiato con una tasca quadridimensionale chiamata \"gattopone\", contenente vari oggetti molto particolari chiamati \"chiusky\" (gadget del XXII secolo che sanno fare cose sorprendenti). Il nome di quasi ogni episodio deriva proprio dal chiusky omonimo, anche se spesso ne viene utilizzato pi\u00f9 di uno.\nDoraemon alloggia a casa della famiglia Nobi, aiutando soprattutto Nobita nella vita di tutti i giorni e cercando di correggere alcune sue abitudini di vita sbagliate, incitandolo ad esempio a non dormire e a fare i compiti. Per aiutare l'amico, Doraemon presta spesso a Nobita dei \"chiusky\", che per\u00f2 talvolta sono usati in modo improprio. Ma i suoi incarichi non si limitano affatto al solo accudimento di Nobita: Doraemon diventa col tempo un componente della famiglia, amato dai genitori del ragazzo quasi come un figlio adottivo; quasi sempre Tamako incarica Doraemon di farle alcune commissioni, sia in casa che fuori. Il gatto robot \u00e8 infatti in grado di interagire agilmente con la societ\u00e0 del passato senza che quasi nessuno trovi strano il suo aspetto, e alcuni personaggi si abituano talmente alla sua presenza da considerarlo uno di loro. Doraemon ha una sorella minore, Dorami, la quale ha un aspetto a lui molto simile. Il cibo preferito di Doraemon sono i dorayaki, merendine giapponesi ripiene alla marmellata di fagioli rossi, che scopre essere deliziosi una volta arrivato nel passato.\nSpesso Doraemon viene scambiato per un tasso o un procione, cosa che lo infastidisce notevolmente.\nNonostante si dimostri saggio, onesto, dai ferrei principi e ben pi\u00f9 responsabile del suo \"padrone\" Nobita, Doraemon mostra anche alcune debolezze: infatti oltre alla gi\u00e0 citata musofobia, cos\u00ec come la sua estrema golosit\u00e0 per i dorayaki, c'\u00e8 anche la sua \"simpatia\" per Mician, una gattina grigia di cui \u00e8 innamorato e con cui spesso si incontra sui tetti del quartiere (infatti, pur parlando come un umano, Doraemon conosce bene anche la lingua degli animali). Nobita, che ben conosce queste sue distrazioni, talvolta se ne approfitta per evitare di studiare, svolgere i propri doveri o per sottrargli qualche chiusky.\nNon di rado Doraemon rimprovera Nobita per il suo comportamento o per la sua indolenza, anche se alla fine lo perdona quasi sempre. Altre volte invece, quando il ragazzo lo inganna o utilizza i gadget contro di lui, non trattiene la rabbia e lo castiga in modo esemplare, avvalendosi spesso della complicit\u00e0 di Gian, Suneo, Shizuka e perfino la mamma di Nobita.\nIn qualche occasione Doraemon mostra di essere piuttosto smemorato, di fare confusione tra i chiusky o di non ricordare bene a cosa servano. Quando questo accade \u00e8 proprio Nobita a rimetterci, anche se parte della colpa \u00e8 sua che fa totale affidamento sull'amico senza mai riflettere.\nPur avendo un rapporto altalenante con Nobita, Doraemon gli vuole molto bene al pari di un fratello maggiore e sogna un futuro roseo per lui, ma proprio per questo lo sprona continuamente a migliorarsi.\nApparizioni in altri media.\nIl personaggio \u00e8 presente in varie puntate dell'anime \"Carletto, il principe dei mostri, Super Kid\" e \"Nino, il mio amico ninja\", opere create dallo stesso Fujiko F. Fujio. Rumiko Takahashi ha inoltre omaggiato il personaggio inserendolo nella sua opera \"Ranma \u00bd\", dove \u00e8 spesso presente mediante brevi cameo."}
{"id": "1996199", "revid": "123881741", "url": "https://it.wikipedia.org/wiki?curid=1996199", "title": "Shredder (personaggio)", "text": "Shredder, il cui vero nome \u00e8 Oroku Saki, \u00e8 un personaggio dei fumetti e media correlati delle Tartarughe Ninja. \u00c8 il leader dell'organizzazione criminale nota come Clan del Piede e antagonista delle Tartarughe e Splinter.\nBiografia.\nOroku Saki \u00e8 nato in Giappone, secondo figlio di una benestante famiglia. Suo fratello maggiore, Oroku Nagi, entr\u00f2 a far parte del Clan del Piede, una setta segreta di giustizieri ninja famosa per la sua efficienza e integrit\u00e0. Attraverso questo gruppo Nagi conobbe e si invagh\u00ec di Tang Shen, una ragazza il cui amore era per\u00f2 rivolto soltanto ad un altro membro, Hamato Yoshi. I due contendenti divennero rivali fino a quando Nagi, reso folle, non tent\u00f2 di assassinare Shen sentendosi esplicitamente rifiutato. Yoshi accorse in soccorso dell'amata, e il combattimento che ne scatur\u00ec provoc\u00f2 la morte dell'aggressore. Siccome per il regolamento morale del clan l'uccisione di un confratello veniva punita con la morte, Yoshi e Shen furono costretti ad imbarcarsi sul primo volo per gli Stati Uniti, nel disperato tentativo di sfuggire dalla giustizia della setta. Saki tuttavia non si arrese, e decise di vendicare la morte del fratello. Alla maggiore et\u00e0, dopo un intenso addestramento, entr\u00f2 a far parte del Clan del Piede, e negli anni che seguirono dimostr\u00f2 ai suoi superiori un estremo coraggio e determinazione. Per questo motivo, oltre che per l'enorme fedelt\u00e0 dimostrata, gli venne concesso il comando di alcuni Soldati Ninja dislocati a New York, dove gli informatori sostenevano trovarsi i due fuggiaschi.\nSaki, dopo aver per cos\u00ec tanto tempo recitato la parte del leale guerriero, inizi\u00f2 ad utilizzare gli uomini a sua disposizione per arricchirsi con il traffico di armi, lo spaccio di droga e soprattutto gli omicidi a pagamento, in cui i suoi uomini si dimostrarono particolarmente validi. Individuati Yoshi e Shen, che nel frattempo si erano sposati iniziando una nuova vita come persone normali, Saki decise di portare a termine la vendetta indossando una robusta corazza ricoperta di lame e artigli, che gli confer\u00ec lo pseudonimo di Shredder. Insieme ad un gruppo di suoi uomini, il guerriero fece irruzione nell'appartamento e uccise la donna. Quando, alla sera, il marito torn\u00f2 a casa, trov\u00f2 ad attenderlo Shredder in persona, che dopo avergli confidato la sua identit\u00e0 lo uccise sgozzandolo. Negli anni che seguirono, sfruttando corruzione e ricatti, Saki divenne uno degli uomini pi\u00f9 influenti della citt\u00e0, conquistando nel frattempo il titolo di supremo capo nel Clan del Piede, che sotto la sua guida si trasform\u00f2 in una organizzazione criminale di stampo mafioso.\nNel primo numero dei fumetti Shredder viene sfidato dalle Tartarughe Ninja, cui il Maestro Splinter ha ordinato di vendicare il Maestro Yoshi. Al termine del combattimento, Saki viene trafitto dalla katana di Leonardo, ed in punto di morte decide di salvare il proprio onore facendosi esplodere con una granata termica con l'intento di uccidere anche i suoi avversari. L'intervento di Donatello fa per\u00f2 in modo che Shredder e la bomba precipitino dal tetto su cui si svolgeva la battaglia, precipitando in un vicolo dove l'esplosione disintegra l'antagonista.\nGrazie ad un particolare tipo di vermi rigeneratori creati in laboratorio dagli scienziati del clan, Saki viene riportato in vita. La sua vendetta si abbatte su Leonardo quando, nell'episodio a lui dedicato, i Soldati Ninja lo rintracciano mentre si allena per strada, e subito lo aggrediscono. Oroku Saki lo massacra arrivando quasi ad ucciderlo, e subito dopo pone l'assedio all'appartamento di April O'Neil, dove i mutanti si sono nascosti a seguito della distruzione della loro tana. L'intero edificio viene dato alle fiamme, e il Clan del Piede si convince che le tartarughe e i loro alleati siano morti. Essi sono in realt\u00e0 fuggiti, prendendosi un periodo di pausa in una fattoria abbandonata del New Hampshire.\nPersonalit\u00e0.\nShredder \u00e8 un personaggio freddo, spietato, temuto, crudele, aggressivo, arrogante, vendicativo e senza scrupoli. La sua perfidia \u00e8 pari solo alla sua freddezza, e sebbene sia un seguace del Bushid\u014d privilegia gli interessi economici. \u00c8 tuttavia un uomo forte, astuto e determinato, e finch\u00e9 non viene messo in pericolo il suo impero criminale rispetta ogni dovere impostogli dal codice d'onore. Per vendicare la morte del fratello Nagi si \u00e8 infatti duramente impegnato, diventando un guerriero dalla eccezionale maestria, e con la stessa fermezza ha educato la figlia Karai, destinata a succedergli come leader nel Clan del Piede.\nEquipaggiamento.\nSaki \u00e8 un uomo dai tratti tipicamente orientali, sebbene piuttosto alto. In battaglia non utilizza mai armi comuni, se non in rare occasioni, e la sua artiglieria da combattimento consiste nella corazza metallica da cui prende lo pseudonimo di Shredder, traducibile appunto come \"Laceratore\". La divisa \u00e8 composta da pantaloni color nero, stivali fasciati di porpora e da una maglia sbracciata rossa, stretta in vita da una grande fasciatura. L'elemento pi\u00f9 vistoso dell'armatura \u00e8 un elmo ornato, il quale ripara il capo e protegge i lati e il retro della testa con placche articolate. Il volto \u00e8 invece celato da una maschera metallica, liscia e disadorna sul lato esterno, la quale copre tutto il viso lasciando scoperta soltanto la fascia visiva degli occhi. Shredder indossa anche grossi paraspalla muniti di cinque lame ricurve, presenti in egual numero anche sui parastinchi e sulle protezioni metalliche degli avambracci. Essendo questi strumenti di difesa, Saki utilizza per attaccare dei \u201cguanti\u201d composti da una fascetta in acciaio che ricopre tutta la mano, lasciando libere solo le dita. Ognuno di questi guanti \u00e8 munito di due affilatissime lame sul dorso, estremamente utili per ferire i nemici anche mortalmente. Shredder usa spesso fasciarsi anche le braccia, mentre pi\u00f9 di rado indossa un pesante mantello.\nKevin Eastman ha avuto l'idea per l'armatura di Shredder da grandi grattugie trapezoidali che ha immaginato sulle braccia di un personaggio malvagio (originariamente chiamato \"The Grater\" o \"Grate Man\", letteralmente Grattugia o Uomo grattugia). In seguito Peter Laird sugger\u00ec il nome Shredder.\nPoteri e abilit\u00e0.\nShredder \u00e8 un maestro di arti marziali, addestrato in molte forme di combattimento corpo a corpo e nell'uso di diverse armi bianche. La sua abilit\u00e0 nel combattimento e nelle arti marziali \u00e8 tale da riuscire a tenere testa a Leonardo, Michelangelo, Donatello e Casey Jones da solo. Affronta Raffaello in uno scontro corpo a corpo, riuscendo a sconfiggerlo grazie all'astuzia e all'inganno. Durante i vari scontri con Shredder, Raffaello ha sempre dimostrato la sua superiorit\u00e0 nel combattimento, ma venendo sempre sconfitto per motivi della sua irruenza e della sua scarsa analisi della situazione e dell'ambiente. Shredder \u00e8 stato in grado di mettere KO persino Batman alla fine di un estenuante scontro con questi, avvenuto nella miniserie a fumetti in sei parti \"Batman/Tartarughe Ninja\" e nel suo film d'animazione \"Batman vs. Teenage Mutant Ninja Turtles\".\nCome maestro del ninjutsu, le sue abilit\u00e0 sono molto elevate, al di l\u00e0 di ci\u00f2 che la maggior parte degli altri ninja potrebbe raggiungere, dal momento che si \u00e8 allenato per anni e ha imparato le arti del ninjutsu proibite. \u00c8 un nemico molto furtivo, che sorprende facilmente, e fu persino in grado di scivolare dietro Leonardo prima che la tartaruga dalla maschera blu potesse persino voltarsi a notare.\nL'intelligenza di Shredder \u00e8 piuttosto elevata e ha perseverato durante le sue varie apparizioni e, in diversi casi, si sostiene che abbia il QI di un genio. Cerca modi per creare un esercito migliore; far addestrare le persone a essere ninja, usare la tecnologia aliena e fare mutanti per distruggere almeno il suo nemico pi\u00f9 odiato. Istruito nelle arti della guerra, Shredder \u00e8 un eccellente tattico e un esperto di intimidazione e comando. Grazie alla sua conoscenza commerciale \u00e8 stato in grado di trasformare il Clan del Piede da un vecchio gruppo di ninja caduto in un'organizzazione criminale internazionale. Shredder \u00e8 in grado di fare affari con criminali come i Dragoni Viola, Tiger Claw, Ivan Steranko, Don Vizioso, eccetera. Fin dalle sue prime apparizioni Shredder, oltre a mostrare la sua intelligenza, \u00e8 presentato come un individuo estremamente astuto e descritto da Splinter come l'avversario pi\u00f9 pericoloso che abbia mai affrontato.\nHa abilit\u00e0 fisiche e atletiche piuttosto sorprendenti per un essere umano. \u00c8 molto pi\u00f9 forte della persona media, in quanto pu\u00f2 sollevare il peso di Splinter con un solo braccio. \u00c8 abbastanza in grado di resistere ai colpi ricevuti dai nemici, comprese le Tartarughe. Nonostante sia un uomo di notevole volume, ha dimostrato di essere pi\u00f9 agile e veloce delle Tartarughe Ninja e di Splinter. Dopo il loro primo combattimento con lui, sia Michelangelo che Donatello hanno commentato la sua velocit\u00e0, con quest'ultima affermando \"era come se fosse dappertutto contemporaneamente\". Ha grandi capacit\u00e0 acrobatiche e pu\u00f2 anche saltare pi\u00f9 in alto dell'atleta medio."}
{"id": "1996200", "revid": "767487", "url": "https://it.wikipedia.org/wiki?curid=1996200", "title": "Ptyctodontida", "text": "Gli ptictodonti (Ptyctodontida) sono un ordine di pesci estinti appartenenti ai placodermi. Furono tra gli ordini meno diversificati dell'intero gruppo, con una sola famiglia e con generi molto simili l'uno all'altro. Vissero nel corso del Devoniano, per poi estinguersi al termine del periodo come tutti i placodermi.\nDescrizione.\nDotati di grandi teste, grandi occhi e corpi allungati, gli ptictodontidi assomigliavano molto alle attuali chimere (Holocephali). L'armatura tipica dei placodermi era ridotta a una trama di piccole placche intorno alla testa e al collo. Si presume che gli ptictodonti, cos\u00ec come gli estinti acantotoraci e gli stessi olocefali, vivessero nei pressi dei fondali marini e predassero molluschi dotati di guscio.\nA causa della quasi completa mancanza di armatura, alcuni paleontologi hanno suggerito che gli ptictodonti non fossero veri placodermi, ma olocefali (o comunque loro antenati). Esami molto dettagliati, eseguiti su esemplari completi, hanno per\u00f2 appurato che le somiglianze fra i due gruppi erano soltanto superficiali. Le maggiori differenze riguardavano il rivestimento corporeo: gli ptictodonti avevano placche e scaglie costituite di sostanza ossea, mentre quelle degli olocefali sono costituite di dentina. L'anatomia del cranio degli olocefali, inoltre, \u00e8 simile a quella degli squali, mentre quella degli ptictodontidi assomiglia a quella degli altri placodermi; l'apparato dentale degli olocefali, infine, era costituito da veri e propri denti, ma quello degli ptictodonti era formato da piastre gnatali.\nDimorfismo sessuale.\nGli ptictodonti sono l'unico gruppo di placodermi in cui \u00e8 riconoscibile un dimorfismo sessuale: I maschi, infatti, possedevano un paio di strutture simili a uncini sulle pinne pelviche, analoghe ai cosiddetti claspers tipici degli squali maschi e delle chimere. I paleontologi ritengono che i placodermi ancestrali possedessero claspers, ma queste strutture si sarebbero in seguito perse nel corso dello sviluppo evolutivo dei vari ordini di placodermi (trannie gli ptictodontidi).\nClassificazione.\nA causa della loro armatura ridotta, si pensava che gli ptictodonti fossero i pi\u00f9 primitivi tra tutti i placodermi: secondo un'idea in voga alcuni decenni fa, i placodermi si svilupparono da un antenato senza armatura, passando attraverso vari gradi evolutivi fino a giungere alle forme pi\u00f9 pesantemente corazzate. Nel corso degli anni '80 e '90, per\u00f2, analisi comparative svolte sui crani degli ptictodonti e di vari rappresentanti di altri ordini; questi studi hanno dimostrato che l'ipotesi precedente era errata e che gli ptictodonti possono essere considerati il \"sister group\" di artrodiri e fillolepidi."}
{"id": "1996207", "revid": "74801", "url": "https://it.wikipedia.org/wiki?curid=1996207", "title": "Bones McKinney", "text": ""}
{"id": "1996213", "revid": "1543377", "url": "https://it.wikipedia.org/wiki?curid=1996213", "title": "Stensioella heintzi", "text": "La stensioella (Stensioella heintzi) \u00e8 un pesce placoderma estinto, vissuto nel Devoniano inferiore (circa 390 milioni di anni fa). Gli unici resti fossili rinvenuti provengono dal giacimento di Hunsruck, in Germania.\nDescrizione.\nL'aspetto di questo pesce doveva richiamare vagamente quello di un'attuale chimera (\"Chimaera mostruosa\"), o forse quello di un pesce lucerna (gen. \"Uranoscopus\"). Il capo era grosso e vagamente tondeggiante, il muso era raccorciato ed erano presenti un paio di grandi pinne pettorali. Come il contemporaneo \"Gemuendina\", questo animale possedeva un complesso mosaico di tubercoli che costituivano l'armatura corporea.\nClassificazione.\nLa stesioella \u00e8 classificata come un placoderma ed \u00e8 considerata il pi\u00f9 primitivo fra tutti i placodermi. I pochi resti finora rinvenuti permettono di identificare l'articolazione della regione postcraniale tipica del gruppo ma, nonostante questo dettaglio e la somiglianza superficiale con le strutture difensive dei renanidi, alcuni paleontologi hanno riscontrato che ci sono troppo poche caratteristiche per poter includere questo animale nei placodermi. Philippe Janvier, in particolare, ritiene che \"Stensioella\" possa essere considerato un primitivo olocefalo. Secondo questa ipotesi, gli olocefali (chimere, iniotterigi, petalodonti e altri) si separarono dagli squali prima della radiazione evolutiva dei condritti. In ogni caso, questa ipotesi non \u00e8 comunemente accettata."}
{"id": "1996214", "revid": "119557226", "url": "https://it.wikipedia.org/wiki?curid=1996214", "title": "Dahme", "text": ""}
{"id": "1996215", "revid": "879070", "url": "https://it.wikipedia.org/wiki?curid=1996215", "title": "Osphranter bernardus", "text": "Il wallaroo nero (Osphranter bernardus ) \u00e8 un marsupiale australiano appartenente alla famiglia dei Macropodidi.\nDescrizione.\nIl wallaroo nero \u00e8 una delle specie pi\u00f9 piccole del genere \"Macropus\": l'altezza \u00e8 in media di un metro nei maschi e di 80\u00a0cm nelle femmine. Il dimorfismo sessuale riguarda anche il colore, che \u00e8 quasi nero nei maschi e tra marrone e grigio nelle femmine.\nIl muso, a differenza di altre specie del genere, \u00e8 completamente glabro. Le orecchie sono abbastanza piccole.\nDistribuzione e habitat.\nIl suo areale \u00e8 ristretto ad una piccola area montuosa della Terra di Arnhem, nel Territorio del Nord, tra il Fiume South Alligator e Nabarlek. Gli habitat sono vari: landa, prateria o foresta di eucalipti; preferisce zone che abbiano nelle vicinanze rocce che offrano rifugio.\nBiologia.\n\u00c8 un animale in genere solitario, la cui attivit\u00e0 si svolge nelle ore che circondano il tramonto e l'alba; le ore centrali del giorno e della notte sono trascorse riposando. \u00c8 estremamente timido e difficile da avvicinare.\nCome tutti i canguri \u00e8 erbivoro; si nutre per lo pi\u00f9 di erba e foglie di arbusti.\nLa gestazione dura tra 31 e 36 giorni; dopo la nascita il cucciolo trascorre circa quattro mesi nel marsupio attaccato ad una mammella e altri due mesi nel marsupio, dove continua a rientrare per allattare ancora per diversi mesi.\nSono comuni nascite ritardate: se la femmina concepisce subito dopo il parto, l'embrione non si sviluppa fino a quando il nato precedente, pur rimanendo nel marsupio, non si stacca dalla mammella. La femmina pu\u00f2 infatti ospitare nel marsupio due cuccioli di et\u00e0 diversa."}
{"id": "1996216", "revid": "486946", "url": "https://it.wikipedia.org/wiki?curid=1996216", "title": "Wallaby nero", "text": ""}
{"id": "1996220", "revid": "21880", "url": "https://it.wikipedia.org/wiki?curid=1996220", "title": "Spicole", "text": ""}
{"id": "1996227", "revid": "767487", "url": "https://it.wikipedia.org/wiki?curid=1996227", "title": "John Logan (cestista)", "text": ""}
{"id": "1996231", "revid": "95228848", "url": "https://it.wikipedia.org/wiki?curid=1996231", "title": "Associazione nazionale per l'isolamento termico e acustico", "text": "Associazione nazionale per l'isolamento termico e acustico, in acronimo ANIT, \u00e8 un'associazione culturale senza scopo di lucro (non-profit) fondata in Italia nel 1984.\nObiettivi dell'Associazione sono la diffusione, la promozione e lo sviluppo dell'isolamento termico ed acustico nell'edilizia e nell'industria come mezzo per salvaguardare l'ambiente e il benessere delle persone.\nANIT diffonde la corretta informazione sull'isolamento termico e l'isolamento acustico attraverso convegni gratuiti e itineranti in tutta Italia, pubblicazioni e corsi di aggiornamento tecnico. \nCoinvolge quasi 2700 persone su tutto il territorio nazionale ed \u00e8 la prima associazione italiana del settore per rappresentativit\u00e0.\nL'Associazione promuove la normativa legislativa e tecnica partecipando attivamente ai principali comitati e gruppi di lavoro del settore - commissione edilizia, ambiente, acustica UNI, comitato termotecnico italiano, commissione antincendio - e stabilisce un centro comune di relazione tra gli associati."}
{"id": "1996232", "revid": "767487", "url": "https://it.wikipedia.org/wiki?curid=1996232", "title": "Borghesi", "text": ""}
{"id": "1996235", "revid": "194702", "url": "https://it.wikipedia.org/wiki?curid=1996235", "title": "Borghesi (famiglia)", "text": ""}
{"id": "1996237", "revid": "121581960", "url": "https://it.wikipedia.org/wiki?curid=1996237", "title": "Ochotona", "text": "Ochotona (Link, 1795) \u00e8 un genere di mammiferi appartenente alla famiglia degli Ochotonidae, di cui costituiscono gli unici rappresentanti viventi. Si tratta di Lagomorfi (imparentati quindi con lepri e conigli) diffusi in Nord America, Asia ed Europa orientale.\nAl genere appartengono gli animali conosciuti col nome comune collettivo di pica (dal tunguso \"piika\" o dal russo \"pikat'\", \"squittire\") od ocotone.\nDescrizione.\nSi tratta di animali di piccole dimensioni, dall'aspetto generale simile a quello di un criceto: corpo tozzo con zampe corte e robuste, orecchie arrotondate, coda cortissima. Misurano una ventina di centimetri di lunghezza, per un peso che va dai 75 ai 250 g a seconda della specie.\nCome i loro parenti di dimensioni maggiori, sono animali erbivori: vivendo in climi piuttosto inospitali, si accontentano di qualsiasi materiale vegetale commestibile, dalle erbe ai licheni. Per far fronte a tale dieta, come gli altri lagomorfi hanno perso i canini a favore di robusti incisivi, tuttavia hanno meno premolari rispetto a conigli ed affini.\nCome gli altri lagomorfi, questi animali producono due tipi di feci: le prime, dette \"feci molli\", di colore verdastro e solo parzialmente digerite, mentre le seconde, o \"feci dure\", sono il risultato finale della digestione. Questo comportamento fa s\u00ec che i pica possono ricavare la maggior quantit\u00e0 di energia possibile dal proprio cibo, degradando la cellulosa che abbonda nel loro cibo in zuccheri semplici e facilmente assimilabili.\nI pica sono abitatori dei climi freddi, dove spesso li si trova sui crinali rocciosi dei monti, l\u00ec dove le rocce cadute creano numerosi anfratti dove potersi rifugiare, o da poter ampliare per costruirvi il nido. Alcune specie, invece, sono native della steppa asiatica. Spesso i pica condividono le loro tane con altri inquilini, come i fringuelli delle nevi del genere \"Montifringilla\".\nLa loro necessit\u00e0 di un clima freddo \u00e8 tale che l'archeologo Donald Grayson ha osservato un progressivo ritirarsi delle popolazioni americane su cime via via pi\u00f9 alte, man mano che l'effetto serra ha fatto innalzare le temperature globali: un'osservazione simile \u00e8 stata fatta da Grayson, che ha studiato i resti fossili di pica sulle Montagne Rocciose e sulla Sierra Nevada negli ultimi 40.000 anni. Durante l'ultima era glaciale, i pica erano comuni anche in gran parte dell'Europa centrale.\nLe specie eurasiatiche vivono in gruppi familiari in cui i vari membri si avvicendano nella ricerca del cibo e nell'attivit\u00e0 di sentinelle contro eventuali predatori od intrusi: molte specie di pica, infatti, mostrano un qualche tipo di territorialit\u00e0. Le specie nordamericane, invece, sono solitarie per tutto l'anno, al di fuori del periodo degli amori. Tutte le specie comunicano fra loro tramite dei fischi acuti e laceranti, che hanno valso loro il nome comune di \"lepri fischianti\" in alcuni paesi.\nI pica hanno abitudini diurne, con la tendenza a divenire man mano pi\u00f9 crepuscolari col calare dell'altitudine alla quale vivono. Mostrano picchi di attivit\u00e0 durante l'autunno, quando spendono gran parte delle loro energie nell'accumulare vegetali da poter poi consumare durante l'inverno: questi animali, infatti, non vanno in ibernazione. Prima di portare il materiale nella tana, i pica lo lasciano per un certo periodo al di fuori di essa per farlo seccare, cos\u00ec che possa resistere all'inverno senza marcire: durante l'essiccazione, \u00e8 molto frequente che dei pica estranei rubino il cibo ai vicini, dando vita a liti talvolta anche violente.\nLe specie degli ambienti montani danno alla luce meno di cinque cuccioli una sola volta l'anno, mentre le specie della steppa tendono ad avere cucciolate pi\u00f9 numerose ed in numero maggiore: ci\u00f2 \u00e8 quasi sicuramente legato alla relativa maggiore disponibilit\u00e0 di cibo nel loro habitat, oltre che alla maggiore presenza di predatori, che rende necessario un ricambio generazionale molto rapido. In ambedue i casi, la gestazione \u00e8 di poco inferiore al mese.\nTassonomia.\nTutte le specie appartenenti genere \"Ochotona\", pur essendo diffuse su tre diversi continenti, derivano da un antenato comune vissuto in Asia centrale durante il tardo Miocene.\nConservano perci\u00f2 tratti assai omogenei (al punto che alcune specie sono state \"scoperte\" solo grazie all'analisi del DNA mitocondriale di alcune popolazioni), e quindi il genere non \u00e8 andato incontro a fenomeni quali divisione o accorpamento di generi e specie: recentemente, \u00e8 stata scoperta una nuova specie ascrivibile al genere, il pica nero, divenuta la trentesima specie ad essere ascritta al genere.\nTradizionalmente, vengono considerati tre sottogeneri: \"Pika\", comprendente i pica eurasiatici e nordamericani, \"Ochotona\", comprendente i pica \"della steppa\", e \"Conothoa\", comprendente le specie cosiddette \"di montagna\", dell'Asia centro-orientale.\nOrdine Lagomorpha"}
{"id": "1996238", "revid": "171881", "url": "https://it.wikipedia.org/wiki?curid=1996238", "title": "Regni anglosassoni", "text": ""}
{"id": "1996249", "revid": "767487", "url": "https://it.wikipedia.org/wiki?curid=1996249", "title": "Gachi Boy", "text": "Gachi Boy \u00e8 un film del 2008 diretto da Nohiro Koizumi.\nIl film \u00e8 ha vinto l'Audience Award (premio attribuito da una giuria popolare) alla decima edizione del Far East Film Festival di Udine.\nTrama.\nTratto da un'opera teatrale del 2004, il film narra la storia di Igarashi Ryoichi, un giovane studente universitario che dopo aver assistito ad un incontro di wrestling se ne appassiona al punto tale da volerlo praticare attivamente. Si presenta cos\u00ec ai membri del club di wrestling della sua scuola, dove viene accettato molto volentieri.\nGli viene dato un nome da battaglia, Marilyn, e si affianca agli altri wrestler. Tuttavia con il passare del tempo il protagonista dimostra un comportamento sempre pi\u00f9 insolito: prima di tutto continua a scattare foto e a segnare appunti su un block notes; in secondo luogo non dimostra mai alcun miglioramento nell'apprendimento delle tecniche, tanto che dimenticandosi le mosse programmate improvvisa i combattimenti senza alcun criterio. Ma \u00e8 proprio per quest'ultima sua particolarit\u00e0, cos\u00ec desueta nel mondo del wrestling, cio\u00e8 combattere senza alcuno schema, che Igarashi comincia ad ottenere un certo successo di pubblico.\nTuttavia i suoi compagni si oppongono in ogni modo ai suoi combattimenti improvvisati, in quanto molto pi\u00f9 pericolosi di quelli programmati a tavolino.\nIn seguito si scopre il motivo di questo strano comportamento. Ryoichi ha subito un incidente e a causa di esso la sua memoria a breve termine viene cancellata totalmente dopo il sonno; per questo il ragazzo mantiene tutta la sua esistenza post-traumatica su block notes e fotografie.\nLo scontro finale vede Igarashi scontrarsi con una coppia di wrestler semi-professionista."}
{"id": "1996250", "revid": "1970494", "url": "https://it.wikipedia.org/wiki?curid=1996250", "title": "Dekra Open Stuttgart", "text": "Il Dekra Open Stuttgart era una corsa a tappe maschile di ciclismo su strada, che si disput\u00f2 nel territorio di Stoccarda, in Germania, dal 1988 al 2000. \nStoria.\nDisputata per la prima volta nel 1988 con la denominazione di \"Schwanenbrau Cup\", fu poi ribattezzata nel 1992 in \"Hofbrau Cup\". Nel 1999 cambi\u00f2 di nuovo nome, diventando \"Dekra Open Stuttgart\".\nAlbo d'oro.\n\"Aggiornato all'edizione 2010.\""}
{"id": "1996252", "revid": "1305772", "url": "https://it.wikipedia.org/wiki?curid=1996252", "title": "Spicola (spugne)", "text": "La spicola \u00e8 una struttura microscopica di natura inorganica presente nell'endoscheletro di poriferi, cnidari e molluschi.\nLe spicole possono essere di natura calcarea (Calcispongiae), silicea (Demospongiae e Hyalospongiae) o cornea (Sclerospongiae).\nLe spicole hanno forma e disposizione molto diverse nelle varie specie e su di esse si basa spesso la classificazione tassonomica dei Poriferi . Per l'osservazione delle spicole il tessuto della spugna viene disciolto in acido nitrico e il residuo viene posto su un vetrino visualizzato attraverso un microscopio ottico.\nLe spugne silicee hanno generalmente due tipi di spicole: le megasclere e le microsclere. \nLe megasclere misurano oltre 100 \u00b5m e partecipano alla funzione di sostegno dei tessuti. Possono avere entrambe le estremit\u00e0 appuntite (oxea ), ovvero un'estremit\u00e0 appuntita e una tronca (stilo), un'estremit\u00e0 appuntita e una rigonfia (tilostilo), ambedue le estremit\u00e0 tronche (strongilo). Esistono poi forme raggiate a 3 punte (triassoni) o a 4 punte (tetrassoni).\nLe microsclere sono di piccola taglia (1 a 100 \u00b5m) e non svolgono il ruolo di struttura scheletrica.\nSi presentano spesso con forma stellata (aster), con raggi che nascono da un corpo centrale pi\u00f9 o meno stretto (euaster, sferaster) o da un asse pi\u00f9 o meno angolato (metaster, spiraster)."}
{"id": "1996253", "revid": "339392", "url": "https://it.wikipedia.org/wiki?curid=1996253", "title": "Detective story", "text": ""}
{"id": "1996260", "revid": "80339", "url": "https://it.wikipedia.org/wiki?curid=1996260", "title": "Vysni-Volocek", "text": ""}
{"id": "1996262", "revid": "287204", "url": "https://it.wikipedia.org/wiki?curid=1996262", "title": "Rzev", "text": ""}
{"id": "1996263", "revid": "228587", "url": "https://it.wikipedia.org/wiki?curid=1996263", "title": "Regno degli Hwicce", "text": ""}
{"id": "1996264", "revid": "31886", "url": "https://it.wikipedia.org/wiki?curid=1996264", "title": "Ottorino Zanon", "text": "Biografia.\nDi famiglia umile, padre muratore e madre casalinga, si trasferiscono a Quinto Vicentino. Entra in seminario nel 1927.\nLe difficolt\u00e0 economiche e la malattia della mamma mettono a dura prova la vita familiare, ma nel 1928 durante il pellegrinaggio a Lourdes la madre guarisce miracolosamente e questa esperienza lo confermano nella scelta di farsi sacerdote.\nViene ordinato prete il 26 maggio 1940 ed inviato nella parrocchia cittadina di Araceli; colpito dalla povert\u00e0 nella quale vivevano tante famiglie nella zona denominata \"Le Baracche\", comincia a raccogliere i ragazzi nel sottopalco del teatro. L'esperienza crebbe e molti furono i ragazzi che si presentavano per aver sostegno. Sar\u00e0 da questa prima esperienza che nascer\u00e0 l'Istituto San Gaetano per la formazione professionale e la Casa dell'Immacolata per la formazione dei futuri diaconi e missionari, in via stradella Mora a Vicenza.\nDurante gli anni della guerra l'Istituto in citt\u00e0 era oramai considerato un orfanotrofio, e don Ottorino collabora con Michele Carlotto e si presta in modo che l'istituto sia un rifugio sicuro per gli ebrei e ricercati che cercavano scampo alla ricerca nazista.\nIl diaconato.\nCon il passare degli anni comincia a delinearsi lo spirito e la missione della nuova Famiglia religiosa, il suo impegno \u00e8 la ricerca costante di poche idee fondamentali, che permettano di far crescere la figura dell'apostolo. \nIl suo sogno di diaconato permanente, viene esaudito alla fine del Concilio Vaticano II nel 1968; la congregazione assume cos\u00ec la sua forma definitiva.\nL'esperienza missionaria e formazione professionale.\nDal 1960 la congregazione oltre all'impegno originario, comincia a preoccuparsi anche di inviare missionari, nei paesi del terzo mondo, Brasile, Guatemala, Argentina.\nIl piccolo istituto divent\u00f2 con gli anni l'Istituto di avviamento professionale San Gaetano, molti i ragazzi che pur non avendo le possibilit\u00e0 economiche, riuscirono a crearsi un futuro.\nApprovazione vaticana.\nIl 14 settembre 1972, durante un viaggio moriva in un incidente stradale nei pressi di Brescia, ma l'esperienza continu\u00f2 attraverso i suoi confratelli; il 24 maggio 1991, papa Giovanni Paolo II, approva la regola della congregazione.\nRiconoscimenti.\nPer i suoi meriti la citt\u00e0 di Vicenza gli ha assegnato una medaglia d'oro, \u00e8 sepolto nel Famedio cittadino."}
{"id": "1996267", "revid": "484362", "url": "https://it.wikipedia.org/wiki?curid=1996267", "title": "Dipartimenti del Gabon", "text": "I dipartimenti del Gabon costituiscono la suddivisione territoriale di secondo livello del Paese, dopo le province, e ammontano a 47; ad essi sono equiordinati 2 comuni, Libreville (nell'Estuaire) e Franceville (nell'Haut-Ogoou\u00e9)."}
{"id": "1996270", "revid": "1543377", "url": "https://it.wikipedia.org/wiki?curid=1996270", "title": "Acanthothoraci", "text": "Gli acantotoraci (Acanthothoraci) sono un piccolo gruppo di pesci estinti, appartenenti ai placodermi. Vissero esclusivamente nel Devoniano inferiore (395-380 milioni di anni fa), i loro resti sono stati rinvenuti in quasi tutto il mondo.\nDescrizione.\nSuperficialmente questi animali ricordavano le attuali chimere (Holocephali), ma se ne differenziavano per via della presenza di grandi spine che emergevano dal petto (da qui il nome dell'ordine, che significa \u201cpetto spinoso\u201d), piastre gnatali al posto dei denti e il tipico bulbo oculare dei placodermi, rinforzato da una struttura ossea. L'aspetto degli acantotoraci ricordava vagamente quello di artrodiri poco corazzati o (in alternativa) di ptictodonti dalla robusta armatura. Si distinguevano dagli altri placodermi per dettagli dell'anatomia cranica e della configurazione delle placche craniche e toraciche, uniche di questo ordine.\nRitrovamenti fossili.\nFossili di acantotoraci sono stati ritrovati in tutto il mondo, in numerosi depositi del Devoniano inferiore. La famiglia dei paleacantaspidi \u00e8 stata rinvenuta principalmente in Europa e in Canada, mentre i weejasperaspidi sono stati ritrovati esclusivamente in Australia sudorientale. A causa delle notevoli specializzazioni riscontrate negli acantotoraci del Devoniano inferiore, molti paleontologi pensano che questi animali si fossero evoluti in un periodo precedente, durante il Siluriano; la mancanza dei fossili di queste antiche forme potrebbe essere spiegata con il fatto che gli acantotoraci primitivi vivevano in ambienti inadatti alla fossilizzazione.\nEcologia.\nDa quello che si pu\u00f2 supporre tramite il ritrovamento delle piastre gnatali, il ruolo ecologico degli acantotoraci era simile a quello delle attuali chimere: questi animali con tutta probabilit\u00e0 si cibavano di conchiglie e altri organismi a guscio duro. La competizione con un altro gruppo di placodermi con abitudini simili, gli ptictodonti, potrebbe essere stata una delle cause della loro estinzione, avvenuta prima del Devoniano medio.\nFilogenesi.\nSi pensa che gli acantotoraci fossero tra i placodermi pi\u00f9 primitivi (tranne forse \"Stensioella\" e gli pseudopetalittidi). Gli acantotoraci sono classicamente divisi in due famiglie: Palaeacanthaspidae e Weejasperaspididae. L'anatomia della scatola cranica dei vari componenti dei Palaeacanthaspidae suggerisce che questa famiglia fosse in realt\u00e0 un gruppo parafiletico, costituito da animali via via pi\u00f9 evoluti e dalle caratteristiche simili a quelle di altri gruppi di placodermi. I Weejasperaspididae, invece, sembrerebbero essere un gruppo monofiletico. Si pensa che i membri di questa famiglia fossero tra i placodermi pi\u00f9 primitivi."}
{"id": "1996273", "revid": "729019", "url": "https://it.wikipedia.org/wiki?curid=1996273", "title": "Bradford &amp; Bingley", "text": "Bradford &amp; Bingley plc () \u00e8 stata una banca britannica specializzata nel credito immobiliare, la cui sede sociale si trovava a Bingley, West Yorkshire. La societ\u00e0 era quotata al London Stock Exchange e faceva parte dell'indice FTSE 250 Index.\nCrisi finanziaria.\nIl 28 settembre 2008, in seguito alla crisi finanziaria globale, Bradford &amp; Bingley viene nazionalizzata e le sue filiali cedute alla banca Abbey National, parte del gruppo spagnolo Banco Santander."}
{"id": "1996274", "revid": "287204", "url": "https://it.wikipedia.org/wiki?curid=1996274", "title": "Moksa", "text": ""}
{"id": "1996275", "revid": "161374", "url": "https://it.wikipedia.org/wiki?curid=1996275", "title": "San Cono d' Isauria", "text": ""}
{"id": "1996276", "revid": "80339", "url": "https://it.wikipedia.org/wiki?curid=1996276", "title": "Nizni Lomov", "text": ""}
{"id": "1996277", "revid": "1305772", "url": "https://it.wikipedia.org/wiki?curid=1996277", "title": "Dexia", "text": "Dexia \u00e8 una banca e istituzione finanziaria franco-belga, chiamata anche Dexia Group. Nacque nel 1996 dalla fusione del Cr\u00e9dit Communal de Belgique/Gemeentekrediet van Belgi\u00eb (fondato nel 1860) col Cr\u00e9dit Local de France (fondato nel 1987). In origine la societ\u00e0 era registrata in entrambi i paesi, ma nel 1999 la quota belga prese il controllo di quella francese, formando un'unica societ\u00e0, quotata agli indici BEL20, CAC 40 e LuxX. La sede della compagnia \u00e8 a Bruxelles.\nStoria.\nIl \"Gemeentekrediet van Belgi\u00eb / Cr\u00e9dit Communal de Belgique\".\nIl \"Gemeentekrediet van Belgi\u00eb / Cr\u00e9dit Communal de Belgique\" venne fondato nel 1860 in Belgio allo scopo di finanziare gli investimenti delle amministrazioni locali. Azionisti erano i comuni: quelli fra loro che volevano chiedere prestiti all'Istituto, dovevano sottoscrivere azioni per almeno il 5% dell'importo richiesto.\nNel 1947 la rete di agenzie si svilupp\u00f2 in modo da raccogliere direttamente il risparmio presso il pubblico attraverso libretti di risparmio.\nFra il 1991 e il 1992 il \"Cr\u00e9dit communal\" acquis\u00ec il 51% della \"Banque internationale \u00e0 Luxembourg\", maggior istituto bancario del Granducato.\nIl \"Cr\u00e9dit Local de France\".\nIl \"Cr\u00e9dit local de France\" fu fondato nel 1987, in forma di societ\u00e0 di capitali a scopo di lucro in sostituzione della precedente \"Caisse d'aide \u00e0 l'\u00e9quipement des collectivit\u00e9s locales\", ente pubblico gestito dalla \"Caisse des d\u00e9p\u00f4ts et consignations\". Il \"Cr\u00e9dit local de France\" rispondeva ai bisogni degli enti locali, i quali, divenuti protagonisti economici, hanno iniziato a fare appello come le imprese al pubblico risparmio, collocando titoli di debito.\nNel 1990 il \"Cr\u00e9dit local de France\" apr\u00ec una succursale americana, \"CLF New York Agency\". Poi si espanse in Europa: Gran Bretagna, Spagna, Germania, Italia, Austria, Scandinavia e Portogallo.\nNel 1991 il \"Cr\u00e9dit local de France\" venne quotato in Borsa: l'azionariato era diviso fra lo Stato (25,5%), la \"Caisse des d\u00e9p\u00f4ts\" (25%), ed il flottante (49,5%).\n\"Dexia\".\nNel 1996 ebbe luogo la fusione fra il \"Cr\u00e9dit communal de Belgique\" e il \"Cr\u00e9dit local de France\" che diede vita alla \"Dexia\".\nNel 1998 \"Dexia\" acquis\u00ec una partecipazione di maggioranza nel \"Crediop\", istituto italiano specializzato nel credito agli enti locali per opere pubbliche.\nNel 1999 il titolo \"Dexia\" era quotato alle Borse di Bruxelles (BEL20) e Parigi (CAC 40), e fu ammesso anche a quella di Lussemburgo.\nNel 2000 \" Dexia\" acquis\u00ec la americana \"Financial Security Assurance\" (FSA), specializzata nella gestione dei titoli di debito municipali; cosicch\u00e9 \"Dexia\" divenne \"leader\" mondiale nel mercato dei servizi finanziari al settore pubblico.\nNel 2005 \"Dexia\" fond\u00f2 una \"joint-venture\" insieme alla \"Royal Bank of Canada\".\nNel 2006 la \"Dexia\" acquis\u00ec il controllo della banca turca \"Denizbank\".\nNel settembre 2008 \"Dexia\" si trov\u00f2 sotto pressione a causa della Crisi. Le altre banche e istituzioni finanziarie si rifiutarono di concederle ulteriore credito a causa delle potenziali perdite derivanti dalla sua succursale americana FSA, nonch\u00e9 da un prestito multimiliardaro alla tedesca \"Depfa\", che era a sua volta in difficolt\u00e0.\n\"Dexia\" fu perci\u00f2 costretta a ricorrere ad un salvataggio a carico degli Stati, in due forme:\nDal momento che \"Dexia\" aveva un ufficio di rappresentanza a New York, aveva anche diritto a ricevere aiuti dalla \"Federal Reserve\". Ed infatti l'istituto ha ricevuto in prestito fino a 58 miliardi di dollari.\nAlla fine del 2008 \"Dexia\" ha dovuto vendere i settori sani della FSA, e ha dovuto cessare l'attivit\u00e0 di negoziazione a Parigi, nonch\u00e9 tutta l'attivit\u00e0 in conto proprio sui mercati finanziari.\nNel 2009 \u00e8 stato annunciato un piano di ristrutturazione, in base al quale il gruppo si \u00e8 ricentrato sulle sue attivit\u00e0 primarie, evitando di affrontare i rischi dei mercati finanziari.\nNel 2010 la Commissione europea ha approvato il piano di ristrutturazione, ponendo alcune condizioni necessarie a giustificare gli aiuti governativi e a compensare le conseguenti distorsioni alla concorrenza:"}
{"id": "1996279", "revid": "1305772", "url": "https://it.wikipedia.org/wiki?curid=1996279", "title": "Monte Brouillard", "text": "Il monte Brouillard (4.069\u00a0) \u00e8 una vetta alpina del massiccio del Monte Bianco del versante italiano. \u00c8 la massima elevazione della Cresta di Brouillard.\nToponimo.\nSebbene \"Brouillard\" in francese significhi \"nebbia\", l'abb\u00e9 Joseph-Marie Henry svela che il toponimo \u00e8 frutto di una storpiatura del termine francoprovenzale \"breuil\", che in patois valdostano indica un ripiano lacustre e paludoso di alta montagna, come per il Breuil. Il termine \"broill\u00e0\", da cui deriva il nostro \"Brouillard\" indica quindi un monte con molti \"breuils\".\nCaratteristiche.\nSi trova lungo la Cresta di Brouillard che partendo dalle Aiguilles du Brouillard e passando dalla punta Baretti, monte Brouillard e Picco Luigi Amedeo sale fino alla vetta del Monte Bianco. Ad est della montagna si stende il ghiacciaio del Brouillard mentre ad ovest si trova il ghiacciaio del Monte Bianco.\nSalita alla vetta.\n\u00c8 incerta l'attribuzione della prima salita alla vetta. Martino Baretti e Jean-Joseph Maquignaz affermarono di aver salito la montagna insieme alla vicina punta Baretti nel 1880. Ma la descrizione da loro fatta ed il non aver trovato nulla sulla vetta lascia molte incertezze. L'ascesa successiva risale al 10 luglio 1906 ad opera di Oscar Eckenstein e del valdostano Alexis Brocherel.\nAnche oggi la salita alla vetta \u00e8 riservata ad alpinisti esperti. Presenta diverse varianti che hanno segnato la storia dell'alpinismo moderno come il \"Pilastro Rosso di Brouillard\". La prima persona a scalare il \"Pilastro Centrale di Brouillard\" fu lo scalatore gallese Eric Jones, nel 1970.\nLa via normale parte dal Rifugio Monzino e consiste nel risalire il ghiacciaio del Brouillard tenendosi sul suo bordo destro. Si sale quindi al \"Col du Freney\" (3.600\u00a0m s.l.m.), poi al Bivacco Marco Crippa ed infine al \"Colle \u00c9mile Rey\" (4.027\u00a0m). Da quest'ultimo colle si risale la breve cresta nord. Questa via nel suo complesso \u00e8 valutata AD-.\nNel 1980 Flaviano Bessone, Ugo Manera, Isidoro Meneghin e Mario Pellizzaro, salendo da Est-Nord-Est realizzano la \"via dei dilettanti\".\nUna grande classica di salita al monte Bianco \u00e8 l'integrale della \"Ar\u00eate du Brouillard\" che partendo da \"Plan V\u00e9ny'\" (1.565\u00a0m s.l.m.) conduce fino in vetta al \"tetto d'Europa\"."}
{"id": "1996280", "revid": "149587", "url": "https://it.wikipedia.org/wiki?curid=1996280", "title": "Kraj di Stavropol", "text": ""}
{"id": "1996281", "revid": "125715552", "url": "https://it.wikipedia.org/wiki?curid=1996281", "title": "Monte Gorzano", "text": "Il Monte Gorzano (2 458\u00a0m s.l.m) \u00e8 una montagna dell'Appennino. \nDescrizione.\nSi tratta della montagna pi\u00f9 alta dei Monti della Laga e della cima pi\u00f9 alta del Lazio; \u00e8 posta a cavallo tra Abruzzo e Lazio, al confine fra la provincia di Teramo e quella di Rieti, tra il territorio del comune di Amatrice (RI) e quello di Crognaleto (TE). Fino al 1927 posto con tutto il massiccio della Laga interamente nel territorio dell'Abruzzo (Ulteriore), era noto in passato anche come Monte di Roseto con riferimento all'allora comprensorio formato dagli attuali comuni di Cortino e Crognaleto. Sul monte Gorzano ha le sue sorgenti il fiume Tordino.\nAccesso alla vetta.\nLa cima del Monte Gorzano \u00e8 accessibile per sentiero; si tratta di una escursione di media difficolt\u00e0."}
{"id": "1996283", "revid": "767487", "url": "https://it.wikipedia.org/wiki?curid=1996283", "title": "Ernie Calverley", "text": ""}
{"id": "1996286", "revid": "729019", "url": "https://it.wikipedia.org/wiki?curid=1996286", "title": "Pavimento resiliente", "text": "Un pavimento resiliente \u00e8 un pavimento costituito da materiali che offrono una maggiore flessibilit\u00e0 rispetto ai cosiddetti pavimenti duri.\nTali materiali sottoposti ad una pressione applicata in superficie hanno la propriet\u00e0, detta appunto \"resilienza\", di deformarsi in maniera elastica riassumendo la configurazione iniziale una volta eliminata la sollecitazione esterna.\nA questa categoria appartengono i pavimenti in gomma, pvc, linoleum, agugliato e moquette. Storicamente il primo pavimento resiliente che ha avuto larga applicazione \u00e8 stato il linoleum, ampiamente prodotto (anche in Italia) partendo da materie prime naturali. I pavimenti resilienti sono molto usati negli ospedali, scuole e locali pubblici.\nLe moderne piste e pedane per l'atletica leggera hanno una pavimentazione altamente resiliente che agevola la prestazione sportiva restituendo la potenza che gli atleti scaricano a terra e permette risultati sportivi molto migliori rispetto alle vecchie piste in tennisolite (una terra particolare) o cenere. Il primo esempio di pista con pavimentazione ad elevata resilienza si \u00e8 avuto alle Olimpiadi del 1968 di Citt\u00e0 del Messico, con le piste in \"Tartan\". Il \"Tartan\" \u00e8 un marchio registrato di cui \u00e8 depositaria per la vendita e la produzione la ditta americana \"Athletic Polymer Systems, Inc. (APS)\". Il prodotto viene posato in opera insieme ad altri strati di materiale: sulla base di asfalto comune (spessa circa 2-3 cm) viene colato un impasto caldo di sabbia e caucci\u00f9 (ed in passato anche talvolta amianto), nel quale, prima del raffreddamento vengono annegati dei trucioli di gomma poliuretanica dalle dimensioni variabili che, dopo il raffreddamento gli conferiscono la necessaria ruvidezza.\nNel corso degli anni, la tecnologia relativa al \"Tartan\" ha fatto grandi progressi ed anche altre aziende hanno cominciato a produrre superfici in resina poliuretanica per l'atletica. I loro prodotti, che talvolta vengono inopportunamente chiamati \"Tartan\", hanno contribuito al miglioramento delle piste sia in termini di sicurezza sia in termini di prestazioni degli atleti, che sono arrivati ad ottenere risultati fino a qualche anno prima impensabili.\nSe le piste con pavimentazioni altamente resilienti come il \"Tartan\" sono ottime per i risultati che consentono di ottenere, sono invece da sconsigliare per chi fa jogging. Restituendo la potenza che il corridore scarica a terra comportano sollecitazioni eccessive a carico dei muscoli e dei tendini; possono causare disturbi infiammatori e, pi\u00f9 raramente, microfratture a livello del piede."}
{"id": "1996290", "revid": "56818", "url": "https://it.wikipedia.org/wiki?curid=1996290", "title": "Bandiera degli aborigeni australiani", "text": ""}
{"id": "1996293", "revid": "80339", "url": "https://it.wikipedia.org/wiki?curid=1996293", "title": "Oblast' di Ryazan", "text": ""}
{"id": "1996295", "revid": "80339", "url": "https://it.wikipedia.org/wiki?curid=1996295", "title": "Fiume Volga", "text": ""}
{"id": "1996298", "revid": "767487", "url": "https://it.wikipedia.org/wiki?curid=1996298", "title": "Fred Scolari", "text": ""}
{"id": "1996301", "revid": "767487", "url": "https://it.wikipedia.org/wiki?curid=1996301", "title": "Red Hot Moon", "text": "Red Hot Moon \u00e8 il secondo singolo estratto dal sesto studio album della band punk Rancid, \"Indestructible\".\nVideo.\nIl video \u00e8 stato girato interamente a New York, per buona parte all'interno del club CBGB."}
{"id": "1996306", "revid": "48344", "url": "https://it.wikipedia.org/wiki?curid=1996306", "title": "Un tram che si chiama Desiderio (Williams)", "text": ""}
{"id": "1996309", "revid": "330019", "url": "https://it.wikipedia.org/wiki?curid=1996309", "title": "Comuni dei feudi imperiali liguri", "text": "Questa lista riunisce i feudi imperiali liguri fino al XVII secolo: "}
{"id": "1996311", "revid": "80339", "url": "https://it.wikipedia.org/wiki?curid=1996311", "title": "Oblast di Orenburg", "text": ""}
{"id": "1996313", "revid": "80339", "url": "https://it.wikipedia.org/wiki?curid=1996313", "title": "Oblast di Samara", "text": ""}
{"id": "1996315", "revid": "80339", "url": "https://it.wikipedia.org/wiki?curid=1996315", "title": "Oblast di Uljanovsk", "text": ""}
{"id": "1996324", "revid": "709565", "url": "https://it.wikipedia.org/wiki?curid=1996324", "title": "Generation Lost", "text": "Generation Lost \u00e8 un documentario DVD della melodic hardcore punk band Rise Against pubblicato il 5 dicembre 2006 dalla Geffen Records. Il DVD \u00e8 suddiviso in 4 parti: la prima parte contiene un documentario intitolato \"How We Survive\" che contiene i filmati di Davy Rothbart, durante la partecipazione della band al Vans Warped Tour. La seconda parte chiamata \"Burn Hollywood Burn\" contiene le canzoni \"Injection\", \"Like the Angel\", \"Black Masks &amp; Gasoline\" e \"Paper Wings\" suonate dal vivo nel concerto al The Troubadour (Los Angeles). La terza parte contiene inoltre i video musicali di \"Heaven Knows\", \"Give It All\", \"Swing Life Away\", \"Ready to Fall\", con il (making of di questi ultimi due) e la quarta ed ultima parte il video di \"Prayer of the Refugee\", secondo estratto dall'album \"The Sufferer &amp; the Witness\". Il DVD prende il nome da una canzone degli stessi Rise Against.\nTracce.\nIl DVD \u00e8 suddiviso in 4 parti:"}
{"id": "1996325", "revid": "767487", "url": "https://it.wikipedia.org/wiki?curid=1996325", "title": "Jacky Dugu\u00e9p\u00e9roux", "text": "Carriera.\nCentrocampista difensivo, Dugu\u00e9p\u00e9roux esord\u00ec in massima serie nel maggio del 1966, con la maglia del Valenciennes, squadra nella quale milit\u00f2 fino al 1973 anno in cui, assieme al portiere Dominique Dropsy, fu acquistato dallo Strasburgo. Con la squadra alsaziana Dugu\u00e9p\u00e9roux vinse (indossando la fascia di capitano) un campionato nella stagione 1978-79, tuttavia proprio alla fine della stagione non gli fu rinnovato il contratto. Dugu\u00e9p\u00e9roux decise cos\u00ec di abbandonare la carriera professionistica per giocare nella squadra dilettante dei Pierrots Vauban, nella quale militer\u00e0 fino al 1988, anno in cui si ritir\u00f2 dal calcio giocato passando alla carriera di allenatore.\nDopo aver allenato, fino al 1991, i Pierrots Vauban, nell'aprile del 1995 Dugu\u00e9p\u00e9roux assunse la guida dello Strasburgo. Inizialmente allenatore \"ad interim\", ricopr\u00ec in seguito la carica fino al 1998 vincendo la Coppa di Francia, la Coppa di Lega francese e la Coppa Intertoto nel 1995. Dugu\u00e9p\u00e9roux ritorn\u00f2 alla guida della squadra alsaziana nell'ottobre 2004, rimanendo fino alla fine del campionato 2005-06, vincendo una seconda Coppa di Lega nel 2005. Nel campionato 2006-07 Dugu\u00e9p\u00e9roux ha allenato la squadra tunisina dell'Esp\u00e9rance, con la quale ha vinto la Coppa di Tunisia."}
{"id": "1996327", "revid": "80339", "url": "https://it.wikipedia.org/wiki?curid=1996327", "title": "Oblast di Pskov", "text": ""}
{"id": "1996329", "revid": "80339", "url": "https://it.wikipedia.org/wiki?curid=1996329", "title": "Oblast di Saratov", "text": ""}
{"id": "1996331", "revid": "339392", "url": "https://it.wikipedia.org/wiki?curid=1996331", "title": "Aleksandr Mihajlovi\u010d Ove\u010dkin", "text": ""}
{"id": "1996339", "revid": "120805227", "url": "https://it.wikipedia.org/wiki?curid=1996339", "title": "Gingoismo", "text": "Gingoismo o jingoismo (in lingua inglese \"jingoism\") \u00e8 una corrente sciovinista formatasi negli Stati Uniti d'America durante il XIX secolo.\nL'Oxford English Dictionary lo definisce come \"patriottismo estremista sotto forma di violenta politica estera\".\nIl gingoismo poneva la salvaguardia degli interessi della nazione e l'identit\u00e0 nazionale del paese come priorit\u00e0 vitali; veniva quindi adottata una politica estera molto aggressiva, connessa d'altra parte a una tendenza all'isolazionismo.\nStoria.\nI movimenti iniziali che lo propugnavano si rifacevano all'atteggiamento dell'Impero britannico riguardo alla situazione russo-turca.\nCome il nazionalismo, questo movimento affermava la superiorit\u00e0 storica, umana e culturale della patria in confronto ad ogni altro paese. Il termine \u00e8 oggi caduto in disuso, ma talvolta \u00e8 associato come forma dispregiativa dello sciovinismo, soprattutto nella cultura anglo-americana.\nNel 1898, questo sciovinismo belligerante gioc\u00f2 un ruolo fondamentale per l'avvento della guerra ispano-americana.\nIl movimento \u00e8 caduto all'alba del XX secolo, per essere rimpiazzato da un forte patriottismo e dal nazionalismo bianco.\nEtimologia.\nIl termine deriva da una canzone composta da G. W. Hunt e interpretata da Gilbert Hastings MacDermott nei pub londinesi, nel periodo della guerra russo-turca. La canzone, perorando la causa britannica, recitava in un punto:\n L'espressione \"by jingo\" \u00e8 un antico \"minced oath\" (letteralmente \"bestemmia tritata\"), usato per evitare di dire \"by Jesus\" (\"per Ges\u00f9\").\nUso nel mondo politico e culturale.\nLa prima personalit\u00e0 politica a far uso del termine \u00e8 stato il secolarista George Holyoake, cui il 13 marzo 1878 invi\u00f2 una lettera al \"News Chronicle\" titolata \"By Jingo\".\nL'allora presidente degli Stati Uniti d'America Theodore Roosevelt \u00e8 stato spesso accusato di gingoismo. A risposta delle accuse, il politico invi\u00f2 una lettera al \"New York Times\" l'8 ottobre 1895 dichiarando che \"il gingoismo e lo sciovinismo sono concetti fondamentali per tenere salda la virt\u00f9 degli americani e questi elementi aiuteranno il nostro popolo ad essere rispettato dalle potenze straniere, s\u00ec! Io sono gingoista\"."}
{"id": "1996343", "revid": "24443", "url": "https://it.wikipedia.org/wiki?curid=1996343", "title": "Prealpi slovene", "text": ""}
{"id": "1996347", "revid": "767487", "url": "https://it.wikipedia.org/wiki?curid=1996347", "title": "Zach Blair", "text": " Risiede ad Austin, Texas.\nBiografia.\nPrima di suonare con i Rise Against, Blair era membro della band hardcore punk Only Crime insieme a suo fratello Doni Blair, il quale lavora attualmente con i Toadies. Zach fu il fondatore degli Hagfish. \n\u00c8 vegetariano, a favore dei diritti degli animali e promueve attivamente il PETA con i membri dei Rise Against, che hanno pubblicato il 7 ottobre 2008 il loro quinto album, \"Appeal to Reason\", che \u00e8 anche il loro primo album con Blair."}
{"id": "1996348", "revid": "214753", "url": "https://it.wikipedia.org/wiki?curid=1996348", "title": "Radar (automobilismo)", "text": "Il radar, o road book, \u00e8 un libretto rilegato che indica, in forma grafica, la strada da percorrere ai concorrenti di un rally. Viene distribuito dagli organizzatori della gara il primo giorno utile delle ricognizioni autorizzate.\nAll'interno del radar vengono date tutte le informazioni necessarie per raggiungere le prove cronometrate, con la specifica delle distanze da percorrere, la distanza percorsa, i vari riferimenti, la distanza rimanente. Vengono riportati anche le medie orarie da tenere ed eventuali avvertenze.\nSi tratta dello strumento con cui il navigatore, dopo averlo completato con i suoi appunti in fase di ricognizione, riesce a comunicare al suo pilota le giuste istruzioni per la condotta dell'autovettura in gara."}
{"id": "1996359", "revid": "1305772", "url": "https://it.wikipedia.org/wiki?curid=1996359", "title": "Magnifica", "text": ""}
{"id": "1996362", "revid": "300067", "url": "https://it.wikipedia.org/wiki?curid=1996362", "title": "Alex Groza", "text": "Era fratello di Lou Groza, ex giocatore di football americano a livello NFL.\nCarriera.\nNell'autunno del 1951, insieme ad altri ex-compagni di squadra a Kentucky, tra cui Ralph Beard (altra stella NBA), venne accusato di avere intascato del denaro per pilotare lo scarto di alcune partite di college. Lo scandalo si ingigant\u00ec rapidamente, coinvolgendo altri giocatori e altri atenei. Nel 1952 il \"commissioner\" Maurice Podoloff lo radi\u00f2 dalla NBA."}
{"id": "1996363", "revid": "599013", "url": "https://it.wikipedia.org/wiki?curid=1996363", "title": "Paolo Lanfranchi", "text": "Professionista dal 1993 al 2004, vinse una tappa al Giro d'Italia 2000.\nCarriera.\nDa dilettante ha vinto alcune importanti corse del panorama italiano come il Gran Premio Capodarco nel 1988, il Giro delle Tre Provincie Toscane e la Coppa Cicogna nel 1989, il Giro del Medio Brenta nel 1990 e il Gran Premio Pretola nel 1992.\nBuon professionista (debutt\u00f2 nella massima categoria nel 1993), capace di difendersi in salita, ha spesso concluso nei primi quindici le grandi corse a tappe riuscendo a centrare un successo di tappa nel Giro d'Italia 2000 sul traguardo di Brian\u00e7on. Numerosi i piazzamenti nelle classiche italiane: su tutti il secondo posto al Giro di Lombardia 1997 e la medaglia d'argento al Campionato italiano su strada 1995. Tuttavia ha centrato la maggior parte delle vittorie in Estremo Oriente: due volte il Tour de Langkawi e la Langkawi Classic."}
{"id": "1996371", "revid": "1793900", "url": "https://it.wikipedia.org/wiki?curid=1996371", "title": "Centre de Flacq", "text": "Centre de Flacq \u00e8 una cittadina di Mauritius, capoluogo del distretto di Flacq. Secondo il Censimento del 2000, ha 16.225 abitanti."}
{"id": "1996373", "revid": "287204", "url": "https://it.wikipedia.org/wiki?curid=1996373", "title": "Carica alto-basso", "text": "Il carica alto-basso sono manovre mobili che servono alla regolazione dell'altezza del tangone nelle barche a vela.\nL'alto viene collegato sulla parte superiore del tangone, il basso nella parte bassa. Queste manovre vengono poi rinviate in posizione tale da essere utilizzate (solitamente dal drizzista) facilmente dal pozzetto.\nUtilizzando queste manovre, assieme alla scotta e al braccio, \u00e8 possile regolare la forma e la posizione dello spinnaker."}
{"id": "1996375", "revid": "101201", "url": "https://it.wikipedia.org/wiki?curid=1996375", "title": "La verit\u00e0/Tintarella di luna/Malatia/Piangere un po'", "text": "La verit\u00e0 / Tintarella di luna / Malatia / Piangere un po', pubblicato nel 1962, \u00e8 un Extended play della cantante italiana Mina."}
{"id": "1996376", "revid": "1793900", "url": "https://it.wikipedia.org/wiki?curid=1996376", "title": "Mah\u00e9bourg", "text": "Mah\u00e9bourg \u00e8 una citt\u00e0 situata sulla costa sud-orientale di Mauritius, capoluogo del distretto di Grand Port. Secondo il censimento del 2000, conta 15.753 abitanti.\nLa citt\u00e0 prende il nome da Bertrand-Fran\u00e7ois Mah\u00e9 de La Bourdonnais (1699\u20131753), amministratore ed ufficiale al servizio della Compagnia francese delle Indie orientali."}
{"id": "1996377", "revid": "1428919", "url": "https://it.wikipedia.org/wiki?curid=1996377", "title": "Moka (citt\u00e0)", "text": "Moka \u00e8 una cittadina di Mauritius nonch\u00e9 il capoluogo dell'omonimo Distretto. Ha una popolazione di 8.286 abitanti secondo il censimento del 2000."}
{"id": "1996378", "revid": "124912310", "url": "https://it.wikipedia.org/wiki?curid=1996378", "title": "Citt\u00e0 romane", "text": "Elenco delle citt\u00e0 romane."}
{"id": "1996380", "revid": "647919", "url": "https://it.wikipedia.org/wiki?curid=1996380", "title": "Citt\u00e0 dell'Impero romano", "text": ""}
{"id": "1996381", "revid": "1793900", "url": "https://it.wikipedia.org/wiki?curid=1996381", "title": "Pamplemousses", "text": "Pamplemousses \u00e8 una cittadina di Mauritius nonch\u00e9 il capoluogo dell'omonimo distretto. Secondo il censimento del 2011, ha 9.295 abitanti."}
{"id": "1996383", "revid": "287204", "url": "https://it.wikipedia.org/wiki?curid=1996383", "title": "Beau Bassin-Rose Hill", "text": "Beau Bassin-Rose Hill \u00e8 una citt\u00e0 di Mauritius nonch\u00e9 il capoluogo del Distretto di Plaines Wilhems. Con 103.872 abitanti (Census 2000), \u00e8 la seconda citt\u00e0 pi\u00f9 grande della repubblica, dopo la capitale."}
{"id": "1996386", "revid": "765341", "url": "https://it.wikipedia.org/wiki?curid=1996386", "title": "Episodi di Holly e Benji - Due fuoriclasse", "text": "Questa \u00e8 la lista degli episodi dell'anime Holly e Benji - Due fuoriclasse (\"Captain Tsubasa\"), composta da 128 episodi, tratto dall'omonimo manga di Y\u014dichi Takahashi (dai volumi 1-25, trasponendo il torneo delle elementari e quello delle medie). La serie, prodotta da Tsuchida Production e Group TAC, \u00e8 stata trasmessa per la prima volta in Giappone su Tv Tokyo dal 13 ottobre 1983 al 27 marzo 1986.\nL'anime in Italia viene trasmesso da Italia 1 e il primo episodio \u00e8 andato in onda il 19 luglio 1986, riscuotendo molto successo. \u00c8 passato anche su Canale 5 nel 1991. La serie in molte repliche successive \u00e8 stata trasmessa con la nuova sigla intitolata Che campioni Holly &amp; Benji!!! (che \u00e8 poi divenuto il titolo di \"Captain Tsubasa J\"). Yamato Video l'ha anche messa a disposizione su YouTube. La Mediaset ha invertito per errore gli episodi 65 e 66, come \u00e8 possibile controllare visionando l'episodio 65 giapponese, il quale si conclude con il malore di Jun Misugi (Julian Ross) e con le anticipazioni dell'episodio successivo che mostrano Wakabayashi (Benji) e Misaki (Tom) in Europa. Di conseguenza l'episodio 65 italiano (\"La decisione di Tom\") corrisponde all'episodio 66 giapponese, mentre l'episodio 66 italiano (\"Il malore di Julian\") corrisponde all'episodio 65 giapponese. La fonte per le date di trasmissione italiana \u00e8 costituita dai numeri dell'annata 1986 del \"Radiocorriere TV\"."}
{"id": "1996388", "revid": "72396", "url": "https://it.wikipedia.org/wiki?curid=1996388", "title": "Poudre d'Or", "text": "Poudre d'Or \u00e8 un villaggio di pescatori nella Repubblica di Mauritius. \u00c8 anche il capoluogo del distretto della Rivi\u00e8re du Rempart, anche se la citt\u00e0 principale \u00e8 Grand Baie. Situato sulla costa nordorientale dell'isola Mauritius, ha infatti una popolazione di soli abitanti (Census 2000).\nIntorno a questa localit\u00e0 sono stati ambientati il celebre romanzo settecentesco \"Paul et Virginie\", dello scrittore francese Bernardin de Saint-Pierre, e quello moderno (2003) \"Les Rochers de Poudre d'Or\", della scrittrice mauriziana Nathacha Appanah.\nLe principali attivit\u00e0 economiche del luogo sono quelle tradizionali della pesca e della coltivazione della canna da zucchero, cui pi\u00f9 di recente si \u00e8 aggiunto lo sfruttamento delle rocce basaltiche per la produzione di materiali per l'edilizia.\nDal punto di vista turistico, la natura rocciosa del terreno, l'assenza totale di sabbia e le acque fangose e scure rendono la costa molto pi\u00f9 simile a un parco acquatico ricco d'alberi che non a una vera spiaggia attrezzata. Lungo la costa, in un piccolo ma frequentato parco al termine dell'Avenue Paul-et-Virginie, \u00e8 stato innalzato una sorta di basso obelisco in ricordo del naufragio del \"Saint-G\u00e9ran\" (immortalato nel romanzo di Bernardin de Saint-Pierre), mentre pi\u00f9 al largo nell'oceano Indiano \u00e8 stata istituita una riserva ittica."}
{"id": "1996389", "revid": "486946", "url": "https://it.wikipedia.org/wiki?curid=1996389", "title": "Babekuhl", "text": ""}
{"id": "1996390", "revid": "486946", "url": "https://it.wikipedia.org/wiki?curid=1996390", "title": "Bernheide", "text": ""}
{"id": "1996392", "revid": "486946", "url": "https://it.wikipedia.org/wiki?curid=1996392", "title": "Ferbitz", "text": ""}
{"id": "1996395", "revid": "200568", "url": "https://it.wikipedia.org/wiki?curid=1996395", "title": "Souillac (Mauritius)", "text": "Souillac \u00e8 una cittadina della costa meridionale di Mauritius nonch\u00e9 il capoluogo del Distretto di Savanne. Ha una popolazione di 4.154 abitanti (Census 2000).\nStoria.\nFu chiamata Port Souillac, durante il colonialismo francese, in onore del Visconte Fran\u00e7ois de Souillac, governatore dell'isola dal 1779 al 1787, che costru\u00ec il porto (e di conseguenza nacque l'abitato) nel 1787 per il trasporto dei prodotti agricoli verso Port Louis, in un tratto della costa senza barriera corallina.\nDurante il periodo inglese, venne chiamata semplicemente Souillac."}
{"id": "1996400", "revid": "108220851", "url": "https://it.wikipedia.org/wiki?curid=1996400", "title": "Pourvu qu'elles soient douces", "text": "Pourvu qu'elles soient douces \u00e8 il terzo singolo del album \"Ainsi soit je...\" della cantautrice francese Myl\u00e8ne Farmer, pubblicato il 12 settembre 1988.\nCon questo singolo Myl\u00e8ne Farmer arriva per la prima volta al numero uno nella top chart singoli francese, grazie ad un costato alla produzione quasi 450.000 euro che narra le nuove vicende di \"Libertine\" e che incanta il pubblico francese ed europeo. Il singolo, che include l'inedito \"Puisque\", rilancia anche le vendite dell'album che arriva alla prima posizione della top album. Il singolo viene venduto alla cifra di 1.000.000+ solamente in Francia .\nLa traccia \u00e8 un pezzo cult della Farmer, a causa anche del testo che tratta un tema molto provocante: la sodomia. Secondo un recente sondaggio del 2008 Pourvu qu'elles soient douces sarebbe la canzone pi\u00f9 popolare della rossa e la traccia pi\u00f9 ricordata dai non fan."}
{"id": "1996401", "revid": "767487", "url": "https://it.wikipedia.org/wiki?curid=1996401", "title": "Joe Principe", "text": "\u00c8 conosciuto per i suoi elaborati modelli bassi nelle loro canzoni. Alcuni dei suoi esempi pi\u00f9 fini sono l'ntro/outro di \"Like the Angel\", e il ponte di \"Life Less Frightening\". Anche lui, come i membri della band, \u00e8 vegetariano, a favore dei diritti degli animali e promuove attivamente il PETA.\nBiografia.\nLa carriera musicale di Joe inizi\u00f2 nella band punk revival 88 Fingers Louie. Dopo 6 anni di tour lasciando le registrazioni con la band, form\u00f2 i Rise Against con il cantante e chitarrista Tim McIlrath, il membro degli 88FL Mr. Precision, e il batterista Brandon Barnes. Nel 2002, Mr. Precision lasci\u00f2 e fu sostituito da Todd Mohney, che a suo volta lascia ed entra Chris Chasse nel 2004, che infine anch'egli verr\u00e0 sostituito da Zach Blair nel 2007. I Rise Against rilasciano i loro primi due album (\"The Unraveling\", e \"Revolutions per Minute\") con la Fat Wreck Chords, e il loro successivi due dischi (Siren Song of the Counter Culture, e The Sufferer &amp; the Witness) con la Geffen.\nI Rise Against pubblicheranno il loro nuovo album, Appeal to Reason, il 7 ottobre 2008. La band lo ha registrato con la Blasting Room nel Fort Collins, Colorado con Bill Stevenson e Jason Livermore, che hanno prodotto Revolutions per Minute e The Sufferer &amp; the Witness."}
{"id": "1996402", "revid": "712828", "url": "https://it.wikipedia.org/wiki?curid=1996402", "title": "Erech", "text": ""}
{"id": "1996403", "revid": "110157", "url": "https://it.wikipedia.org/wiki?curid=1996403", "title": "Jagel", "text": "Jagel \u00e8 un comune di 943 abitanti dello Schleswig-Holstein, in Germania.\nAppartiene al circondario (\"Kreis\") di Schleswig-Flensburgo (targa SL) ed \u00e8 parte della comunit\u00e0 amministrativa (\"Amt\") di Haddeby."}
{"id": "1996405", "revid": "486946", "url": "https://it.wikipedia.org/wiki?curid=1996405", "title": "L\u00fctkenwisch", "text": ""}
{"id": "1996412", "revid": "1543377", "url": "https://it.wikipedia.org/wiki?curid=1996412", "title": "Sym XS", "text": "Il Sym XS \u00e8 una motocicletta naked prodotta dalla casa taiwanese Sym, nell'unica cilindrata di 125 cm\u00b3.\nDescrizione.\nLa Sym XS ricorda per molti versi la Yamaha YBR, un modello precedente, ma pone alcune differenze come l'adozione di una pinza a due pistoncini laterali mentre era a singolo pistoncino nella Yamaha. La motocicletta \u00e8 prodotta dal 2007 con l'omologazione Euro 3.\nNel 2007 \u00e8 risultata al primo posto della sua categoria per quanto riguarda il contenimento dei consumi, di circa 3 litri per 100\u00a0km\nTra i pregi vi \u00e8 anche un costo contenuto in rapporto alle prestazioni. Durante alcuni test \u00e8 stato riscontrato un buon comportamento del freno posteriore, nonostante esso sia a tamburo e non a disco. Tra i difetti sono stati riscontrati: una sella scomoda sui lunghi tragitti, delle finiture di scarsa qualit\u00e0; le parti in gomma (es. gommini sul pedale di avviamento e sul pedale del cambio, elastico ferma-batteria) si deteriorano in breve tempo."}
{"id": "1996415", "revid": "635893", "url": "https://it.wikipedia.org/wiki?curid=1996415", "title": "\u010citluk", "text": "\u010citluk, \u00e8 un comune della Federazione di Bosnia ed Erzegovina, in Bosnia ed Erzegovina con 18.552 abitanti al censimento 2013.\nFa parte del cantone dell'Erzegovina-Narenta.\nIl luogo \u00e8 famoso in tutto in tutto il mondo per le apparizioni della Vergine Maria che avvengono sin dal 1981 nella localit\u00e0 di Me\u0111ugorje.\nLocalit\u00e0.\nLa municipalit\u00e0 di \u010citluk \u00e8 composta dalle seguenti 25 localit\u00e0:\nPopolazione.\nDati della popolazione della municipalit\u00e0 di \u010citluk del 1971\nNumero totale abitanti: 15.359, di cui:\nDati della popolazione della municipalit\u00e0 di \u010citluk del 1991\nNumero totale abitanti che hanno dichiarato la propria nazionalit\u00e0: 14.709, di cui:\nComplessivamente la municipalit\u00e0 di \u010citluk conta 15.083 abitanti\nSport.\n\u010citluk ha una squadra di calcio locale, la NK Brotnjo, ed una squadra di pallacanestro, la HKK Brotnjo."}
{"id": "1996416", "revid": "122692392", "url": "https://it.wikipedia.org/wiki?curid=1996416", "title": "Gran Premio della Malesia 2001", "text": "Il Gran Premio della Malesia 2001 \u00e8 stato un Gran Premio di Formula 1 disputato il 18 marzo 2001 sul circuito di Sepang, a Kuala Lumpur. La gara fu vinta da Michael Schumacher su Ferrari, seguito dal compagno di squadra Rubens Barrichello e da David Coulthard su McLaren - Mercedes.\nProve libere.\nRisultati.\nI risultati della prima sessione di prove libere di venerd\u00ec furono i seguenti:\nI risultati della seconda sessione di prove libere di venerd\u00ec furono i seguenti:\nI risultati della sessione di prove libere di sabato mattina furono i seguenti:\nQualifiche.\nCome a Melbourne due settimane prima la Ferrari monopolizz\u00f2 la prima fila dello schieramento, con Michael Schumacher davanti a Barrichello. Ralf Schumacher, alla guida della Williams - BMW, fu l'unico in grado di contrastare la supremazia dei piloti della Ferrari, facendo segnare per due volte la migliore prestazione provvisoria e ottenendo il terzo tempo finale, staccato di quasi tre decimi dal fratello.\nLa McLaren invece si mostr\u00f2 piuttosto in difficolt\u00e0: H\u00e4kkinen risal\u00ec al quarto posto nelle fasi finali della sessione, ma il suo tempo risult\u00f2 oltre otto decimi pi\u00f9 lento di quello di Schumacher, mentre Coulthard si piazz\u00f2 solo ottavo, alle spalle anche di Trulli, Montoya e Villeneuve. Come in Australia la Benetton ottenne risultati deludenti: Fisichella e Button non riuscirono a fare meglio del sedicesimo e del diciassettesimo posto. Bernoldi, che aveva marcato il diciannovesimo tempo, fu retrocesso in fondo alla griglia per via di un'irregolarit\u00e0 tecnica dell'alettone anteriore della sua Arrows, troppo vicino a terra.\nWarm up.\nIl warm up fu disputato con la pista ancora bagnata dopo un violento scroscio di pioggia nelle prime ore della giornata.\nRisultati.\nI migliori tempi del warm up furono i seguenti:\nGara.\nAl termine del giro di ricognizione Fisichella sbagli\u00f2 clamorosamente la sua posizione di partenza, posizionandosi nella piazzola che sarebbe stata del suo compagno di squadra Button. Nel tentativo di spostarsi nella posizione corretta il pilota italiano fece spegnere il motore della propria monoposto, provocando l'esposizione della bandiera rossa. La gara fu quindi sospesa e la procedura di partenza ripetuta, con il pilota della Benetton retrocesso all'ultima posizione in griglia. Prima del giro di ricognizione ebbe problemi anche Montoya, costretto frettolosamente a salire sul muletto e a partire dalla \"pit lane\".\nAl via Michael Schumacher mantenne la testa del gruppo, mentre il fratello Ralf contese a Barrichello la seconda posizione. I due vennero a contatto e il pilota tedesco ebbe la peggio, finendo in testacoda e scivolando al diciottesimo posto. L'incidente cre\u00f2 scompiglio nel gruppo: Trulli si infil\u00f2 dietro ai due piloti della Ferrari, seguito da Coulthard, Frentzen, Verstappen (che partiva dalla diciottesima posizione), Villeneuve e H\u00e4kkinen. R\u00e4ikk\u00f6nen si ritir\u00f2 immediatamente per un guasto alla trasmissione, mentre nel corso del secondo giro Panis sub\u00ec la rottura del motore Honda della sua BAR. Durante la tornata successiva Schumacher e Barrichello scivolarono sull'olio lasciato in pista dalla vettura del francese, compiendo entrambi un fuoripista: Trulli pass\u00f2 quindi al comando, seguito da Coulthard, Barrichello, Verstappen e Frentzen, mentre Schumacher si ritrov\u00f2 in ottava posizione.\nAl terzo giro inizi\u00f2 uno scroscio di pioggia molto violento, che caus\u00f2 parecchi testacoda nel corso della quarta tornata: la direzione gara fece quindi entrare la \"safety car\". Quasi tutti i piloti montarono gomme da bagnato, ad eccezione di Verstappen e dei due ferraristi che optarono per le coperture intermedie. Nella confusione che si cre\u00f2 nella corsia dei box, Schumacher dovette sostare per pi\u00f9 di un minuto dietro al compagno di squadra, a sua volta fermo a lungo perch\u00e9 i meccanici non riuscivano a trovare lo pneumatico anteriore destro: la lunga sosta cost\u00f2 diverse posizioni ai piloti di Maranello, che rientrarono in pista in decima e undicesima posizione, ma entrambi riuscirono a evitare il doppiaggio della vettura di sicurezza, ricongiungendosi quindi al gruppo.\nAl decimo giro la \"safety car\" rientr\u00f2 ai box, lasciando Coulthard al comando davanti a Frentzen, Verstappen, H\u00e4kkinen e Trulli. Schumacher e Barrichello, favoriti dalla giusta scelta di gomme (la pioggia aveva infatti coinvolto solo una parte del circuito), cominciarono in breve una spettacolare rimonta, portandosi in testa alla corsa gi\u00e0 al sedicesimo passaggio e guadagnando rapidamente un gran vantaggio sugli inseguitori. Coulthard mantenne la terza posizione, mentre Frentzen (grazie anche alla strategia dei box) ebbe la meglio su Ralf Schumacher e H\u00e4kkinen, che tagliarono il traguardo nell'ordine, per il quarto posto. Verstappen, che nella prima fase di gara si era reso protagonista raggiungendo la seconda piazza, e che aveva difeso a lungo le posizioni valide per i punti, chiuse infine settimo, non riuscendo a marcare i primi punti stagionali per la Arrows.\nFonti.\nTutti i dati statistici sono tratti da Autosprint n.12/2001"}
{"id": "1996421", "revid": "1038459", "url": "https://it.wikipedia.org/wiki?curid=1996421", "title": "Conchiolina", "text": "La conchiolina (nota anche come \"conchina\" o \"perlucina\") \u00e8 costituita da un insieme di proteine complesse secrete dal tessuto epiteliale esterno dei Molluschi, ovvero dal Mantello. Queste proteine, insieme ad altre macromolecole (soprattutto polisaccaridi), formano una matrice che costituisce l'ambiente in cui nucleano e crescono i cristalli di aragonite (forma metastabile del carbonato di calcio) che compongono la conchiglia dei Molluschi. Gli ioni necessari alla formazione dei cristalli sono ugualmente secreti dal mantello, ma \u00e8 la conformazione dell'ambiente a livello molecolare (dovuta alla forma e alla disposizione delle macromolecole di Conchiolina) che favorisce la formazione di cristalli di aragonite in luogo di calcite. Le fibre di conchiolina forniscono inoltre un supporto flessibile per le particelle minerali in corso di aggregazione e contribuiscono a determinare la resistenza del prodotto finito, la madreperla."}
{"id": "1996426", "revid": "599013", "url": "https://it.wikipedia.org/wiki?curid=1996426", "title": "Wustrow", "text": ""}
{"id": "1996427", "revid": "93556", "url": "https://it.wikipedia.org/wiki?curid=1996427", "title": "Torneo di San Pietroburgo 1914", "text": "Il torneo di San Pietroburgo 1914 \u00e8 stato un importante torneo di scacchi, organizzato per celebrare il 10\u00ba anniversario del circolo di scacchi di San Pietroburgo. \u00c8 chiamato anche il torneo degli Zar perch\u00e9 i drammatici eventi storici che seguirono negli anni successivi (la rivoluzione d'ottobre) ne fecero l'ultimo grande torneo di scacchi giocato nella Russia zarista. \nOrganizzazione.\nIl comitato organizzatore, presieduto da Peter Saburov, intendeva invitare i migliori venti giocatori dell'epoca, con il campione del mondo in carica Emanuel Lasker, l'astro nascente Jos\u00e9 Ra\u00fal Capablanca e i due vincitori del torneo \"di tutte le Russie\" del 1913/14, Aleksandr Alechin e Aaron Nimzowitsch.\nMolti invitati non accettarono di partecipare adducendo varie ragioni: Amos Burn, Richard Teichmann e Simon Winawer a causa dell'et\u00e0 avanzata; G\u00e9za Mar\u00f3czy, Carl Schlechter, Rudolf Spielmann, Savelij Tartakover, Milan Vidmar e Max Weiss non accettarono per le tensioni politiche che c'erano in quel periodo tra la Russia e l'Impero austro-ungarico (sfociate poi nella prima guerra mondiale).\nAlla fine parteciparono al torneo undici giocatori di sei diversi paesi: Russia, Germania, Francia, Regno Unito, Stati Uniti e Cuba.\nTutti i partecipanti ottennero un ottimo rimborso spese. A Lasker fu riconosciuto un premio di ingaggio di 4.500 rubli per il suo primo torneo in cinque anni e anche Capablanca fu molto ben pagato per accettare di giocare. Per ogni partita vinta o pattata era prevista una somma in denaro o altri indennizzi.\nIl torneo si gioc\u00f2 dal 21 aprile al 22 maggio nei locali del circolo di scacchi di San Pietroburgo. Il tempo di riflessione era fissato in 2 ore per 30 mosse, poi un'ora e 30' per 22 mosse e 15 mosse all'ora per finire la partita.\nEra previsto un torneo preliminare con accesso ad una finale a doppio turno per i primi cinque classificati.\nTorneo preliminare.\nCapablanca si impose nettamente con un gioco di altissimo livello. La grande sorpresa fu l'eliminazione di Rubinstein. Anche il risultato di Nimzowitsch deluse le aspettative dei russi, lasciando solo Alechin a rappresentare il paese ospitante nella finale. \nFinali.\nTutti si aspettavano una vittoria del cubano, ma evidentemente la sua eccessiva sicurezza di vincere lo trad\u00ec e, cos\u00ec giravano le voci, si concesse qualche passatempo di troppo col gentil sesso di San Pietroburgo. La performance di Lasker fu incredibile: il suo punteggio di 7 su 8 giocando contro quattro tra i pi\u00f9 forti giocatori del mondo probabilmente non \u00e8 pi\u00f9 stato eguagliato.\nOltre ai premi di ingaggio e per le partite vinte o patte, Lasker intasc\u00f2 1200 rubli, Capablanca 800, Alechin 500, Tarrasch 300 e Marshall 250 rubli.\nAl termine del torneo venne offerto un grande banchetto con la presenza dell'\u00e9lite di San Pietroburgo. Il famoso musicista Sergej Prokof'ev diede un recital di pianoforte.\nCuriosit\u00e0.\nLo scrittore nord-irlandese Ronan Bennett ha ambientato il suo romanzo: \"Zugzwang. Mossa obbligata\" a San Pietroburgo durante questo torneo."}
{"id": "1996439", "revid": "780783", "url": "https://it.wikipedia.org/wiki?curid=1996439", "title": "Armand de Las Cuevas", "text": "Carriera.\nCiclista francese di origine spagnola ottenne numerosi risultati nella sua carriera sia in campo nazionale che internazionale; era particolarmente portato sia per le brevi corse a tappe che per le gare in linea. Nel suo palmar\u00e8s rientrano successi a Grand Prix des Nations, Crit\u00e9rium du Dauphin\u00e9 Lib\u00e9r\u00e9, Vuelta a Burgos, e in gare linea come il Grand Prix de Ouest-France, la Parigi-Camembert, campionati nazionali e la Cl\u00e1sica San Sebasti\u00e1n. Fu inoltre secondo al Circuit Cycliste de la Sarthe 1991, nel Gran Premio del Canton Argovia ed al Tour de Romandie del 1994, alla Vuelta a la Comunidad Valenciana 1997 e fu terzo alla Vuelta a Galega nel 1997 e nell'inseguimento ai mondiali su pista al 1990.\nAl Giro d'Italia 1992, grazie al secondo posto a 32\" dal capitano Miguel Indurain nella cronometro di Sansepolcro alla 3\u00aa tappa, conquist\u00f2 la \"maglia bianca\" di miglior giovane. La difese per alcuni giorni, restando tra i primi della classifica, fino alla 9\u00aa tappa con arrivo sul Terminillo. Successivamente corse da gregario per il suo capitano, aiutandolo a vincere la corsa, che concluse al 38\u00ba posto a 1.49'00\" dallo spagnolo. Si classific\u00f2 invece terzo tra i giovani, alle spalle di Pavel Tonkov e Ivan Gotti.\nAl Tour de France 1992 giunse secondo nella 9\u00aa tappa, una cronometro individuale di 65 km in Lussemburgo, dove accus\u00f2 un distacco di 3'00\" dal suo capitano Miguel Indurain. Tuttavia pochi giorni dopo, nel corso della 14\u00aa tappa con arrivo sull'Alpe d'Huez, giunse \"fuori tempo massimo\". Al Giro d'Italia 1994 indoss\u00f2 per un giorno la \"maglia rosa\" dopo aver vinto la seconda semitappa della prima tappa, una cronometro individuale a Bologna, precedendo di 2\" Eugeni Berzin.\nDopo aver tentato di fare il capitano, con alterne fortune, alla Castorama e alla Casin\u00f2, ritorn\u00f2 alla Banesto nel biennio 1997-98, ma anche qui non ottenne i risultati sperati. Si ritir\u00f2 dalla Vuelta a Espana del 1997 nel corso della 11\u00aa tappa, mente era nono in classifica generale. Firm\u00f2 l'ultimo contratto da professionista per la stagione 1999, tra le file della Amica Chips - Costa de Almeria. Apparentemente destinato a correre il Giro d'Italia, non vi prese parte dal momento che termin\u00f2 il suo rapporto lavorativo, e di fatto la sua carriera professionistica, il 2 maggio di quell'anno.\nIl 2 agosto 2018 muore suicida all'et\u00e0 di 50 anni sull'isola di R\u00e9union."}
{"id": "1996445", "revid": "599013", "url": "https://it.wikipedia.org/wiki?curid=1996445", "title": "Frankie Brian", "text": ""}
{"id": "1996446", "revid": "2187", "url": "https://it.wikipedia.org/wiki?curid=1996446", "title": "Prisco (vescovo di Nocera)", "text": ""}
{"id": "1996448", "revid": "33751", "url": "https://it.wikipedia.org/wiki?curid=1996448", "title": "Mini Estadi", "text": "Il Mini Estadi \u00e8 stato uno stadio di Barcellona, in Spagna, di propriet\u00e0 del Futbol Club Barcelona.\nInaugurato il 23 settembre 1982, aveva una capienza di 15 276 posti ed ospitava le partite casalinghe del Barcellona B, squadra calcistica delle riserve del club catalano, e di tutte le altre sezioni giovanili, nonch\u00e9 della nazionale andorrana di calcio. Fu demolito nel 2019 per fare spazio al Nou Palau Blaugrana.\nStoria.\nLa costruzione di un nuovo stadio per il calcio fu al centro dei progetti di Josep Llu\u00eds N\u00fa\u00f1ez una volta che egli si insedi\u00f2 come presidente del Barcellona nel 1978. Fino ad allora le filiali della squadra principale erano di scena al Campo de Fabra y Coats, stadio preso in affitto nel quartiere di Sant Andreu de Palomar. Il 24 luglio 1979 l'assemblea dei soci del FC Barcelona diede il placet alla costruzione del Mini Estadi e della residenza calcistica La Masia. Come sito fu scelta la zona vicina al Camp Nou, un terreno che gi\u00e0 era sede di campi di allenamento per le sezioni di atletica, pallamano, hockey e rugby del club catalano.\nIl Mini Estadi, progettato dall'architetto catalano Josep Casals e dal geometra Ramon Dom\u00e8nech, fu realizzato parallelamente alle opere di ampliamento del Camp Nou. Il nuovo impianto vide la luce dopo soli nove mesi dall'inizio dei lavori, condotti dall'impresa Fomento de Obras y Construcciones per un investimento di 270 milioni di pesetas, con 450 milioni di ferro e 8 500 metri cubi di calcestruzzo impiegati.\nLo stadio fu inaugurato il 23 settembre 1982, alla vigilia della festa della Merced, patrona di Barcellona, appena un mese dopo l'inaugurazione del rinnovato Camp Nou. A inaugurare lo stadio fu un'amichevole tra due squadre composte da calciatori del Barcellona, in cui figurava Diego Armando Maradona (acquistato appena qualche mese prima). Il campione argentino fu sostituito a pochi minuti dalla fine dell'incontro da un 14enne, Guillermo Amor, poi divenuto una bandiera della prima squadra.\nAl Mini Estadi ha giocato regolarmente la \"cantera\" del Barcellona, comprendente molti giocatori poi diventati elementi cardine della prima squadra. \nIl 5 maggio 1998 ospit\u00f2 la finale di Copa Catalunya tra Barcellona e il CE Europa, vincitore ai tiri di rigore. \nTra il 2002 e il 2003 l'impianto ospit\u00f2 le partite di football americano del , mentre dal 2003 fu sede di alcune partite ufficiali della nazionale andorrana di calcio.\nCome il Camp Nou, anche il Mini Estadi \u00e8 stato spesso teatro di concerti: vi si sono esibite star come Elton John, Queen e David Bowie.\nAl termine della stagione agonistica 2018-2019, il Mini Estadi fu demolito per fare posto al Nou Palau Blaugrana. La squadra del Barcellona B si trasfer\u00ec allo stadio Johan Cruijff, situato nella Ciutat Esportiva Joan Gamper."}
{"id": "1996451", "revid": "6923", "url": "https://it.wikipedia.org/wiki?curid=1996451", "title": "Isola Yos Sudarso", "text": "La Pulau Yos Sudarso \u00e8 un'isola nella provincia di Papua, Indonesia, amministrativamente nella regione dell'Irian Jaya, zona di Merauke. A parte la zona nord-orientale, dove uno stretto canale la divide dall'isola della Nuova Guinea, si trova circondata dal Mare degli Arafura.\nGeografia.\nClassificata geograficamente come facente parte dell'Oceania. Soltanto stretti canali la separano dall'isola principale di Nuova Guinea che \u00e8 divisa fra l'Indonesia a ovest e lo Stato indipendente di Papua Nuova Guinea a est.\nL'isola ha forma di foglia, con lunghezza di circa 165\u00a0km, e un'area di 11.600\u00a0km\u00b2.\nStoria.\nL'isola \u00e8 stata chiamata cos\u00ec in onore dell'ammiraglio Yos Sudarso, morto nella Battaglia del Mare di Arafura del 1962.\n\u00c8 nota anche come \"Pulau Dolok\", \"Pulau Dolak\" e \"Pulau Kimaam\". In passato veniva chiamata \"Isola Kolepom\", durante il periodo coloniale olandese era nota come \"Isola Frederik Hendrik\"."}
{"id": "1996452", "revid": "767487", "url": "https://it.wikipedia.org/wiki?curid=1996452", "title": "Fred Schaus", "text": ""}
{"id": "1996456", "revid": "1543377", "url": "https://it.wikipedia.org/wiki?curid=1996456", "title": "Esercito prussiano", "text": "Lesercito prussiano (in tedesco ufficialmente K\u00f6niglich Preu\u00dfische Armee) \u00e8 stato l'esercito della Prussia dal 1701 al 1871, rivelandosi uno strumento indispensabile per assicurarne l'ascesa a potenza europea.\nEbbe le sue origini nelle milizie mercenarie del Brandeburgo durante la guerra dei trent'anni; l'elettore Federico Guglielmo nel 1644 le organizz\u00f2 in un esercito permanente, che Federico Guglielmo I di Prussia ingrand\u00ec e miglior\u00f2. Federico il Grande condusse le truppe prussiane alla vittoria durante il XVIII secolo e grazie ad esse aument\u00f2 il prestigio del Regno di Prussia.\nL'impronta dell'esercito era tuttavia ormai antiquata all'inizio delle guerre napoleoniche, e la Prussia usc\u00ec sconfitta dalla guerra della Quarta coalizione. Sotto la guida di Gerhard von Scharnhorst inizi\u00f2 la modernizzazione dell'esercito prussiano, che ebbe parte alla sconfitta di Napoleone nella guerra della Sesta coalizione. I conservatori si opposero per\u00f2 ad alcune riforme, e fecero dell'esercito un baluardo del governo conservatore prussiano.\nL'esercito prussiano usc\u00ec vincitore nel XIX secolo dalle guerre contro la Danimarca, l'Austria e la Francia, contribuendo all'unificazione della Germania che diede vita all'Impero tedesco nel 1871. Form\u00f2 poi il nocciolo dell'esercito imperiale tedesco, che dopo la prima guerra mondiale lasci\u00f2 il posto alla Reichswehr.\nStoria.\nLa nascita dell'esercito.\nL'esercito prussiano si svilupp\u00f2 a partire dalle forze armate create durante il regno dell'Elettore Federico Guglielmo I di Brandeburgo (1640-1688). Durante la guerra dei trent'anni, in cui il Brandeburgo fu devastato, gli Hohenzollern si erano affidati soprattutto ad inefficienti mercenari lanzichenecchi: le forze svedesi ed imperiali poterono penetrare nel Paese ed occuparlo senza alcuna difficolt\u00e0.\nDopo essere asceso al trono di principe elettore, Federico Guglielmo diede inizio alla costituzione di un esercito permanente.\nNel 1643-44 l'esercito contava solo 5.500 uomini, compresi i 500 moschettieri della guardia personale di Federico Guglielmo. Johann von Norprath, delegato dal principe, reclut\u00f2 truppe nel Ducato di Kleve e nel 1646 organizz\u00f2 in Renania un esercito di 3.000 olandesi e tedeschi. Lentamente vennero anche aumentate le truppe di guarnigione in Brandeburgo e nel Ducato di Prussia. Federico Guglielmo, oltre a basare le proprie riforme su quelle del Louvois, ministro della Guerra di Luigi XIV di Francia, cerc\u00f2 l'aiuto proprio della Francia tradizionalmente rivale della monarchia asburgica, e ne ottenne dei sussidi. La crescita dell'esercito gli consent\u00ec di ottenere importanti concessioni territoriali dalla Pace di Vestfalia del 1648, nonostante il contributo relativo portato dal Brandeburgo durante la guerra.\nFederico Guglielmo tent\u00f2 di creare un esercito di professionisti in un tempo in cui esistevano solo soldati di ventura: oltre a creare reggimenti autonomi e nominarne i colonnelli, impose un rigido regolamento disciplinare, che prevedeva ad esempio l'impiccagione come pena per il saccheggio, mentre gli atti di violenza sui civili da parte degli ufficiali costavano la sospensione dal servizio per un anno. Favor\u00ec l'ingresso nell'esercito dei cadetti della nobilt\u00e0, e ci\u00f2, nonostante le iniziali resistenze, costitu\u00ec la base dell'alleanza con la monarchia degli Hohenzollern per un lunghissimo periodo.\nLe truppe dell'Elettore erano tradizionalmente organizzate in forze provinciali indipendenti fra loro; nel 1655 Federico Guglielmo ne inizi\u00f2 l'unificazione ponendole sotto il comando supremo di Otto Christoph von Sparr, feldmaresciallo di Brandeburgo-Prussia e con la nomina del \"Generalkriegskommissar\" Claus Ernst von Platen a capo degli approvvigionamenti: tali misure\nridussero l'autorit\u00e0 dei colonnelli mercenari, largamente prominente durante la guerra dei trent'anni.\nLe campagne del Grande Elettore.\nIl nuovo esercito ebbe un vittorioso battesimo del fuoco nella battaglia di Varsavia, durante la Seconda guerra del nord. Gli osservatori furono impressionati dalla disciplina delle truppe brandeburghesi, cos\u00ec come del loro comportamento con la popolazione civile, ritenuto pi\u00f9 umano di quello tenuto dai loro alleati svedesi. Il successo degli Hohenzollern mise in grado Federico Guglielmo di assumere la sovranit\u00e0 sul ducato di Prussia col\nTrattato di Wehlau del 1657, col quale il Brandeburgo-Prussia si alle\u00f2 con la Confederazione Polacco-Lituana. Nonostante avesse cacciato le forze svedesi dal territorio, l'Elettore non riusc\u00ec tuttavia ad acquisire la Pomerania Occidentale col Trattato di Oliva, poich\u00e9 si era nel frattempo ristabilita una politica dell'equilibrio.\nNei primi anni settanta Federico Guglielmo sostenne i tentativi imperiali di reclamare l'Alsazia e contrastare l'espansione di Luigi XIV. Le truppe svedesi invasero il Brandeburgo nel 1674 mentre il grosso delle truppe dell'Elettore erano nei loro quartieri invernali in Franconia. Nel 1675 Federico Guglielmo fece muovere le sue truppe verso nord e circond\u00f2 le truppe di Wrangel. L'elettore consegu\u00ec la sua pi\u00f9 grande vittoria nella battaglia di Fehrbellin: quantunque scontro di minore importanza, apport\u00f2 fama all'esercito del Brandeburgo-Prussia e valse a Federico Guglielmo il soprannome di \"Grande Elettore\". Dopo l'invasione svedese della Prussia nel tardo 1678, le forze di Federico Guglielmo cacciarono gli invasori con la cosiddetta \"grande traversata in slitta\" (\"Die gro\u00dfe Schlittenfahrt\"); lo storico Thomas Carlyle ha paragonato la ritirata svedese, in pieno inverno, con quella di Napoleone da Mosca.\nFederico Guglielmo port\u00f2 l'esercito degli Hohenzollern a 7.000 uomini in tempo di pace e a 15-30.000 in tempo di guerra. Il successo contro Svezia e Polonia accrebbe il prestigio del Brandeburgo-Prussia, e consent\u00ec al Grande Elettore di perseguire la propria politica assolutistica nei confronti della nobilt\u00e0 terriera e delle citt\u00e0. Nel suo testamento politico del 1667 l'elettore scrisse:\nIl crescente potere degli Hohenzollern a Berlino portarono il figlio e successore di Federico Guglielmo, l'elettore Federico III, a proclamare il Regno di Prussia, e ad assumere il nome di Federico I di Prussia, nel 1701. Il nuovo re, nonostante la passione per l'opulenza barocca nelle arti, ad imitazione del palazzo di Versailles, riconobbe l'importanza dell'esercito e ne continu\u00f2 l'espansione, portandolo a 40.000 uomini.\nIl \"re soldato\".\nA Federico I succedette il figlio Federico Guglielmo I\n(1713-1740). Il nuovo re favor\u00ec l'esercito, invece delle arti, e una generazione di giovani ambiziosi ed intelligenti entr\u00f2 nelle file degli ufficiali. Anche a corte il sovrano indossava sempre la propria uniforme militare, uno stile ben presto imitato dai cortigiani e in seguito dai suoi successori.\nFederico Guglielmo diede inizio al suo rinnovamento dell'esercito a partire dal suo reggimento\n\"Kronprinz\" durante la guerra di successione spagnola; il suo amico Leopoldo I di Anhalt-Dessau, servendo nell'esercito prussiano, introdusse un nuovo tipo di archibugio in ferro, aumentando la potenza di fuoco, e la particolare marcia chiamata \"passo dell'oca\".\nIl nuovo re diede grande impulso all'addestramento, specialmente curando la velocit\u00e0 nel tiro e le manovre in formazione; i cambiamenti diedero all'esercito flessibilit\u00e0, precisione ed una cadenza di tiro ineguagliata per quei tempi: ogni soldato doveva essere in grado di sparare sei colpi al minuto, il triplo degli altri eserciti.\nLe punizioni erano draconiane e nonostante la pena dell'impiccagione, molti soldati disertavano appena possibile. Le uniformi e gli armamenti furono standardizzati. Le acconciature a codino e, in alcuni reggimenti, barbe e baffi, dovevano essere di lunghezza uniforme per tutti, al punto che i soldati che non riuscivano a farsi crescere barba o mustacchi di lunghezza adeguata dovevano dipingerseli.\nFederico Guglielmo ridimension\u00f2 la guardia reale ad un solo reggimento, formato da soldati di altezza superiore al normale e denominato \"Potsdamer Riesengarde\" (\"Guardia di Giganti di Potsdam\"), ma che la popolazione ribattezz\u00f2 in fretta \"Lange Kerlen\" (\"I ragazzi alti\"). La cavalleria fu riorganizzata in 55 squadroni di 150 cavalli; la fanteria fu organizzata in 50 battaglioni (25 reggimenti); l'artiglieria consisteva di due battaglioni. L'esercito crebbe cos\u00ec da 39.000 a 45.000 uomini; e alla fine del regno di Federico Guglielmo l'esercito aveva raddoppiato le sue dimensioni. Il commissariato generale alla guerra, responsabile dell'esercito e dei rifornimenti, fu sottratto all'interferenza della nobilt\u00e0 terriera e posto sotto lo stretto controllo di ufficiali nominati direttamente dal re.\nFederico Guglielmo limit\u00f2 l'arruolamento nel corpo degli ufficiali ai soli tedeschi e spinse gli \"Junker\", l'aristocrazia prussiana, a servire nell'esercito: sebbene inizialmente recalcitranti, i nobili ben presto videro nella carriera militare la propria professione naturale. Fino al 1730 i comuni soldati consistevano in maggioranza di braccianti reclutati o arruolati con la forza nel Brandeburgo-Prussia, il che portava molti uomini a rifugiarsi nei Paesi vicini. Per invertire la tendenza Federico Guglielmo divise la Prussia in cantoni, ognuno chiamato a reclutare un reggimento; ogni giovane era tenuto a servire come soldato nel proprio distretto per tre mesi all'anno: ci\u00f2 venne incontro alle esigenze agricole ed infolt\u00ec i ranghi delle truppe regolari.\nContinu\u00f2 comunque nella politica assolutista di suo nonno, aumentando la pressione fiscale per mantenere le accresciute esigenze dell'esercito. La classe media cittadina era chiamata a fornire alloggio alle truppe e a far parte dell'apparato burocratico statale. Poich\u00e9 il diritto di accisa era applicato solo alle citt\u00e0, il sovrano era riluttante ad intraprendere una guerra poich\u00e9 lo spiegamento dell'esercito in territori stranieri avrebbe privato il fisco delle entrate derivanti dall'acquartieramento delle truppe.\nAlla fine del regno di Federico Guglielmo la Prussia schierava il quarto esercito pi\u00f9 numeroso d'Europa (60.000 uomini), pur essendo dodicesima per popolazione (2,5 milioni), e il mantenimento dell'esercito costava cinque milioni di talleri su un bilancio statale di sette milioni.\nFederico il Grande.\nLa guerra di successione austriaca.\nA Federico Guglielmo I succedette il figlio, Federico II (\"il Grande\") (1740-1786), il quale sciolse immediatamente la \"Potsdamer Riesengarde\", troppo dispendiosa, e coi fondi risparmiati cre\u00f2 sette nuovi reggimenti per un totale di 10.000 uomini. Il nuovo sovrano\naggiunse anche sedici battaglioni, cinque squadroni di ussari ed uno squadrone destinato a sua guardia personale.\nNon tenendo in conto la Prammatica Sanzione del 1713, Federico diede inizio alla guerra di successione austriaca poco dopo la sua ascesa al trono. A Mollwitz, nonostante il poco esperto sovrano lasciasse la battaglia, l'esercito prussiano usc\u00ec vittorioso contro l'Austria, sotto la guida del feldmaresciallo Schwerin. La cavalleria prussiana di Schulenburg non diede buona prova a Mollwitz; in conseguenza di ci\u00f2 i corazzieri, originariamente addestrati su cavalli pesanti, furono in seguito dotati di cavalli pi\u00f9 leggeri e veloci, e gli ussari e i dragoni del generale Zieten furono ulteriormente potenziati. Tali cambiamenti portarono alla vittoria prussiana di Chotusitz (1742), e l'Austria cedette la Slesia a Federico con la Pace di Breslau.\nNel settembre 1743 Federico condusse la prima manovra d'autunno (\"Herbst\u00fcbung\"), in cui le differenti branche dell'esercito provarono nuove formazioni e tattiche; le manovre d'autunno divennero una tradizione annuale per l'esercito prussiano. L'Austria cerc\u00f2 di riottenere la Slesia con la Seconda guerra slesiana, in cui venne sconfitta nella battaglia di Hohenfriedberg (1745), in cui la cavalleria prussiana si comport\u00f2 egregiamente, specie il reggimento ussari \"von Zieten\".\nL'Austria si alle\u00f2 quindi alla tradizionale rivale, la Francia, con il Trattato di Versailles del 1756; Austria, Francia, e Russia erano quindi tutte coalizzate contro la Prussia. Federico attacc\u00f2 preventivamente con un esercito di 150.000 uomini, dando inizio alla guerra dei sette anni. L'esercito austriaco era stato riformato da von Kaunitz, e i miglioramenti ottenuti si evidenziarono con la vittoria di Kol\u00edn. Federico ottenne tuttavia la sua vittoria pi\u00f9 facile a Rossbach, dove la cavalleria prussiana di Seydlitz sbaragli\u00f2 un contingente franco-imperiale di molto superiore numericamente, a prezzo di perdite risibili minime. Federico penetr\u00f2 quindi in Slesia; dopo una serie di complicate manovre i prussiani colpirono l'ala dell'esercito austriaco alla battaglia di Leuthen, in seguito alla quale la provincia fu persa.\nLe manovre di Federico non ebbero gran successo contro i russi nella sanguinosa battaglia di Zorndorf, e le forze prussiane furono decisamente battute a Kunersdorf (1759). La Prussia fu prostrata per alcuni anni, ed un collasso dello Stato sembrava imminente in ragione delle perdite e della mancanza di risorse, ma Federico fu salvato da quello che fu definito \"il miracolo della Casa di Brandeburgo\", ossia l'uscita della Russia dalla guerra dopo l'improvvisa morte dell'imperatrice Elisabetta nel 1762. Il controllo prussiano sulla Slesia venne confermato dal trattato di Hubertusburg (1763). I sanguinosi vuoti nei ranghi dell'esercito avevano costretto il sovrano ad ammettere fra gli ufficiali anche i componenti delle classi medie, ma questa possibilit\u00e0 in seguito fu revocata.\nLa mente di Federico, votata all'offensiva, sosteneva il concetto tattico gi\u00e0 patrimonio della falange obliqua tebana, che richiedeva grande disciplina e capacit\u00e0 di movimento. Sebbene fall\u00ec a Kunersdorf, la tattica fu utilizzata con gran successo a Leuthen. Dopo alcune salve iniziali, la fanteria doveva avanzare rapidamente per una carica alla baionetta, mentre la cavalleria, in formazioni numerose, attaccava con la sciabola prima che la cavalleria avversaria potesse fare lo stesso.\nUn esercito con uno Stato.\nLa prima guarnigione fu costituita a Berlino nel 1764. Mentre Federico Guglielmo I desiderava un esercito formato soprattutto da prussiani, Federico II prefer\u00ec un esercito di non-prussiani, preferendo per questi ultimi ruoli produttivi nella societ\u00e0. L'esercito consisteva di 187.000 soldati nel 1776, 90.000 dei quali prussiani delle regioni centrali ed orientali del Paese; gli altri erano stranieri (sia tedeschi che non tedeschi), volontari o coscritti. Federico design\u00f2 come guardia reale la \"Garde du Corps\", di reclutamento nazionale. Molte truppe erano poco affidabili, come i mercenari o quelle incorporate tramite reclutamento coatto, mentre le truppe di reclutamento cantonale mostravano un forte orgoglio regionale e, in embrione, nazionale. Durante la guerra dei sette anni, i reggimenti di \"\u00e9lite\" erano quasi completamente costituiti da prussiani.\nVerso la fine del regno di Federico l'esercito era diventato parte integrante della societ\u00e0 prussiana e contava 193.000 uomini. Le classi sociali erano tutte chiamate a servire lo stato, e l'esercito con esso: la nobilt\u00e0 lo guidava, la classe media lo manteneva e i braccianti ne formavano le file. Il ministro Friedrich von Schr\u00f6tter afferm\u00f2 che \u00abLa Prussia non era uno Stato con un esercito, bens\u00ec un esercito con uno Stato\u00bb.\nL'era napoleonica.\nLa sconfitta.\nIl successore di Federico il Grande, suo nipote Federico Guglielmo II, poco interessato alla guerra, stabil\u00ec un'atmosfera pi\u00f9 rilassata: deleg\u00f2 le responsabilit\u00e0 all'anziano duca di Brunswick, e l'esercito inizi\u00f2 a perdere in qualit\u00e0. Condotto da veterani delle guerre slesiane, era poco attrezzato per competere con la Francia rivoluzionaria, conservando il medesimo addestramento, le medesime tattiche ed anche l'armamento dei tempi di Federico il Grande, quarant'anni prima. Al contrario l'esercito francese, specie ad opera del giovane Napoleone, stava sviluppando nuovi metodi di organizzazione, rifornimento, mobilit\u00e0 e comando.\nLa Prussia lasci\u00f2 la Prima coalizione con la Pace di Basilea (1795), cedendo il territorio renano alla Francia. Alla morte di Federico Guglielmo II nel 1797, lo stato era in bancarotta e l'esercito antiquato. Gli succedette il figlio, Federico Guglielmo III, che imbarc\u00f2 la Prussia nella disastrosa Quarta coalizione. L'esercito prussiano fu pesantemente sconfitto nelle battaglie di Saalfeld e di Jena nel 1806. La famosa disciplina prussiana venne meno, e i reparti sul campo si arresero in massa, cos\u00ec come le guarnigioni. Alcuni comandanti prussiani dettero buona prova, come L'Estocq ad Eylau, Gneisenau all'assedio di Kolberg, e Bl\u00fccher a Lubecca, ma ci\u00f2 non era abbastanza per rovesciare le sorti di Jena. La Prussia, con la Pace di Tilsit (1807) dovette piegarsi ad accettare una vasta perdita di territori, un esercito di soli 42.000 uomini ed un'alleanza con la Francia.\nLa riforma.\nLa sconfitta e la disorganizzazione dell'esercito scioccarono la classe dirigente prussiana, che dopo le vittorie di Federico il Grande si era sentita invincibile. Mentre Stein ed Hardenberg iniziarono a modernizzare lo Stato, Scharnhorst si dedic\u00f2 a riformare l'esercito: fu posto alla guida di un comitato che comprendeva Gneisenau, Grolman, Boyen, e i civili Stein e K\u00f6nen. Lo stesso Clausewitz assistette alla riorganizzazione. Scoraggiati dalla reazione di indifferenza espressa dalla popolazione di fronte alle sconfitte del 1806, i riformatori vollero coltivare il patriottismo della nazione. Le riforme di Stein abolirono la servit\u00f9 della gleba nel 1807 e conferirono autonomia governativa alle citt\u00e0 nel 1808.\nI generali furono sostituiti in massa: dei 143 in carica nel 1806, solo Bl\u00fccher e Tauentzien combatterono nella Sesta coalizione; a molti fu concesso di riscattare la propria reputazione nella guerra del 1813. Il corpo degli ufficiali fu nuovamente reso accessibile alla classe media nel 1808, mentre l'avanzamento ai gradi superiori fu basato sull'istruzione. Federico Guglielmo III istitu\u00ec il ministero della Guerra nel 1809, e Scharnhorst fond\u00f2 nel 1810 a Berlino una scuola di addestramento per ufficiali, destinata a diventare poi l'accademia militare prussiana.\nScharnhorst raccomand\u00f2 l'adozione della \"lev\u00e9e en masse\", il sistema di coscrizione utilizzato in Francia. Cre\u00f2 il \"Kr\u00fcmpersystem\", secondo cui ogni compagnia sostituiva mensilmente 3-5 uomini, il che significava fino a 60 soldati, oltre a quelli in ferma permanente, addestrati ogni anno. Il sistema garantiva all'esercito una riserva di 30.000-150.000 uomini. Il \"Kr\u00fcmpersystem\" fu anche l'inizio per la Prussia della ferma breve obbligatoria, al posto dell'arruolamento a lungo termine precedentemente in uso. Poich\u00e9 la Francia occupante viet\u00f2 la formazione di divisioni, l'esercito prussiano fu suddiviso in sei brigate, ognuna costituita da sette-otto battaglioni di fanteria e dodici squadroni di cavalleria. Tali brigate combinate erano completate da tre brigate di artiglieria.\nLe punizioni corporali furono in gran parte abolite, l'addestramento si svolse in gran parte sul campo e fu dato rilievo alle tattiche da \"tirailleur\". Scharnhorst promosse l'integrazione tra fanteria, cavalleria ed artiglieria per un uso combinato delle tre armi; gli equipaggiamenti e le tattiche furono aggiornati alla luce delle campagne napoleoniche. Il manuale d'istruzione edito da Yorck von Wartenburg nel 1812 sottoline\u00f2 l'importanza del coordinamento fra le armi e della rapidit\u00e0 di movimento. Nel 1813 Scharnhorst riusc\u00ec ad affiancare ad ogni comandante di unit\u00e0 un capo di Stato Maggiore addestrato in accademia.\nAlcune riforme furono contestate dai tradizionalisti, legati al passato di Federico il Grande come lo stesso Yorck, i quali temevano che elementi provenienti dalla classe media avrebbero eroso i privilegi aristocratici del corpo ufficiali, e promosso le idee della Rivoluzione francese. Il processo di rinnovamento dell'esercito fu bruscamente arrestato dalla morte di Scharnhorst nel 1813, e l'evoluzione in senso pi\u00f9 democratico e borghese della classe militare perse terreno di fronte alle inclinazioni reazionarie del governo.\nLe guerre di liberazione.\nI riformatori e molta parte dell'opinione pubblica premevano Federico Guglielmo III per un'alleanza con l'Austria nella Quinta coalizione, contro la Francia. Quando il re rifiut\u00f2 di avallare una nuova guerra, Schill attacc\u00f2 col suo reggimento di ussari gli occupanti francesi, sperando di provocare una sollevazione generale. Il re consider\u00f2 Schill un ammutinato e la ribellione fu stroncata a Stralsund da truppe danesi ed olandesi sotto il comando francese. Il trattato franco-prussiano del 1812 costrinse la Prussia a fornire 20.000 uomini alla \"Grande Arm\u00e9e\", prima sotto il comando di Grawert quindi di Yorck. L'occupazione della Prussia fu rafforzata, e 300 ufficiali prussiani, demoralizzati, diedero le dimissioni in segno di protesta.\nDurante la ritirata di Russia del 1812, Yorck firm\u00f2 autonomamente una tregua con la Russia (Convenzione di Tauroggen), segnando con ci\u00f2 la rottura dell'alleanza franco-prussiana. Stein giunse nella Prussia orientale e arruol\u00f2 una milizia, o \"Landwehr\", per difendere la provincia. Con l'entrata della Prussia nella Sesta coalizione Federico Guglielmo III mobilit\u00f2 l'esercito e una \"Landwehr\" nacque anche nel resto del Paese. In confronto col 1806 la popolazione prussiana, specie la classe media, era favorevole alla guerra, e migliaia di volontari si unirono all'esercito. Le truppe guidate da Bl\u00fccher, Gneisenau e von B\u00fclow dimostrarono grande slancio alle battaglie di Lipsia (1813) e Waterloo (1815). Gli ufficiali di Stato Maggiore successivi si dissero impressionati dalla capacit\u00e0 di operare in maniera coordinata delle varie unit\u00e0 dell'esercito prussiano. La Croce di Ferro fu introdotta come decorazione militare da Federico Guglielmo III nello stesso 1813.\nIl XIX secolo.\nUn bastione del conservatorismo.\nLo Stato Maggiore generale tedesco, che si svilupp\u00f2 a partire dalla pratica delle riunioni informali fra i riformatori del periodo napoleonico, fu istituito formalmente nel 1814. Nello stesso anno Boiyen e Grolman presentarono una legge in favore della coscrizione obbligatoria, secondo cui gli uomini avrebbero servito prima nell'esercito regolare, quindi nella \"Landwehr\", quindi, sino all'et\u00e0 di 39 anni, nella locale \"Landsturm\". I 136.000 uomini dell'esercito regolare servivano per tre anni, quindi passavano nella riserva per altri due, mentre i 163.000 uomini della \"Landwehr\" prestavano un servizio militare di alcune settimane l'anno per sette anni. Boyen e Bl\u00fccher sostennero fortemente, tanto quanto l'esercito regolare, l'esercito \"civile\" della \"Landwehr\", destinata a cementare ambiente militare e societ\u00e0 civile.\nDurante la crisi costituzionale del 1819, Federico Guglielmo III sanc\u00ec l'adesione della Prussia agli antirivoluzionari Decreti di Carlsbad. Le forze conservatrici interne alla Prussia, come Wittgenstein, rimanevano contrarie alla coscrizione e alla \"Landwehr\" popolare. Federico Guglielmo III ridusse la forza della milizia e la pose sotto il controllo dell'esercito regolare nel 1819, il che port\u00f2 alle dimissioni di Boyen e Grolman e alla fine del movimento di riforma. L'ideale di Boyen di un esercito di soldati-cittadini fu rimpiazzato dalla figura di un esercito di professionisti, differente e separato rispetto alla societ\u00e0 civile.\nAlla met\u00e0 del XIX secolo la Prussia era vista da molti liberali tedeschi come lo Stato maggiormente in grado di unificare i numerosi stati della Confederazione tedesca, ma il governo conservatore utilizz\u00f2 l'esercito per reprimere le tendenze interne liberali e democratiche durante gli anni trenta e quaranta. Re Federico Guglielmo IV inizialmente sembr\u00f2 un sovrano liberale, ma si oppose alla stesura di una costituzione invocata dai riformatori; quando a Berlino si innalzarono le barricate della rivoluzione del 1848, il re solo con riluttanza consent\u00ec alla creazione di una forza di difesa civile (\"B\u00fcrgerwehr\") nella capitale. In un primo tempo fu convocata un'assemblea nazionale per stendere una costituzione, ma la sua lentezza consent\u00ec alle forze reazionarie di rafforzarsi: Wrangel guid\u00f2 la riconquista di Berlin, sostenuta dalla classe media intimorita da una rivoluzione popolare. Le truppe prussiane furono quindi utilizzate per reprimere l'insurrezione in molte altre citt\u00e0 tedesche.\nAlla fine del 1848 Federico Guglielmo eman\u00f2 la Costituzione del Regno di Prussia; l'opposizione liberale ottenne la creazione di un parlamento, ma la costituzione era di gran lunga un documento conservatore che riaffermava la supremazia regale. L'esercito era una sorta di guardia pretoriana al di fuori della Costituzione, soggetto unicamente al sovrano. Il ministro della guerra era l'unico militare tenuto a prestare giuramento di difendere la costituzione, il che port\u00f2 ministri come Strotha, Bonin, e Waldersee ad attirarsi le critiche del re o del parlamento, a seconda della rispettive vedute politiche. Gli stanziamenti per l'esercito dovevano essere approvati dalla Camera bassa del parlamento. Racconti e memorie tesi a glorificare l'esercito, specie riguardo alle guerre napoleoniche, iniziarono ad essere pubblicati per accattivare l'opinione pubblica. La sconfitta di Olm\u00fctz dei piani liberali di unire la Germania tramite la Prussia incoraggi\u00f2 le forze reazionarie.\nQuando Federico Guglielmo IV ebbe un ictus, nel 1858, divenne reggente suo fratello Guglielmo I; questi desiderava riformare l'esercito, che esponenti conservatori come von Roon consideravano indebolito rispetto al 1820 a causa delle influenze liberali. Il sovrano voleva incrementare il numero delle truppe: con una popolazione che era salita da 10 a 18 milioni di persone dal 1820 il reclutamento annuale era sempre di 40.000 uomini. Nonostante l'opposizione di Bonin al desiderio di Roon di indebolire la \"Landwehr\", Guglielmo I era allarmato dagli afflati nazionalistici della seconda guerra di indipendenza italiana; Bonin si dimise da ministro della guerra e fu rimpiazzato da von Roon.\nNel febbraio 1860 il governo sottopose la riforma di Roon al Parlamento; questo si oppose a molti punti del progetto, specie all'indebolimento della \"Landwehr\", e propose un testo rivisto che scartava gran parte delle riforme desiderate dal governo. Il ministro delle Finanze, von Patow, ritir\u00f2 il progetto il 5 maggio e chiese invece un semplice incremento di stanziamenti di nove milioni di talleri, che fu approvato. Guglielmo aveva intanto dato il via alla creazione di reggimenti combinati per rimpiazzare la \"Landwehr\", processo che fu accelerato dai nuovi fondi. Sebbene il Parlamento fosse contrario, Guglielmo mantenne i nuovi reggimenti, agli ordini di von Manteuffel. La \"Landwehr\" liberale e borghese fu quindi messa in sottordine rispetto all'esercito regolare, composto in gran parte da braccianti leali alla monarchia degli Hohenzollern e agli \"Junker\".\nVon Moltke il Vecchio.\nHelmuth Karl Bernhard von Moltke, capo dello Stato Maggiore generale dal 1857 al 1888, modernizz\u00f2 l'esercito prussiano. Potenzi\u00f2 lo Stato Maggiore generale, creando suddivisioni attive in tempo di pace come la Sezione mobilitazione, la Sezione geografico-statistica e la Sezione di storia militare. Nel 1869 pubblic\u00f2 un manuale di operazioni, \"Istruzioni per comandanti di grandi unit\u00e0\", dove affermava: \u00abLa moderna condotta della guerra \u00e8 segnata dalla necessit\u00e0 di prendere importanti e rapide decisioni\u00bb. Von Moltke fu un fervente sostenitore dei cosiddetti \"kriegspiel\" come addestramento per gli ufficiali ed introdusse il fucile Dreyse a retrocarica, che consentiva una cadenza di fuoco decisamente pi\u00f9 elevata. Von Moltke enfatizz\u00f2 il ruolo strategico della ferrovia, promuovendo la costruzione delle linee ferroviarie interne nelle direzioni di presumibile dispiegamento delle truppe. Poich\u00e9 gli eserciti moderni erano diventati troppo grandi ed ingombranti per essere controllati da un singolo comando, favor\u00ec l'autonomia delle armate, come tanti piccoli eserciti indipendenti: una volta che un'armata venisse a contatto col nemico bloccandolo, una seconda sarebbe giunta attaccandolo ai fianchi o da tergo; von Moltke predicava quindi la \"Kesselschlacht\", o battaglia di accerchiamento.\nLe guerre di unificazione.\nL'esercito prussiano sconfisse le forze danesi nella battaglia di Dybb\u00f8l durante la Seconda guerra dello Schleswig (1864), il che consent\u00ec alla Prussia e all'Austria di reclamare lo Schleswig e l'Holstein, rispettivamente. I contrasti orchestrati ad arte dal primo ministro prussiano Otto von Bismarck condussero alla guerra austro-prussiana (1866). I fucili Dreyse della fanteria prussiana ebbero grande successo contro gli austriaci, sconfitti a K\u00f6niggr\u00e4tz. Sotto la guida di von Moltke l'esercito prussiano si impose poi sull'esercito francese nella guerra franco-prussiana (1870). A differenza degli austriaci i francesi erano dotati dell'efficiente fucile Chassepot, superiore all'arma prussiana; tuttavia l'artiglieria prussiana fu determinante contro i francesi, frequentemente fiancheggiati o circondati dalle pi\u00f9 mobili truppe avversarie. In Prussia l'ondata di patriottismo derivante dalle vittorie militari inizi\u00f2 a minare le resistenze liberali all'assolutismo.\nI successi prussiani consentirono l'unificazione della Germania nel 1871 e l'incoronazione di Guglielmo I come imperatore di Germania, e l'esercito prussiano costitu\u00ec il nerbo dell'esercito imperiale tedesco (\"Reichsheer\").\nLa Germania imperiale.\nL'esercito imperiale tedesco eredit\u00f2 molta parte delle tradizioni e concetti dell'esercito prussiano, che ne era la componente maggiore. Secondo l'articolo 61 della costituzione imperiale, il codice militare prussiano fu introdotto in tutto il Reich, e i capi militari conservatori assunsero un ruolo crescente nella politica estera ed interna.\nAlla fine del XIX secolo gli ufficiali prussiani potevano dividersi in due gruppi: quelli che consideravano essenziale l'ardimento e la capacit\u00e0 di sacrificio delle truppe e quelli che appoggiavano la tecnologia e la manovra per minimizzare le perdite; le innovazioni tecnologiche, incontrate per la prima volta durante la guerra franco-prussiana, come la mitragliatrice, aumentarono l'efficacia difensiva: per i sostenitori dell'offensiva ad oltranza gli attacchi diventavano sempre pi\u00f9 assalti votati al sacrificio.\nL'esercito imperiale fu dopo la prima guerra mondiale rimpiazzato dalla \"Reichswehr\" della Repubblica di Weimar; sebbene il Trattato di Versailles tentasse di disarmare la Germania, la \"Reichswehr\" mantenne molte delle tradizioni dell'esercito prussiano, lo Stato Maggiore generale fu mascherato come un informale \"Truppenamt\" (ufficio truppe), mentre l'accademia militare fu sostituita da scuole decentrate a livello di divisione. Seeckt, a capo della \"Reichswehr\", design\u00f2 i battaglioni del nuovo esercito a succedere alle tradizioni dei reggimenti prussiani.\nNel periodo fra le due guerre gli ufficiali tedeschi si dedicarono a sviluppare la guerra manovrata: l'introduzione di forze corazzate ed aviazione diede ulteriore impulso alla guerra di movimento, portando infine alla dottrina della \"Blitzkrieg\".\nCaratteristiche.\nGi\u00e0 dal XVII secolo l'esercito di Brandeburgo-Prussia era caratterizzato da iniziativa, manovrabilit\u00e0 e atteggiamento offensivo; lo Stato degli Hohenzollern spesso pat\u00ec un'inferiorit\u00e0 di risorse e manodopera rispetto agli avversari, cos\u00ec le strategie prussiane si focalizzarono sul conseguimento di una rapida e decisiva vittoria per evitare una logorante guerra d'attrito: la cosiddetta \"Bewegungskrieg\", o guerra di movimento, nel tentativo di accerchiare o fiancheggiare il nemico; tale enfasi riguardo alle battaglie decisive comport\u00f2 tuttavia una mancanza di esperienza nella guerra d'assedio, in cui i prussiani erano considerati poco competenti.\nDurante gli anni quaranta del XVIII secolo Federico il Grande eman\u00f2 una serie di regolamenti e documenti riguardo alle esperienze delle guerre slesiane, focalizzati sulla velocit\u00e0 e l'offensiva. La cavalleria leggera fu preferita a quella pesante, pi\u00f9 lenta; mentre gli ussari sotto Federico Guglielmo I erano considerati truppe di \"\u00e9lite\", suo figlio li integr\u00f2 del tutto nell'esercito. L'artiglieria utilizz\u00f2 cannoni da tre libbre che compensavano la scarsa potenza con l'elevata versatilit\u00e0. Dopo aver sofferto la superiorit\u00e0 austriaca nella manovra durante la Seconda guerra slesiana, Federico prese ad enfatizzare l'attacco d'impeto rispetto alla guerra d'attrito; piuttosto che l'attacco frontale il sovrano tent\u00f2 di applicare l'ordine obliqui, per cui l'ala pi\u00f9 forte dell'attaccante si rivolgeva all'ala nemica pi\u00f9 debole o al fianco. Federico il Grande distill\u00f2 il massimo stile di combattimento prussiano alla battaglia di Leuthen, auspicando un attacco contro il nemico \u00abanche se si trovasse sulla cima dello Zobtenberg\u00bb.\nL'atteggiamento offensivo prussiano era ben radicato nel corpo ufficiali. Il maggior generale Flies lanci\u00f2 senza successo le sue truppe all'attacco nella battaglia di Langensalza, nonostante fossero numericamente inferiori agli hannoveriani ed avessero a poca distanza i rinforzi di von Falckenstein. Similmente, von Kirchbach sopport\u00f2 pesanti perdite alla battaglia di W\u0153rth per non aver voluto attendere rinforzi. Von Moltke desiderava una rapida campagna in Boemia contro l'Austria cosicch\u00e9 la Russia o la Francia non fossero coinvolte nella guerra austro-prussiana. Sebbene von Moltke considerasse troppo lenta la marcia attraverso la Boemia del principe Federico Carlo di Prussia, lo storico Hans Delbr\u00fcck considera l'attacco del \"Principe rosso\" a K\u00f6niggr\u00e4tz perfettamente in linea con la tradizione prussiana, \u00abche, per il coraggio di perdere una battaglia, la vince\u00bb.\nLo stile di guerra prussiano, basato sul movimento e sui rapidi colpi offensivi, era ben concepito per campagne ambientate nel sistema di infrastrutture dell'Europa centrale ed occidentale, ma fall\u00ec quando applicato dalla \"Wehrmacht\" sul fronte orientale e africano.\nInoltre, il sistema prussiano (e poi quello tedesco) erano carenti per quanto riguarda lo spionaggio, il controspionaggio e la logistica. Se il nemico resisteva agli attacchi iniziali, il sistema incontrava grande difficolt\u00e0 a sostenere una \"Stellungskrieg\" (guerra di posizione).\nL'esercito prussiano \u00e8 spesso ricordato per aver applicato il comando flessibile della \"Auftragstaktik\" (tattica di missione), secondo cui gli ufficiali inferiori erano in grado di comandare in base all'iniziativa personale. Ci\u00f2 nacque dalle relazioni esistenti fra l'aristocrazia degli Junker, che costituiva la maggioranza del corpo ufficiali, e la monarchia: in cambio del supporto politico dei nobili il sovrano garant\u00ec loro maggiori privilegi sui loro possedimenti e maggiore iniziativa in battaglia. Secondo la teoria dell\"Auftragstaktik\", il comandante indicava gli obiettivi di missione ai subordinati, che potevano eseguire gli ordini nella maniera secondo loro migliore. Gneisenau fu uno dei primi sostenitori dell\"Auftragstaktik\", e von Moltke interpret\u00f2 la teoria come \u00abpi\u00f9 alta l'autorit\u00e0, pi\u00f9 corti e generali [devono essere] gli ordini\u00bb; ai subordinati era ovviamente garantito un notevole margine di manovra per raggiungere gli obiettivi. Gli storici di XIX secolo considerarono la battaglia di Leuthen come uno dei migliori esempi di \"Auftragstaktik\" ed uno dei primi esempi di uso combinato delle diverse armi.\nSpesso associato in maniera stereotipata all'esercito prussiano fu il Pickelhaube, o elmetto chiodato, in uso nel XIX ed inizio XX secolo. Le battaglie vittoriose erano celebrate con marce quali l\"Hohenfriedberger Marsch\", che si dice scritta da Federico il Grande dopo la battaglia di Hohenfriedberg, e la \"K\u00f6niggr\u00e4tzer Marsch\", del compositore Johann Gottfried Piefke. La parata di tamburi detta \"Gro\u00dfer Zapfenstreich\" \u00e8 ancora in uso nella moderna Bundeswehr. La Croce di Ferro, adottata dall'Impero tedesco e dagli stati che gli succedettero, \u00e8 anch'essa ancora un simbolo della Bundeswehr, pur non rientrandone fra le decorazioni."}
{"id": "1996458", "revid": "339392", "url": "https://it.wikipedia.org/wiki?curid=1996458", "title": "Kekkei genkai", "text": ""}
{"id": "1996463", "revid": "19147873", "url": "https://it.wikipedia.org/wiki?curid=1996463", "title": "Exeter Book", "text": ""}
{"id": "1996468", "revid": "767487", "url": "https://it.wikipedia.org/wiki?curid=1996468", "title": "Al Cervi", "text": ""}
{"id": "1996469", "revid": "2211840", "url": "https://it.wikipedia.org/wiki?curid=1996469", "title": "Fabrizio Casalino", "text": "Biografia.\nAll'inizio degli anni novanta, inizia a suonare nei locali genovesi in compagnia di Max Manfredi, Marco Spiccio e Federico Sirianni fino a partecipare, nel 1994, al Premio Tenco. Nel 1996, mentre termina gli studi in giurisprudenza, pubblica con la Polygram il primo album \"Come un angelo\", titolo della canzone che si classifica seconda a \"Un disco per l'estate\" l'anno successivo. Grazie a questo successo Raffaella Carr\u00e0 lo invita a esibirsi a \"Carramba che sorpresa\".\nBen accolto dalle radio, il disco viene tradotto in spagnolo e pubblicato in 13 nazioni dell'area sudamericana: Casalino prende parte a esibizioni in Argentina, Paraguay, Uruguay e Venezuela. Nel 1999 inizia una collaborazione con il gruppo comico Cavalli Marci, gi\u00e0 popolare in televisione per la partecipazione al programma \"Ciro\". L'esperimento funziona e permette a Casalino di scoprire la sua vena comica, coltivata negli anni seguenti con l'amico Enrique Balbontin per lo spettacolo \"La notte dei Fufu\" e il programma radiofonico \"E allora no\".\nNel 2001 partecipa con i Cavalli Marci e Balbontin ad alcune serate al \"Colorado Caf\u00e8\" in compagnia di Diego Abatantuono. Il gruppo viene scelto anche per partecipare alla trasmissione televisiva \"Bulldozer\" su Rai 2. Nel 2002, con la collaborazione di Eros Cristiani e Giovanni Marra, scrive per Cristiano De Andr\u00e9 il brano \"Sapevo il credo\" pubblicato nell'album \"Scaramante\" di De Andr\u00e9.\nNel 2003 passa sulle reti Mediaset nel programma \"Colorado Caf\u00e8 Live\", facendosi notare soprattutto per il personaggio di Giginho, un fantomatico cantautore di Rio de Janeiro che canta testi comici, sempre accompagnandosi con la chitarra, in un approssimativo ma umoristico portoghese. Oltre a Giginho diventano popolari le sue parodie di celebri cantautori (Carmen Consoli, Franco Battiato, Vasco Rossi, Fabio Concato, Jovanotti, Gigi D'Alessio, Gianluca Grignani) giocate sui paradossi dei loro stili compositivi.\nNel 2004 pubblica il CD \"Italia Brasile sola andata\" nelle vesti di Giginho, mentre nell'anno seguente esce il libro \"Quattro salti in favela\". Nel 2008 prende parte al programma \"Mai dire Marted\u00ec\", nel quale imita Gianluca Grignani e Mario Biondi, mentre d\u00e0 vita anche al personaggio di Mirko, un pigro ragazzo moderno. Nell'edizione 2009 del programma, recupera Mirko e Grignani, aggiungendo l'imitazione del vescovo revisionista Richard Williamson e lo sketch \"Sciccherie\", parodia di \"Nonsolomoda\", in cui tratta beni di lusso senza badare alla crisi economica, stigmatizzando l'approccio elitario ed edonista dei programmi del genere.\nA partire dal 2010 \u00e8 attivo sui social e su Youtube, pubblicando doppiaggi di celebri film in chiave dialettale, o regionale, volti a stigmatizzare la \"tipica accoglienza ligure\". Nel video \"Non \u00e8 un paese per turisti\" un inconsapevole Javier Bardem veste i panni di un turista alla ricerca di pinoli in un negozio dell'entroterra, rimbalzato dalle testate nazionali (Corriere della Sera) entra nell'immaginario collettivo ligure, insieme allo sketch \"la torta di riso \u00e8 finita\" da lui inventato con Balbontin e Ceccon.\nNel 2011 duetta con Mario Biondi nel brano Finale in Dissolvenza, scritto da Casalino a Nashville a conclusione di un viaggio del 1998, e pubblicato nell'album \"Due\". Nello stesso anno partecipa a \"Glob Spread\", programma di Rai 3 condotto da Enrico Bertolino con Lucia Vasini, dove imita il ministro Corrado Passera e un suo figlio immaginario, il cardinale Angelo Bagnasco e un anonimo blogger che lancia proclami sul web con pretese scientifiche, ma finisce sempre per virare sull'informazione da rotocalco.\nNel 2012 vince, come cantautore il Premio Bindi a Santa Margherita Ligure, aggiudicandosi per la prima volta nella storia del premio tutte le targhe: \"vincitore, musica, testo, interpretazione\".\nNel 2013 a Colorado viene proposto lo sketch del giovane Mirko.\nNel 2014 prende parte come comico a Colorado imitando Gianluca Grignani e riprendendo il personaggio di Giginho.\nCasalino, Balbontin e Andrea Ceccon, cui si unisce Alessandro Bianchi, collega di lungo corso nei Cavalli Marci, danno vita nel 2015 ai Pirati dei Caruggi, e per i tre anni successivi tengono uno spettacolo settimanale al teatro della Tosse di Genova.\nNel 2016 pubblica con l'etichetta indipendente DeepOut Records (Alman Music) l'album intitolato \"Giginho\", contenente 13 canzoni del repertorio dell'omonimo personaggio.\nNel 2017 pubblica sempre con DeepOut Records l'album intitolato \"Voglia di sbattermi zero\", contenente 8 canzoni del repertorio del personaggio \"Mirko\".\nNel 2017 compare saltuariamente nel Tg satirico Rai dire Ni\u00f9s nelle vesti di Vladimiro Kowasic, inviato speciale estero nello Stato immaginario di Dokazistan.\nAnticipato dal singolo \"I balconi di Milano,\" nel 2018 pubblica con l'etichetta Alman Music l'album intitolato \"Per tutte le altre destinazioni.\" L'album raccogle undici canzoni scritte dall'artista genovese negli ultimi quindici anni ed \u00e8 realizzato con la produzione artistica del chitarrista Andrea Maddalone. Fra i brani anche \"L\u2019uomo proiettile,\" vincitore di quattro targhe su quattro al Premio Bindi nel 2012.\nI Pirati dei Caruggi realizzano nell'estate del 2018 un dvd dal titolo \"Torta di riso infinita\", nel quale ripropongono i dieci migliori sketch sull'accoglienza ligure, filmati da Latino Pellegrini.\nNel 2020 Sergio Olivotti illustra \"Noe Nae Noe\": una sua canzone dialettale ispirata a un noto scioglilingua genovese, dando vita all'omonimo libro per Black Dog edizioni. "}
{"id": "1996470", "revid": "23544225", "url": "https://it.wikipedia.org/wiki?curid=1996470", "title": "Lucio Albinio Patercolo", "text": ""}
{"id": "1996471", "revid": "23544238", "url": "https://it.wikipedia.org/wiki?curid=1996471", "title": "Lucio Albino", "text": ""}
{"id": "1996472", "revid": "158286", "url": "https://it.wikipedia.org/wiki?curid=1996472", "title": "Lucius Albinus", "text": ""}
{"id": "1996473", "revid": "158286", "url": "https://it.wikipedia.org/wiki?curid=1996473", "title": "Lucius Albinius", "text": ""}
{"id": "1996474", "revid": "158286", "url": "https://it.wikipedia.org/wiki?curid=1996474", "title": "Lucius Albinius Paterculus", "text": ""}
{"id": "1996475", "revid": "94647", "url": "https://it.wikipedia.org/wiki?curid=1996475", "title": "Manifesto di Rauma", "text": "Il manifesto di Rauma \u00e8 stato scritto da uno dei tre gruppi di lavoro riguardanti il tema \"Esperanto negli anni '80\" durante il Congresso Giovanile Internazionale a Rauma in Finlandia. I principali redattori furono Giorgio Silfer e Jouko Lindstedt. Il testo non fu presentato n\u00e9 agli altri gruppi n\u00e9 alla commissione incaricata, bens\u00ec direttamente ai congressisti. Fino alla fine del 1980 esso fu sottoscritto da circa un centinaio di persone. Malgrado l'insolita nascita, esso in gran parte espresse l'opinione dei giovani che parteciparono alla discussione.\nA Rauma, oltre al manifesto, nacque anche un secondo testo (Esperanto negli anni '80) in tre parti: \"Obiettivi e constatazioni\", \"Metodi e raccomandazione\", \"Informazione all'esterno\".\n\u00c8 significativo che la rivista Esperanto impieg\u00f2 dieci anni prima di pubblicare il testo del \"Manifesto\". Prima e dopo furono numerose le discussioni in molti giornali. Probabilmente la sezione meno compresa fu il paragrafo \"I nostri scopi\" con la frase \"Abbiamo l'obiettivo di diffondere l'esperanto per realizzare poco alla volta i suoi valori positivi... \" (seguono quattro valori). Nei dibattiti, si \u00e8 spesso erroneamente sostenuto che i firmatari del manifesto non volessero la diffusione dell'esperanto, ma soltanto utilizzare la lingua..\n\u00c8 necessario distinguere il testo del manifesto dal raumismo, che ideologicamente deriva anche da altri documenti: i rapporti politico-culturali di LF-koop (1980-1998), le Conclusioni di Seghedino (1988), gli studi di alcuni sociologi, la \"Kvintezo\" (prima parte del Patto per la Civitas Esperantica, 1998). I \"raumisti\" seguono le idee del manifesto; ma ad alcuni sembra che la diffusione dell'esperanto riceva meno attenzione e ci\u00f2 potrebbe chiarire le incomprensioni riguardanti il Manifesto di Rauma stesso.\nManifesto di Rauma.\nQuesto documento riceve il nome della citt\u00e0, in Finlandia, dove si \u00e8 discusso, in occasione del trentaseiesimo Congresso Giovanile Internazionale (25 luglio - 1\u00ba agosto 1980) il tema \"Esperanto negli anni '80: scopi e metodi\".\nNon esprime ancora l'opinione ufficiale della TEJO come organizzazione, ma soltanto di coloro, individui e gruppi, che lo hanno sottoscritto o lo sottoscriveranno. Il manifesto originale si trova presso la FEJO (Organizzazione Giovanile Esperantista Finlandese), che accetta eventuali sottoscrizioni in forma scritta fino al 31 dicembre 1980. FEJO, presso il signor B. Holmberg, Arentikuja 1 B 253, SF-00410 Helsinki 41.\nCrisi di identit\u00e0.\nI firmatari hanno constatato una contraddizione nel comune sentire degli esperantisti, quasi un conflitto tra un super io ideale ed un io: il nostro super io ci incita a predicare alle altre persone alcuni miti - la seconda lingua per tutti / la lingua inglese \u00e8 un nostro nemico / L'ONU deve adottare l'esperanto / eccetera - e lodare la lingua senza alcun'oggettivit\u00e0 durante un'intervista; allo stesso tempo, tra noi, apprezziamo ed utilizziamo l'esperanto per ci\u00f2 che esso effettivamente \u00e8, indipendentemente dagli slogans che rispecchiano lo scopo primitivo del movimento esperantista. Questa, infatti, \u00e8 una crisi di identit\u00e0, e noi sentiamo la necessit\u00e0 di motivare il nostro essere esperantisti in modo pi\u00f9 coerente.\nCritica degli scopi primitivi.\nNoi crediamo che:\nI nostri scopi.\nNoi abbiamo lo scopo di diffondere l'esperanto sempre di pi\u00f9, e poco alla volta, realizzare i suoi valori positivi:\nInsieme all'ultimo valore, noi enfatizziamo che la ricerca di una propria identit\u00e0 ci fa concepire l'essere esperantisti quasi come l'appartenenza a una prescelta minoranza linguistica in diaspora.\nLa crescita delle nostre forze e l'adesione di nuove persone sono assolutamente condizionate dalla presa di coscienza di questi valori.\nI congressi come via alla crescita.\nI congressi e gli incontri internazionali sono essenziali per l'assimilazione della persona alla nostra comunit\u00e0 linguistica: \u00e8 necessario da un lato svolgere pi\u00f9 spesso congressi tra noi, e riservare alle riunioni degli organi dirigenti alcuni incontri di lavoro separati secondo il modello del Seminario TEJO a Strasburgo nel giugno 1980, dall'altro \u00e8 necessario rafforzare l'utilizzo dell'esperanto come lingua di lavoro in conferenze internazionali di settore secondo il modello degli insegnanti Freinet.\nNoi crediamo che il primo secolo dell'Esperanto abbia dimostrato la validit\u00e0 della lingua per esprimere \"tutto\"; a met\u00e0 degli anni ottanta, all'inizio del secondo secolo, dobbiamo anche cominciare a mostrare al mondo che siamo anche capaci di dire \"qualcosa\" - qualcosa di culturalmente originale e dal valore internazionale."}
{"id": "1996476", "revid": "44939", "url": "https://it.wikipedia.org/wiki?curid=1996476", "title": "2-ossoglutarato", "text": ""}
{"id": "1996477", "revid": "767487", "url": "https://it.wikipedia.org/wiki?curid=1996477", "title": "Rub\u00e9n Mor\u00e1n", "text": "Carriera.\nCresciuto nel Cerrito, pass\u00f2 poi al Cerro. Fu convocato per la prima volta in Nazionale per i Mondiali del 1950. Durante il Mondiale disput\u00f2 solo una partita: a causa dell'infortunio dell'ala sinistra titolare Ernesto Vidal, gioc\u00f2 la finale passata alla storia come \"Maracanazo\"."}
{"id": "1996478", "revid": "287204", "url": "https://it.wikipedia.org/wiki?curid=1996478", "title": "Ruben Moran", "text": ""}
{"id": "1996482", "revid": "1451528", "url": "https://it.wikipedia.org/wiki?curid=1996482", "title": "Banco San Marco", "text": "Il Banco San Marco \u00e8 stato un istituto di credito italiano.\n\u00c8 un marchio del Banco BPM, dopo esserlo stato in precedenza dal 27 dicembre 2011 fino al 1\u00ba gennaio 2017 dell'ex Banco Popolare, che \u00e8 presente nella citt\u00e0 metropolitana di Venezia; \u00e8 anche un'area con sede a Venezia della Direzione territoriale Banca Popolare di Verona, inclusa nell'omonima Divisione.\nStoria.\nIl banco fu fondato nel 1895 a Venezia su iniziativa del Comitato Diocesano dell'Opera dei Congressi.\nNel 1995 l'istituto viene inglobato nel Credito Bergamasco fino al 2003 quando il brand e le filiali situate nell'allora provincia di Venezia, vengono cedute alla capogruppo Banco Popolare di Verona e Novara che ricostituisce il Banco San Marco, anche con il trasferimento di tutte le altre filiali del gruppo presenti nell'ex provincia.\nDal 1\u00ba luglio 2007 al 27 dicembre 2011 \u00e8 stato un brand della Banca Popolare di Verona - S. Geminiano e S. Prospero, quando in seguito alla sua fusione nella capogruppo Banco Popolare, diventa un marchio dell'ex gruppo bancario.\nIn seguito alla fusione tra il Banco Popolare e la Banca Popolare di Milano, \u00e8 un marchio della rete commerciale del Banco BPM che contraddistingue le sue filiali poste a Venezia e nella sua citt\u00e0 metropolitana."}
{"id": "1996496", "revid": "124337361", "url": "https://it.wikipedia.org/wiki?curid=1996496", "title": "Palla Bianca", "text": "La Palla Bianca (\"Wei\u00dfkugel\" in tedesco) \u00e8 la montagna pi\u00f9 alta delle Alpi Venoste, situata nella provincia autonoma di Bolzano e precisamente in val Senales, al confine con l'Austria. Secondo la suddivisione didattica tradizionale della catena alpina, \u00e8 anche la montagna pi\u00f9 alta delle Alpi Atesine. Secondo la Partizione delle Alpi, invece, si trova nelle Alpi Retiche, mentre secondo la SOIUSA fa parte della sezione delle Alpi Retiche orientali. \nCon i suoi 3.738 metri costituisce la quinta vetta pi\u00f9 alta del Trentino-Alto Adige (dopo Ortles, Gran Zebr\u00f9 e Cevedale I e II), e la terza cima pi\u00f9 alta d'Austria dopo Gro\u00dfglockner e Wildspitze con una differenza di poche decine di metri. Punto ideale per raggiungere la vetta \u00e8 maso Corto (\"Kurzras\", 2.014\u00a0m).\nDescrizione dell'itinerario.\nDurante il periodo invernale \u00e8 possibile salire alla vetta, sfruttando gli impianti sciistici, attraverso un percorso alpinistico abbastanza impegnativo e difficile per chi non \u00e8 abituato a questo tipo di escursioni d'alta quota in ambiente invernale."}
{"id": "1996503", "revid": "289247", "url": "https://it.wikipedia.org/wiki?curid=1996503", "title": "Cantharos", "text": ""}
{"id": "1996517", "revid": "1568601", "url": "https://it.wikipedia.org/wiki?curid=1996517", "title": "Toppa Pizzuta", "text": "La Toppa Pizzuta \u00e8 un monte alto 770\u00a0m che si trova presso Brindisi Montagna e Vaglio Basilicata in provincia di Potenza, tra la SS 658 Potenza-Melfi e la SS 407 Basentana.\nSi trova nel territorio di Serra del Ponte che \u00e8 un'exclave del comune di Tricarico e quindi della provincia di Matera; la frazione conta 20 abitanti."}
{"id": "1996518", "revid": "4175", "url": "https://it.wikipedia.org/wiki?curid=1996518", "title": "Brescia Rugby", "text": ""}
{"id": "1996522", "revid": "486946", "url": "https://it.wikipedia.org/wiki?curid=1996522", "title": "Stazione di Rignano sull'Arno - Reggello", "text": ""}
{"id": "1996526", "revid": "1305772", "url": "https://it.wikipedia.org/wiki?curid=1996526", "title": "Antoni de Montserrat", "text": "Biografia.\nAntoni de Montserrat veniva da una famiglia nobile di Osona. Per completare gli studi si rec\u00f2 a Barcellona, dove conobbe Ignazio di Loyola. Affascinato dagli ideali missionari, nel 1558 entr\u00f2 nella Compagnia di Ges\u00f9 e si trasfer\u00ec in Portogallo, dove nel 1561 fu ordinato sacerdote. Studi\u00f2 nell'Universit\u00e0 di Coimbra e, a Lisbona, fu prefetto della chiesa di San Rocco, vicedirettore del Collegio dei Gesuiti di Sant'Antonio e precettore di Sebastiano I del Portogallo.\nIl viaggio in India.\nNel 1574 Antoni de Montserrat si rec\u00f2 con un gruppo di missionari a Goa, colonia portoghese in India. Cinque anni dopo venne incaricato di unirsi a un'ambasciata diretta alla corte del Gran Mogol Akbar, e annotare tutto ci\u00f2 che sarebbe successo nonch\u00e9 gli incontri fatti durante il viaggio. Poich\u00e9 la presenza dei sacerdoti era richiesta da Akbar stesso (noto per il suo interesse verso le altre religioni), i gesuiti portoghesi ebbero l'impressione che egli volesse convertirsi al Cristianesimo. Il 13 dicembre 1579 l'ambasciata composta da Antoni de Montserrat, dai gesuiti Rodolfo Acquaviva e Francisco Henr\u00edquez, dall'interprete e dallo stesso ambasciatore part\u00ec da Daman verso la capitale dell'impero, Fatehpur Sikri, dove giunse il 4 marzo dell'anno seguente.\nGli ambasciatori rimasero alla corte del Gran Mogol per circa un anno, prendendo parte alle dispute religiose proposte da Akbar con i musulmani e gli induisti. In quel periodo Antoni de Montserrat impar\u00f2 il farsi e, conquistandosi la fiducia del Gran Mogol, divenne precettore di suo figlio Murad. Nel frattempo, nel nord del Paese, scoppi\u00f2 una rivolta capeggiata dal fratellastro di Akbar e dai capi pashtun suoi alleati. Su richiesta del Gran Mogol, Montserrat si un\u00ec all'esercito che avrebbe dovuto sedare la rivolta e vi rimase per l'intera durata della campagna, che continu\u00f2 per tutto il 1581. Questo viaggio gli permise di vedere le diverse regioni dello Stato del Gran Mogol: Delhi, Himalaia, Himachal Pradesh, Kashmir, Punjab, Tibet, Afghanistan. Dopo la fine della guerra l'ambasciata torn\u00f2 a Goa e i gesuiti si resero conto che l'imperatore non voleva essere battezzato. Nel settembre del 1582 gli ambasciatori tornarono nella colonia portoghese, dove Antoni de Montserrat lavor\u00f2 per sei anni sui suoi appunti di viaggio per trasformarli in un'opera compiuta e dettagliata.\nLa schiavit\u00f9 nello Yemen.\nNel 1588 il gesuita ricevette la disposizione diretta del Re di Spagna, Filippo II, di partire per l'Etiopia e cercare di diffondervi il Cattolicesimo. Il 2 febbraio 1589 Montserrat e il suo compagno di viaggio Pedro P\u00e1es lasciarono Goa travestiti da mercanti armeni. Il viaggio si interruppe nella regione di Dhofar (al confine tra l'attuale Yemen e l'Oman); il capitano trad\u00ec i missionari che avrebbe dovuto portare in Etiopia. Li denunci\u00f2 al governatore che, a sua volta, li invi\u00f2 nella citt\u00e0 di Haymin, dove si trovava la residenza del sultano di Hadramawt. Dopo quattro mesi di carcere, i missionari furono consegnati al governatore turco dello Yemen. I gesuiti languirono nella prigione di San'a fino al 1595, finch\u00e9 non furono trasferiti al porto di Mokka, sul Mar Rosso, dove passarono alcuni mesi a remare nelle galee. Montserrat fu riportato a Haymin per una grave malattia e nuovamente rinchiuso in carcere. Un anno dopo sia Montserrat che Perdo P\u00e1es vennero riscattati per mille ducati e tornarono nei possedimenti portoghesi in India. La loro salute era ormai minata da sette anni di prigionia; P\u00e1es si ristabil\u00ec, ma Antoni de Montserrat mor\u00ec di malattia nel marzo del 1600 sull'Isola di Salsette (l'odierna Mumbai).\nLo studio delle opere.\nLa scienza moderna si accorse per la prima volta di Antoni de Montserrat all'inizio del XX secolo. Nel 1906 Henry Hosten, un gesuita del Raj britannico specializzatosi in storia del cristianesimo in India, riscopr\u00ec il \u00abMongolic\u00e6 Legationis Commentarius\u00bb e lo pubblic\u00f2 nel 1914; l'opera suscit\u00f2 un vivo interesse presso gli indologi dell'epoca. Questa pubblicazione fu la pi\u00f9 significativa dei numerosi lavori di Hosten. Poco tempo dopo la morte prematura di Hosten, il Commentarius divenne oggetto di studio degli esperti fino alla fine del XX secolo.\nDopo essere ricordato per un certo tempo soltanto nelle note alle opere sul regno di Akbar e sull'arte dell'epoca, Antoni de Montserrat ottenne nuovamente notoriet\u00e0 nel XXI secolo grazie all'edizione divulgativa delle sue opere tradotte dal latino in spagnolo e in catalano dall'orientalista barcellonese Josep Llu\u00eds Alay. La crescente fama del viaggiatore catalano ha propiziato una serie di popolari trasmissioni televisive e pubblicazioni su di lui in Spagna (e in primo luogo a Barcellona), oltre all'istituzione di una borsa di studio scientifica e culturale che ne perpetua il nome (cfr. per esempio Programa Antoni de Montserrat 2009 )."}
{"id": "1996529", "revid": "22356", "url": "https://it.wikipedia.org/wiki?curid=1996529", "title": "Artrodiri", "text": ""}
{"id": "1996530", "revid": "339392", "url": "https://it.wikipedia.org/wiki?curid=1996530", "title": "Ja, die Liebe hoch / Mein guter Stern", "text": ""}
{"id": "1996531", "revid": "1543377", "url": "https://it.wikipedia.org/wiki?curid=1996531", "title": "HC-256", "text": "L'HC-256 \u00e8 un cifrario a flusso ad elevate prestazioni disegnato da Hongjun Wu nel 2004 e presentato come partecipante all'eSTREAM per il \"Profilo 1\" (implementazione software). L'HC-256 opera con chiavi lunghe fino a 256 bit.\nNel 2008 una sua versione denominata HC-128, operante con chiavi a 128 bit, \u00e8 stata inserita nel portafoglio dell'eSTREAM.\nFunzionamento.\nAnche se l'algoritmo pu\u00f2 operare con diverse dimensioni della chiave (128-160-192-224-256 bit) e del vettore di inizializzazione IV (64-128-192-256 bit), l'HC-256 standard opera con chiavi e IV a 256 bit mentre l'HC-128 opera con chiavi ed IV a 128 bit.\nInternamente consiste di 2 tabelle segrete denominate P e Q, ognuna contenente 1024 word a 32 bit. Per ogni aggiornamento dello stato interno, viene aggiornata una word a 32 bit di ogni tabella mediante una funzione di aggiornamento non lineare. Dopo 2048 passaggi tutti gli elementi delle due tabelle risultano aggiornati.\nL'algoritmo genera una word a 32 bit per ogni passaggio di aggiornamento utilizzando una funzione di mappatura 32 bit a 32 bit simile alla funzione di output del Blowfish. Per generare la word finale dell'output viene applicata una funzione lineare di mascheramento dei bit.\nL'HC-256 utilizza internamente le due funzioni di schedulazione del messaggio della funzione di hash SHA-256 con le tabelle P e Q usate come S-box.\nPrestazioni.\nLe prestazioni dell'HC-256 sono stimate essere di circa 4 cicli per byte su un processore Pentium 4. L'HC-256 presenta per\u00f2 una fase di inizializzazione lunga e complessa che richiede circa 74.000 cicli, necessari all'espansione della chiave a 256 bit nelle due tabelle P e Q e nell'esecuzione di 4096 passaggi a vuoto, occorrenti ad aggiornare per 2 volte le tabelle stesse.\nLe prestazioni dell'HC-128 risultano migliori: su un Pentium M l'inizializzazione dell'algoritmo richiede circa 27.300 cicli mentre la codifica/decodifica richiede circa 3 cicli per byte.\nSicurezza.\nA tutt'oggi non esistono crittoanalisi n\u00e9 dell'HC-256 n\u00e9 dell'HC-128: si possono perci\u00f2 considerare algoritmi molto sicuri.\nDiritti d'autore.\nSia l'HC-256 che l'HC-128 non sono coperti da brevetto e sono liberamente utilizzabili."}
{"id": "1996533", "revid": "101201", "url": "https://it.wikipedia.org/wiki?curid=1996533", "title": "Folle banderuola/Un disco e tu/Amorevole/Aiutatemi", "text": "Folle banderuola / Un disco e tu / Amorevole / Aiutatemi, pubblicato nel 1962, \u00e8 un extended play della cantante italiana Mina."}
{"id": "1996536", "revid": "599013", "url": "https://it.wikipedia.org/wiki?curid=1996536", "title": "Suore della Provvidenza (Saint Mary-of-the-Woods)", "text": "Le Suore della Provvidenza (in inglese \"Sisters of Providence of Saint Mary-of-the-Woods\") sono un istituto religioso femminile di diritto pontificio: i membri di questa congregazione pospongono al loro nome la sigla S.P.\nStoria.\nNel 1834 il vescovo di Vincennes, Simon Brut\u00e9 (1779-1839), invi\u00f2 in Francia il suo vicario generale, C\u00e9lestine de la Hailandi\u00e8re (1798-1882) per cercare religiosi disposti a trasferirsi nella neocostituita diocesi per dedicarsi all'insegnamento e ad altre opere pastorali: nel corso del viaggio Hailandi\u00e8re apprese dalla morte del suo vescovo e della sua elezione quale suo successore.\nAccogliendo l'appello del vescovo americano, Th\u00e9odore Gu\u00e9rin (1798-1856) lasci\u00f2 le Suore della Provvidenza di Ruill\u00e9-sur-Loir e, il 22 ottobre 1840, fond\u00f2 una casa autonoma a Saint-Mary of the Woods, presso Terre Haute, nell'Indiana. La regola della comunit\u00e0 fu la stessa dell'omonimo istituto di Ruill\u00e9, approvata dal vescovo di Le Mans Jean-Baptiste Bouvier. Durante la guerra di secessione americana le suore prestarono anche servizio infermieristico negli ospedali da campo.\nLa congregazione ottenne il pontificio decreto di lode il 3 giugno 1887 e le sue costituzioni vennero approvate definitivamente dalla Santa Sede il 12 marzo 1894. Il 10 luglio 1913 le Suore della Provvidenza vennero aggregate all'Ordine dei Frati Minori Conventuali.\nLa fondatrice \u00e8 stata canonizzata da papa Benedetto XVI il 15 ottobre 2006.\nAttivit\u00e0 e diffusione.\nLe Suore della Provvidenza si dedicano all'itruzione e all'educazione cristiana della giovent\u00f9.\nSono presenti negli Stati Uniti d'America e a Taiwan. La sede generalizia \u00e8 a Saint Mary-of-the-Woods, in arcidiocesi di Indianapolis.\nAl 31 dicembre 2005 l'istituto contava 474 religiose in 172 case."}
{"id": "1996537", "revid": "767487", "url": "https://it.wikipedia.org/wiki?curid=1996537", "title": "Phyllolepida", "text": "I fillolepidi (Phyllolepida) sono un ordine di pesci estinti appartenenti ai placodermi. Vissero nel corso del Devoniano, e i loro resti sono stati trovati in varie parti del mondo.\nDescrizione.\nIl corpo di questi animali era piatto e largo, con una corazza di piastre ossee a coprire la quasi totalit\u00e0 della superficie; al contrario dei petalittidi, i fossili di questi animali includono gli apparati boccali, che erano eccezionalmente larghi. Gli occhi erano estremamente piccoli e posti ai lati del cranio, al contrario di quelli di altri predatori di fondale (come l'halibut o il pesce lucerna), che hanno gli occhi rivolti verso l'alto; si pensa quindi che i fillolepidi fossero ciechi.\nClassificazione.\nNonostante si abbia un'idea piuttosto chiara dell'anatomia e dello stile di vita dei fillolepidi, la maggior parte dei fossili rinvenuti constano di frammenti dell'armatura toracica. Solo due generi, \"Phyllolepis\" e \"Austrophyllolepis\", sono stati studiati in modo approfondito. Dall'articolazione delle placche toraciche e craniche sembra plausibile che queste forme costituissero il \"sister group\" degli artrodiri, o addirittura fossero un gruppo di artrodiri molto specializzati.\nStile di vita.\nSi pensa che i fillolepidi fossero predatori di fondale, che tendevano agguati alle loro prede tramite bruschi movimenti del corpo semisepolto sotto la sabbia. La bocca ampia era perfetta per creare un risucchio d'acqua che permetteva ai fillolepidi di catturare le prede che nuotavano in prossimit\u00e0. Al contrario di molti placodermi, questi animali erano pesci d'acqua dolce."}
{"id": "1996539", "revid": "1543377", "url": "https://it.wikipedia.org/wiki?curid=1996539", "title": "Pseudopetalichthyida", "text": "Gli pseudopetalittidi (Pseudopetalichthyida) sono un piccolo ordine di pesci estinti appartenenti ai placodermi. Il gruppo \u00e8 conosciuto esclusivamente attraverso fossili del Devoniano inferiore (circa 390 milioni di anni fa) del giacimento di Hunsruck, in Germania.\nDescrizione.\nConosciuti attraverso pochi esemplari appartenenti a tre generi monospecifici, questi animali possedevano un corpo relativamente piatto e dotato di due ampie pinne pettorali. L'armatura tipica dei placodermi era quasi assente, ed era costituita solo da piccole placche disgiunte l'una dall'altra. Per questo motivo i fossili degli pseudopetalittidi sono spesso frammentari e incompleti. Le specie \"Pseudopetalichthys problematica\" e \"Paraplesiobatis heinrichi\" sono state considerate una specie sola a causa della frammentariet\u00e0 dei resti, ma in realt\u00e0 sembra che rappresentassero due entit\u00e0 tassonomiche distinte. Una terza specie, \"Nessariostoma granulosa\", \u00e8 considerata sufficientemente distinta per appartenere a una specie a s\u00e9 stante; quest'ultima forma assomiglia vagamente a un altro placoderma di Hunsruck, \"Stensioella heintzi\", considerato il pi\u00f9 primitivo fra tutti i placodermi.\nClassificazione.\nCome per \"Stensioella\", vi sono dubbi se considerare questo gruppo tra i veri placodermi, soprattutto a causa della loro primitivit\u00e0 e dei fossili frammentari. Secondo studi sull'anatomia di questi animali, alcuni esperti considerano gli pseudopetalittidi un gruppo di placodermi pi\u00f9 avanzato degli ptictodonti."}
{"id": "1996542", "revid": "1718925", "url": "https://it.wikipedia.org/wiki?curid=1996542", "title": "Panca a inversione", "text": "La panca a inversione (o panca a inversione gravitazionale) \u00e8 un attrezzo che consente all'utente di stare sdraiato a testa in gi\u00f9, eventualmente con diverse inclinazioni, e di raggiungere l'inclinazione desiderata in modo graduale e confortevole. Concettualmente, questo tipo di esercizio rientra nella categoria dei trattamenti di trazione della colonna vertebrale. \nMeccanismo di funzionamento.\nQuando il peso corporeo \u00e8 sospeso tramite un ancoraggio alla parte inferiore del corpo stesso (es. piedi, caviglie...) la forza di gravit\u00e0 pu\u00f2 avere un'azione di decompressione sulle varie articolazioni che giacciono al di sotto del punto di ancoraggio. Quando si \u00e8 appesi a testa in gi\u00f9, infatti, tali articolazioni vengono sollecitate con una forza pressoch\u00e9 uguale in valore assoluto ma opposta come verso rispetto alla sollecitazione che esse subiscono quando la persona mantiene una stazione eretta.\nUtilizzo terapeutico.\nLa panca a inversione non \u00e8 utilizzata nella pratica terapeutica standard ufficiale della fisioterapia, e la medicina ufficiale non ascrive all'uso della panca a inversione nessun beneficio specifico, con la possibile eccezione di un sollievo momentaneo di alcune forme di dolore. Per esempio, chi soffre di lombalgia da compressione (ernia del disco) pu\u00f2 provare una sensazione di sollievo in seguito alla distensione della muscolatura della schiena durante il capovolgimento. \nControindicazioni al trattamento con panche ad inversione.\nLa posizione capovolta, determinando un aumento della frequenza e gittata cardiaca, delle resistenze periferiche, del ritorno venoso e del consumo di ossigeno da parte del miocardio, \u00e8 sconsigliata negli individui cardiopatici. \nAltre controindicazioni all'uso della terapia ad inversione sono"}
{"id": "1996543", "revid": "648716", "url": "https://it.wikipedia.org/wiki?curid=1996543", "title": "Rhenanida", "text": "I renanidi (Rhenanida) sono un piccolo ordine di pesci estinti appartenenti ai placodermi. Vissero tra il Devoniano inferiore e il superiore (tra 390 e 360 milioni di anni fa). I loro resti sono stati ritrovati in Europa, Nordamerica e Sudamerica.\nDescrizione.\nAl contrario della maggior parte dei placodermi, i renanidi possedevano un'armatura costituita semplicemente da un mosaico di piccoli tubercoli e scaglie separate fra loro. Questo mosaico corrisponde alle placche che costituivano l'armatura dei placodermi pi\u00f9 evoluti; si pensa, quindi, che i placodermi ancestrali avessero un'armatura simile a quella dei renanidi, con placche separate. Tutti i renanidi possedevano corpi appiattiti simili a quello di una razza, con bocche e occhi rivolti verso l'alto. Probabilmente erano predatori di fondale.\nEvoluzione.\nUn tempo si pensava che i renanidi fossero i placodermi pi\u00f9 primitivi, dal momento che le loro corazze corporee erano costituite da un mosaico di tubercoli, al contrario di quelle della maggior parte dei placodermi (con armature di piastre solidificate, come gli artrodiri e gli antiarchi). Attraverso la comparazione del cranio della specie \"Jagorina pandora\" con quello di alcuni antiarchi, alcuni scienziati hanno per\u00f2 messo in evidenza che i renanidi potessero essere il \"sister group\" degli antiarchi.\nRitrovamenti fossili.\nI ritrovament fossili di renanidi sono solitamente molto frammentari, costituiti da tubercoli isolati simili a quelli di \"Gemuendina stuertzi\", il renanide pi\u00f9 conosciuto, del Devoniano inferiore della Germania. Data l'ampia distribuzione geografica dei fossili, la scarsit\u00e0 di resti rinvenuti \u00e8 dovuta probabilmente al fatto che la corazza dei renanidi si disintegrava in frammenti isolati dopo la morte dell'individuo. La maggior parte dei fossili proviene dal Devoniano inferiore, soprattutto dagli Stati Uniti e dalla Germania. Nel Devoniano medio \u00e8 noto \"Asterosteus stenocephalus\" (Stati Uniti orientali e Germania), mentre all'inizio del Devoniano superiore \u00e8 nota \"Jagorina pandora\" (Germania e Marocco). L'ultimo renanide noto, \"Bolivosteus chacomensis\", proviene dal Devoniano superiore della Bolivia. Altre specie, raggruppate nel genere \"Ohioaspis\", sono note attraverso tubercoli precedentemente ascritti al genere \"Asterosteus\". Alcuni studiosi, per\u00f2, ritengono che questi resti appartengano a ostracodermi privi di mascelle."}
{"id": "1996544", "revid": "22356", "url": "https://it.wikipedia.org/wiki?curid=1996544", "title": "Gemuendina", "text": ""}
{"id": "1996545", "revid": "22356", "url": "https://it.wikipedia.org/wiki?curid=1996545", "title": "Rhenaniida", "text": ""}
{"id": "1996546", "revid": "22356", "url": "https://it.wikipedia.org/wiki?curid=1996546", "title": "Antiarcha", "text": ""}
{"id": "1996547", "revid": "22356", "url": "https://it.wikipedia.org/wiki?curid=1996547", "title": "Renanidi", "text": ""}
{"id": "1996548", "revid": "22356", "url": "https://it.wikipedia.org/wiki?curid=1996548", "title": "Acantotoraci", "text": ""}
{"id": "1996549", "revid": "22356", "url": "https://it.wikipedia.org/wiki?curid=1996549", "title": "Ptictodonti", "text": ""}
{"id": "1996550", "revid": "22356", "url": "https://it.wikipedia.org/wiki?curid=1996550", "title": "Petalittidi", "text": ""}
{"id": "1996551", "revid": "22356", "url": "https://it.wikipedia.org/wiki?curid=1996551", "title": "Pseudopetalittidi", "text": ""}
{"id": "1996552", "revid": "22356", "url": "https://it.wikipedia.org/wiki?curid=1996552", "title": "Stensioella", "text": ""}
{"id": "1996553", "revid": "287204", "url": "https://it.wikipedia.org/wiki?curid=1996553", "title": "Ion Mo\u021ba", "text": "Ultranazionalista vice capitano della Guardia di Ferro, fu ucciso in battaglia durante la guerra civile spagnola.\nBiografia.\nFiglio del sacerdote nazionalista ortodosso Ioan Mo\u0163a, che curava una rivista chiamata \"Liberty\", Ion I. Mo\u021ba studi\u00f2 giurisprudenza all'Universit\u00e0 di Parigi (1920-1921), all'Universit\u00e0 di Cluj, all'Universit\u00e0 di Ia\u0219i e all'Universit\u00e0 di Grenoble. La sua tesi, finita nel 1932 all'Universit\u00e0 di Grenoble, fu intitolata \"Sicurezza giuridica nella comunit\u00e0 delle nazioni\".\nA Cluj, fond\u00f2 la Ac\u021biunea Rom\u00e2neasc\u0103 (\"azione rumena\"), un gruppo di nazionalisti ispirato dall\"'Action Fran\u00e7aise\" di Charles Maurras. Questa organizzazione si fuse con la Liga Ap\u0103r\u0103rii Na\u021bional Cre\u0219tine di A. C. Cuza nel 1925. Mo\u021ba incontr\u00f2 Corneliu Zelea Codreanu nel corso di una riunione di studenti antisemiti nel mese di agosto 1923. I due progettarono un piano per assassinare politici romeni e leader ebrei rumeni, visti come traditori e corruttori della vita nazionale rumena. Furono arrestati l'8 ottobre 1923 a Bucarest e detenuti nel carcere V\u0103c\u0103re\u0219ti. Assolto nel marzo del 1924, Mo\u021ba spar\u00f2 poi a Vernichescu, un membro del loro complotto che li aveva traditi; lo colpisce sette volte ma non fatalmente. Per questo trascorse due mesi nel carcere di Galati, prima di essere assolto e liberato il 29 settembre 1924.\nCodreanu nomin\u00f2 Mo\u021ba leader del \"Fr\u0103\u021bia de Cruce\", un gruppo di contadini e di studenti che lottava per un rinnovato nazionalismo (fondato il 6 maggio 1924). Mo\u021ba partecip\u00f2 al Congresso mondiale anti-semita di Budapest nel settembre 1925; alla fondazione della Guardia di ferro (la \"Legione Arcangelo Michele\") il 24 giugno 1927, di cui era diventato vice Capitano di Codreanu.\nIon Mo\u021ba rappresent\u00f2 la Legione al Congresso Fascista di Montreux nel 1934.\nAlla fine del 1936, costitu\u00ec un'unit\u00e0 legionaria di volontari romeni giunti in Spagna con i volontari internazionali per combattere i comunisti nella guerra civile spagnola. Lui e Vasile Marin (un altro importante legionario) furono uccisi in combattimento vicino a Madrid lo stesso giorno, il 13 gennaio 1937.\nI funerali a Bucarest (13 febbraio 1937) crearono un immenso ma ordinato corteo a cui parteciparono i ministri della Germania nazista, Italia fascista, Francisco Franco per la Spagna, i rappresentanti del Portogallo, dal Giappone dei primi Showa, e delegati della Giovent\u00f9 Patriottica Polacca.\nAlla commemorazione della morte di Mo\u0163a e Marin, il 13 gennaio 1938, Codreanu cre\u00f2 uno speciale ordine nelle file delle unit\u00e0 legionarie: il Mo\u021ba-Marin Corp, sotto la direzione di Alexandru Cantacuzino. I membri di questo corpo d'\u00e9lite erano \"pronti a morire\", come diceva il loro motto.\nUn monumento \u00e8 stato eretto a Majadahonda, luogo della sua morte, il 13 settembre 1970."}
{"id": "1996555", "revid": "287204", "url": "https://it.wikipedia.org/wiki?curid=1996555", "title": "Omerkhan Daira", "text": " \nOmerkhan Daira \u00e8 una suddivisione dell'India, classificata come \"census town\", di 7.258 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Omerkhan Daira assommava a 7.258 persone, delle quali 4.333 maschi e 2.925 femmine. I bambini di et\u00e0 inferiore o uguale ai sei anni assommavano a 1.152, dei quali 599 maschi e 553 femmine. Infine, coloro che erano in grado di saper almeno leggere e scrivere erano 5.273, dei quali 3.522 maschi e 1.751 femmine."}
{"id": "1996557", "revid": "6923", "url": "https://it.wikipedia.org/wiki?curid=1996557", "title": "Isola Sumba", "text": "Sumba \u00e8 un'isola dell'Indonesia, nell'arcipelago delle Piccole Isole della Sonda, classificato geograficamente come appartenente al continente asiatico. Amministrativamente \u00e8 inclusa nella provincia di Nusa Tenggara Orientale. Il maggiore villaggio dell'isola \u00e8 Waingapu, con 10.700 abitanti.\nGeografia.\nHa un'area di 11.153\u00a0km\u00b2, fatto che la rende la 73\u00aa isola del mondo per area. \nA nordovest di Sumba si trova l'isola Sumbawa, a nordest, attraverso dello Stretto di Sumba (\"Selat Sumba\"), si trova l'isola Flores, a est, attraversando il Mare di Savu, si trova l'isola di Timor, e poco pi\u00f9 lontano, a sud, attraversando parte dell'Oceano Indiano, si arriva al continente dell'Australia.\nPopolazione e cultura.\nSi conta una popolazione di 611.422 abitanti secondo il censimento del 2005. L'ovest dell'isola (capitale Waikabubak) possiede tombe megalitiche e capanne con tetti di paglia. Ancora oggi si fanno tombe megalitiche per i benestanti, che si costruiscono in vita. Il futuro defunto organizza il trasporto della pietra dalla cava fino al villaggio (kampung). Un giorno alla settimana si riuniscono dozzine di persone dai vicini kampung, e tutti assieme trascianno la pietra su rulli. I volontari vengono retribuiti con un grande pranzo collettivo (arrosto di animali speziati, come maiali, bufali e cavalli). Altre ceremonie sono il Pajura o Pasola, lotta tradizionale di fantini che combattono con lance per ferire lievemente l'avversario. Inoltre si festeggiano l'anno nuovo lunare in ottobre e novembre, con corse e danze rituali.\nClima e flora.\nSi verifica una stagione secca da maggio a novembre, e una stagione piovosa da dicembre ad aprile. Appartiene al regno floristico paleotropicale, sottoregno indomalese. La vegetazione naturale pi\u00f9 strutturata \u00e8 una foresta tropofila del tipo jungla, con alberi sempreverdi e caducifogli, questi ultimi si defogliano nella stagione secca. Storicamente, quest'isola esporta legno di sandalo.\nFauna.\nTra la fauna che popola l'isola di Sumba, sono da segnalare:\nStoria.\nPrima della colonizzazione europea, l'isola di Sumba era abitata da tanti piccoli gruppi etnici, alcuni dei quali avevano relazioni tributarie con l'impero Majapahit. Nel 1522 arrivarono le prime navi provenienti dall'Europa e dal 1866 Sumba divenne parte delle Indie Orientali Olandesi, anche se l'isola non sub\u00ec l'amministrazione olandese fino al XX secolo.\nGli abitanti dell'isola di Sumba (i sumbanesi) parlano una variet\u00e0 delle lingue austronesiane. il 25\u00f730% della popolazione pratica la religione animista \"Marapu\", mentre il resto degli abitanti sono cristiani: per la maggior parte calvinisti e una sostanziale minoranza cattolici. Si pu\u00f2 trovare anche un esiguo numero di sunniti lungo le aree costiere.\nNonostante l'influenza delle religioni occidentali, Sumba \u00e8 uno dei pochi posti al mondo in cui alcuni complessi megalitici vengono utilizzati come luogo di sepoltura. \nTale tipo di sepoltura veniva utilizzata in molte parti del mondo nel Neolitico e nell'Et\u00e0 del bronzo, ma \u00e8 sopravvissuta fino ai giorni nostri solo a Sumba e in poche altre parti del globo."}
{"id": "1996558", "revid": "183114", "url": "https://it.wikipedia.org/wiki?curid=1996558", "title": "Geronima Mazzarino", "text": ""}
{"id": "1996560", "revid": "22356", "url": "https://it.wikipedia.org/wiki?curid=1996560", "title": "Ptictodontidi", "text": ""}
{"id": "1996563", "revid": "767487", "url": "https://it.wikipedia.org/wiki?curid=1996563", "title": "Spongina", "text": "La spongina \u00e8 una proteina del collagene, ricca di legami disolfurici, che contribuisce alla formazione dell'endoscheletro di molte specie di spugne.\nMaggiore il contenuto di spongina, maggiori sono la morbidezza e la elasticit\u00e0 della spugna."}
{"id": "1996565", "revid": "767487", "url": "https://it.wikipedia.org/wiki?curid=1996565", "title": "Harpagofututor volsellorhinus", "text": "L'arpagofututor (Harpagofututor volsellorhinus) \u00e8 un enigmatico pesce estinto, affine agli olocefali e vissuto nel Carbonifero medio (Mississippiano, circa 340 milioni di anni fa). I suoi resti sono stati ritrovati nel giacimento di Bear Gulch, in Montana.\nDescrizione.\nLungo una ventina di centimetri, questo animale aveva un corpo simile a quello di un'anguilla; la pinna dorsale era bassa e molto lunga, mentre le pinne pettorali erano lobate e a forma di pagaia. Come in molti pesci anguilliformi, il nuoto doveva essere lento e manovrato, e avveniva grazie a ondulazioni delle pinne dorsali e pettorali; la fuga, probabilmente, era prodotta da un veloce movimento dell'intero corpo. L'arpagofututor non possedeva squame di alcun tipo.\nDimorfismo sessuale.\nI maschi possedevano un paio di bizzarre strutture, a forma di chela di granchio, che si articolavano con la parte anteriore della scatola cranica; queste strutture erano carnose, muscolose e dotate di denticoli. Probabilmente non erano solo ornamentali, ma rivestivano un qualche tipo di utilit\u00e0; forse erano usate per trattenere la femmina o come display contro altri maschi. Il pi\u00f9 stretto parente di \"Harpagofututor\", la forma scozzese \"Chondrenchelys problematica\", \u00e8 sprovvista di tali strutture ma i maschi possedevano pinne pettorali ingrandite e irrigidite, forse per analoghi utilizzi come display.\nParentele.\n\"Harpagofututor\" e \"Chondrenchelys\" costituiscono il piccolo gruppo dei Chondrenchelyida; si ritiene che questi animali anguilliformi fossero strettamente imparentati con i cocliodonti (Cochliodonta) e, pi\u00f9 alla lontana, con le attuali chimere (\"Chimaera monstrosa\"). In ogni caso i condrenchelidi erano tipici rappresentanti della radiazione evolutiva dei pesci cartilaginei avvenuta nel corso del Carbonifero."}
{"id": "1996566", "revid": "287204", "url": "https://it.wikipedia.org/wiki?curid=1996566", "title": "Nagarkurnool", "text": "Nagarkurnool \u00e8 una suddivisione dell'India, classificata come \"census town\", di 26.176 abitanti, situata nel distretto di Mahbubnagar, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 28' 60 N e 78\u00b0 19' 60 E e ha un'altitudine di 450 .\nSociet\u00e0.\nEvoluzione demografica.\nAl censimento del 2001 la popolazione di Nagarkurnool assommava a 26.176 persone, delle quali 13.607 maschi e 12.569 femmine. I bambini di et\u00e0 inferiore o uguale ai sei anni assommavano a 3.152, dei quali 1.701 maschi e 1.451 femmine. Infine, coloro che erano in grado di saper almeno leggere e scrivere erano 18.572, dei quali 10.717 maschi e 7.855 femmine."}
{"id": "1996571", "revid": "22356", "url": "https://it.wikipedia.org/wiki?curid=1996571", "title": "Echinochimaera", "text": "Lechinochimera (gen. Echinochimaera) \u00e8 un pesce estinto appartenente agli olocefali. Visse nel Carbonifero medio (Mississippiano, circa 340 milioni di anni fa); i suoi resti sono stati ritrovati nel famoso giacimento a conservazione eccezionale di Bear Gulch (Montana).\nDescrizione.\nQuesto parente estinto delle chimere (\"Chimaera monstrosa\") possedeva un corpo arrotondato, grandi pinne pettorali e due pinne dorsali, la prima delle quali dotata di una spina mobile. La forma del corpo e delle pinne, cos\u00ec come la coda a forma di pagaia, indicano che questo animale era un nuotatore lento e probabilmente non era un predatore. L'echinochimera era dotata di un rivestimento di scaglie placoidi per tutto il corpo, mentre un paio di scaglie multicuspidate tra la seconda pinna dorsale e la coda, mentre due spuntoni si proiettavano all'indietro dalla regione occipitale. Le pinne erano molto flessibili, e probabilmente assomigliavano a quelle dell'odierna chimera in quanto a lucentezza e trasparenza.\nDimorfismo sessuale.\nI maschi adulti erano molto pi\u00f9 grandi rispetto alle femmine e abbastanza diversi di aspetto. Nei maschi vi erano quattro paia di spine simili a palchi sopra gli occhi, la prima pinna dorsale e la spina erano molto pi\u00f9 elaborate, ed erano presenti strutture pelviche (\u201cclaspers\u201d) simili a quelle dei moderni olocefali. Il corpo delle femmine, infine, era pi\u00f9 arrotondato. Le spiccate caratteristiche dei maschi erano probabilmente utili contro i predatori, ma soprattutto potevano essere usate nei riconoscimenti intraspecifici e sessuali. \u00c8 probabile, inoltre, che i maschi di echinochimera fossero vivacemente colorati.\nSpecie.\nLa prima specie scoperta di questo genere fu Echinochimaera meltoni, i cui maschi adulti raggiungevano i 20 centimetri di lunghezza. Questa specie, molto comune nel giacimento di Bear Gulch, possedeva mascelle armate di piastre dentali a crescita continua, che permettevano all'animale di cibarsi di cibi particolarmente duri. Vi erano due paia di piastre nella mascella superiore (la quale era fusa alla scatola cranica) e un paio in quella inferiore. Un'altra specie, E.snyderi, era di dimensioni superiori e differiva dalla specie precedente in dettagli delle pinne. Questa specie, inoltre, possedeva un gruppo di denti anteriori piuttosto che una piastra dentale."}
{"id": "1996572", "revid": "287204", "url": "https://it.wikipedia.org/wiki?curid=1996572", "title": "Nagari", "text": "Nagari \u00e8 una suddivisione dell'India, classificata come \"census town\", di 24.370 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 19' 60 N e 79\u00b0 34' 60 E e ha un'altitudine di 115 .\nSociet\u00e0.\nEvoluzione demografica.\nAl censimento del 2001 la popolazione di Nagari assommava a 24.370 persone, delle quali 12.199 maschi e 12.171 femmine. I bambini di et\u00e0 inferiore o uguale ai sei anni assommavano a 3.207, dei quali 1.585 maschi e 1.622 femmine. Infine, coloro che erano in grado di saper almeno leggere e scrivere erano 16.904, dei quali 9.435 maschi e 7.469 femmine."}
{"id": "1996574", "revid": "599013", "url": "https://it.wikipedia.org/wiki?curid=1996574", "title": "Suore francescane della famiglia di Maria", "text": "Le Suore francescane della famiglia di Maria (in polacco \"Siostry Franciszkanki Rodziny Maryi\") sono un istituto religioso femminile di diritto pontificio: i membri di questa congregazione pospongono al loro nome la sigla R.M.\nStoria.\nLa congregazione venne fondata a Pietroburgo nel 1875 da Zygmunt Szcz\u0119sny Feli\u0144ski (1822-1895) per l'educazione dei fanciulli e l'assistenza agli orfani e agli anziani abbandonati.\nVenne approvata come istituto di diritto diocesano dallo stesso Feli\u0144ski dopo la sua elezione ad arcivescovo di Varsavia (1862) e ricevette il pontificio decreto di lode il 25 maggio 1908. L'istituto venne approvato definitivamente dalla Santa Sede il 14 agosto 1913 e le sue costituzioni il 29 settembre 1934.\nIl fondatore \u00e8 stato beatificato da papa Giovanni Paolo II nel 2002 e proclamato santo da papa Benedetto XVI l'11 ottobre 2009.\nAttivit\u00e0 e diffusione.\nLe francescane della famiglia di Maria si dedicano all'istruzione della giovent\u00f9 e a varie opere di carit\u00e0.\nOltre che in Polonia, operano in Bielorussia, Brasile, Italia (Roma), Russia e Ucraina: la sede generalizia \u00e8 a Varsavia.\nAl 31 dicembre 2005 l'istituto contava 1.164 religiose in 145 case."}
{"id": "1996579", "revid": "287204", "url": "https://it.wikipedia.org/wiki?curid=1996579", "title": "Ramachandrapuram BHEL Township", "text": " \nRamachandrapuram BHEL Township \u00e8 una suddivisione dell'India, classificata come \"census town\", di 16.965 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone). L'acronimo BHEL sta per Bharat Heavy Electricals Limited, l'azienda proprietaria dell'impianto industriale intorno al quale \u00e8 sorta la citt\u00e0.\nSociet\u00e0.\nEvoluzione demografica.\nAl censimento del 2001 la popolazione di Ramachandrapuram BHEL Township assommava a 16.965 persone, delle quali 8.668 maschi e 8.297 femmine. I bambini di et\u00e0 inferiore o uguale ai sei anni assommavano a 1.254, dei quali 626 maschi e 628 femmine. Infine, coloro che erano in grado di saper almeno leggere e scrivere erano 14.331, dei quali 7.773 maschi e 6.558 femmine."}
{"id": "1996582", "revid": "2219548", "url": "https://it.wikipedia.org/wiki?curid=1996582", "title": "Clan Alfieri", "text": "Il clan Alfieri \u00e8 stato un sodalizio camorristico operante nella periferia nord-est di Napoli, pi\u00f9 precisamente nell'area dei comuni di Saviano e Nola, avente roccaforte a Piazzolla di Nola, frazione dell'omonimo comune, e posto al vertice di una struttura composta da una confederazione di clan localizzati sul territorio campano.\nStoria.\nIl sodalizio tra i due fratelli Alfieri, Salvatore e Carmine, nasce nel 1953, il giorno dell'uccisione del padre da parte di Tore Notaro. Quel giorno i due fratelli giurano vendetta e tre anni dopo, nel 1956, Salvatore Alfieri uccider\u00e0 l'assassino di suo padre nel circolo sociale di Saviano. Salvatore di l\u00ec a poco perder\u00e0 la vita vittima di un agguato in una trattoria di Pompei.\nNuova Famiglia.\nTra il 1979 ed il 1981 si ha una confederazione di clan camorristici, chiamata la Nuova Famiglia, in cui confluivano i Nuvoletta, il Clan dei Casalesi, con Antonio Bardellino e il clan Alfieri, vicina a Cosa Nostra.\nStrage di Sant'Alessandro.\nLa perdita del padre e del fratello maggiore spinge Carmine, detto \"'o 'Ntufato\" (con le gote gonfie, come il suonatore di tofa), a conquistare una posizione di predominio nell'agro nolano. \u00c8 il clan Alfieri che, durante la guerra contro la NCO di Raffaele Cutolo, offre una sponda sicura alla Nuova Famiglia in un'area geografica di dominio cutoliano. Tristemente nota \u00e8 la strage del 26 agosto 1984 passata alla storia come la strage di Sant'Alessandro: un commando composto da almeno 14 persone arriva a Torre Annunziata a bordo di un pullman e di due auto, entra nel circolo dei pescatori, apre il fuoco, uccide 8 persone appartenenti al clan Gionta e ne ferisce 7.\nEspansione.\nNegli anni successivi il clan diventa sempre pi\u00f9 potente, eliminati i resti della camorra cutoliana apre una stagione di lotta contro il clan Nuvoletta ed i suoi alleati del clan dei Corleonesi.\nTra la prima e la seconda met\u00e0 degli anni Ottanta il clan si espande in provincia di Napoli e nelle altre province campane, principalmente verso Pomigliano d'Arco, verso l'Agro nocerino-sarnese, lungo la costa tra Torre Annunziata e Castellammare di Stabia, verso l'area del Vesuvio, nei comuni di Somma Vesuviana, Sant'Anastasia e Volla, sino alle citt\u00e0 di Napoli e Salerno. Il clan stringe nuove alleanze: con i Galasso di Poggiomarino, con gli Anastasio di Sant'Anastasia, con i Moccia di Afragola, con il clan Vangone-Limelli di Boscoreale/Boscotrecase e con altre preminenti personalit\u00e0 camorristiche emergenti, quali Ferdinando Cesarano e Luigi Muollo di Castellammare di Stabia, Biagio Cava di Quindici, Ciro D'Auria di Sant'Antonio Abate, Angelo Visciano di Boscoreale e Aniello Serino di Sarno. Questa estensione comport\u00f2 numerosi conflitti e contrasti, scoppiati con le organizzazioni che si opponevano alla strategia imperialista del clan, come quelli con il cartello Nuvoletta-Gionta, con il clan D'Alessandro, i Licciardi (d'intralcio alle mire sulla zona occidentale di Napoli)\ne i Rosanova-Abbagnale che, ancorch\u00e9 ex cutoliani, continuavano ad esercitare la propria azione su Sant'Antonio Abate e dintorni, zona sulla quale gli Alfieri estendevano i loro interessi.\nPentimento di Pasquale Galasso e Carmine Alfieri.\nNel 1993, dopo che il suo potere \u00e8 stato minato dal pentimento di Pasquale Galasso, Carmine Alfieri si pente a sua volta e con le sue dichiarazioni fa tremare la terra sotto i piedi di diversi uomini \"puliti\" di livello nazionale, Antonio Gava, Paolo Cirino Pomicino, Alfredo Vito, Vincenzo Meo e Raffaele Mastrantuono."}
{"id": "1996583", "revid": "17654", "url": "https://it.wikipedia.org/wiki?curid=1996583", "title": "Frollatura", "text": ""}
{"id": "1996584", "revid": "287204", "url": "https://it.wikipedia.org/wiki?curid=1996584", "title": "Srisailam Project (RFC) Township", "text": "Srisailam Project (RFC) Township \u00e8 una suddivisione dell'India, classificata come \"census town\", di 23.257 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone). La citt\u00e0 prende nome dal progetto di una diga sul fiume Krishna; l'acronimo RFC sta per Right Flank Colony.\nGeografia fisica.\nLa citt\u00e0 \u00e8 situata a 16\u00b0 4' 60 N e 78\u00b0 52' 0 E e ha un'altitudine di 409 .\nSociet\u00e0.\nEvoluzione demografica.\nAl censimento del 2001 la popolazione di Srisailam Project (RFC) Township assommava a 23.257 persone, delle quali 12.529 maschi e 10.728 femmine. I bambini di et\u00e0 inferiore o uguale ai sei anni assommavano a 3.043, dei quali 1.536 maschi e 1.507 femmine. Infine, coloro che erano in grado di saper almeno leggere e scrivere erano 14.515, dei quali 9.187 maschi e 5.328 femmine."}
{"id": "1996586", "revid": "2150350", "url": "https://it.wikipedia.org/wiki?curid=1996586", "title": "Notamacropus rufogriseus", "text": "Il wallaby dal collo rosso (Notamacropus rufogriseus ) \u00e8 un Macropodide di medie dimensioni piuttosto comune nelle regioni pi\u00f9 temperate e fertili dell'Australia orientale. Essendo una delle pi\u00f9 grandi specie di wallaby, viene spesso scambiato per un canguro. I maschi possono pesare pi\u00f9 di 20 kg ed essere lunghi 90 cm.\nI wallaby dal collo rosso si possono riconoscere facilmente per il colore nero del naso e delle zampe, per la presenza di una striscia bianca sul labbro superiore e per il mantello grigio brizzolato con una zona di colore rossastro sulle spalle.\nIl wallaby dal collo rosso \u00e8 diffuso nelle boscaglie costiere e nelle foreste di sclerofille di tutta l'Australia orientale, da Rockhampton, nel Queensland, fino ai confini con l'Australia Meridionale; vive inoltre in Tasmania e su molte isole dello Stretto di Bass (sebbene non si sappia se si tratti di popolazioni indigene o dei discendenti di esemplari introdotti dall'uomo).\nIn Tasmania, nelle regioni nord-orientali del Nuovo Galles del Sud e in quelle costiere del Queensland, il numero di questi animali \u00e8 notevolmente aumentato nel corso degli ultimi 30 anni in seguito alla riduzione della pressione venatoria e ad un parziale disboscamento delle foreste operato dall'uomo per creare una serie di pascoli dove i wallaby possono nutrirsi di notte, per poi rifugiarsi durante il giorno lungo le boscaglie adiacenti. Per ragioni tuttora ignote, non sono molto comuni nel Victoria.\nCome quasi tutti i Macropodidi, il wallaby dal collo rosso ha abitudini per lo pi\u00f9 solitarie, sebbene talvolta pi\u00f9 esemplari si possano riunire insieme, solitamente nei pressi delle aree di foraggiamento. Si nutre di notte e, soprattutto nelle giornate nuvolose, nel tardo pomeriggio, brucando generalmente erba e altri vegetali sul limitare della foresta. I principali nemici di questa e di molte altre specie di wallaby sono il dingo e la volpe rossa.\nNe esistono due sottospecie. La variet\u00e0 diffusa in Tasmania, \"Notamacropus rufogriseus rufogriseus\", nota anche come wallaby di Bennett, \u00e8 pi\u00f9 piccola (come avviene quasi sempre nelle forme insulari), ha la pelliccia pi\u00f9 lunga e ispida, e si riproduce verso la fine dell'estate, specialmente tra febbraio e aprile. Si \u00e8 adattata a vivere in prossimit\u00e0 dell'uomo e pu\u00f2 essere scorta con facilit\u00e0 mentre pascola nei prati delle periferie di Hobart e di altre aree urbane.\nLa forma continentale, \"Notamacropus rufogriseus banksianus\", invece, si riproduce in ogni periodo dell'anno. Stranamente, gli esemplari in cattivit\u00e0 continuano a seguire i propri schemi riproduttivi: le femmine provenienti dalla Tasmania che rimangono gravide al di fuori della loro normale stagione non partoriranno fino all'arrivo dell'estate seguente, la quale pu\u00f2 arrivare anche otto mesi dopo.\nIntroduzione in altri luoghi.\nUna piccola colonia di wallaby dal collo rosso \u00e8 presente sull'isola di Inchconnachan, situata nel Loch Lomond, nella regione di Argyll e Bute, nel Regno Unito. Venne fondata nel 1975, quando vennero rilasciate due coppie provenienti dallo Zoo di Whipsnade; nel 1993, questi esemplari erano gi\u00e0 saliti a 26. Altre piccole colonie di questi animali un tempo si trovavano anche in altre regioni del Regno Unito: nel Peak District, in Cumbria, e nella Foresta di Ashdown, nell'East Sussex. Fondate agli inizi del Novecento si ritiene che gli animali che le costituivano siano oramai estinti, sebbene di tanto in tanto avvengano ancora dei presunti avvistamenti.\nNel 1870, alcuni wallaby furono trasferiti dalla Tasmania a Christchurch, in Nuova Zelanda. Due femmine e un maschio di questo stock vennero in seguito rilasciati nei pressi di Te Waimate, propriet\u00e0 dei primi coloni europei di Waimate. Nel 1874 gli animali furono liberati sulle Hunters Hills, dove nel corso degli anni il loro numero \u00e8 aumentato a dismisura. I wallaby sono diffusi su circa 350.000 ettari di terreno delle Hunters Hills, comprendenti le Two Thumb Ranges, la Kirkliston Range e la Catena dei Grampians. Dato il loro numero, molti hanno iniziato a ritenerli animali nocivi.\nUna colonia \u00e8 presente anche nell'Isola di Man."}
{"id": "1996589", "revid": "729019", "url": "https://it.wikipedia.org/wiki?curid=1996589", "title": "Glaser-Dirks DG-300", "text": "Il Glaser-Dirks DG-300 \u00e8 un aliante veleggiatore monoposto \"classe standard\" ad alte prestazioni, con efficienza pari a 41 realizzato in vetroresina.\nStoria.\nIl DG-300 \u00e8 nato da un progetto di Wilhelm Dirks ed \u00e8 fabbricato da Glaser-Dirks Flugzeugbau partner della societ\u00e0 slovena Elan.\nLa produzione \u00e8 iniziata nel 1983 e ad oggi \u00e8 stato costruito in 511 esemplari (in varie versioni).\nOffre prestazioni elevate, ed \u00e8 quindi ancora molto utilizzato come aliante da competizione, soprattutto nei campionati di classe inferiore o interni ai club di volo, dove \u00e8 molto diffuso;\nDopo il fallimento di Glaser-Dirks la DG Flugzeugbau GmbH ha assunto la manutenzione di questi alianti. Nel volo a vela italiano \u00e8 presente un buon numero di DG-300 impiegati sia da aero club che da piloti privati.\nCaratteristiche di volo e peculiarit\u00e0 del velivolo.\nSimile nelle prestazioni ad alianti quali Rolladen-Schneider LS4 e Schempp-Hirth Discus, \u00e8 sensibile sui comandi e pronto nella risposta, anche grazie al peso ed alle dimensioni ridotte (un monoposto classe standard, apertura alare massima 15 metri, niente flap, \u00e8 in generale pi\u00f9 maneggevole di alianti biposto come ASK 21, o grossi alianti \"classe libera\"); \u00c8 agile e un buon \"arrampicatore\", ma leggermente peggiore rispetto ai suoi concorrenti in planata, soprattutto a velocit\u00e0 pi\u00f9 elevate. La successiva versione DG-303, con un nuovo profilo alare e winglet (aletta d'estremit\u00e0), \u00e8 stato sviluppato per offrire prestazioni superiori e aumentare la velocit\u00e0 di risposta sul asse di rollio (alettoni). Una versione completamente acrobatici (l\"'Acro\") \u00e8 anche disponibile, con fattori di carico limite elevati, pari a +7/-5g.\nIl DG-300 ha un'ala con tripla conicit\u00e0, progettata sulla base del Falcon di Hansj\u00f6rg Streifeneder, ha un profilo HQ 21/II relativamente spesso (circa 17.5%) ed \u00e8 sensibile al degrado delle prestazioni dovuto alla contaminazione del profilo da insetti impattati o gocce di pioggia.\nL'aliante DG-300 ha le ali \"soffiate\", 900 forellini posti nelle vicinanze del bordo di uscita regolano la transizione da flusso laminare a turbolento dello strato limite e lo energizzano.\nNon avendo motori da cui spillare aria compressa, l'aria viene presa da due prese dinamiche poste a circa met\u00e0 semiala.\nHa caratteristiche tipiche della DG, che migliorano il comfort e la sicurezza.\nCon una cabina di pilotaggio relativamente spaziosa tipica della DG offre un eccellente comfort, soprattutto nel volo in alta quota in cui la posizione e il full-length canopy (tettuccio) permette ai piedi di essere portati dalla luce del sole (aiuta contro il freddo intenso). La vista dalla cabina di pilotaggio \u00e8 superba, aggiungendo al piacere una maggiore sicurezza del volo.\nI limiti operativi sono stati modificati nell'aprile 2007 dopo che un difetto \u00e8 stato rilevato sui principali longheroni. L'acrobazia \u00e8 da allora limitata anche per le versioni Acro.\nCaratteristiche costruttive.\nDotato di carrello monotraccia retrattile, \u00e8 anche predisposto per l'impiego di zavorra (acqua scaricabile in volo e sempre prima dell'atterraggio) nelle ali per aumento del carico alare quando necessario, soprattutto in gare di velocit\u00e0.\nLa normale strumentazione comprende anche un piccolo computer di bordo, oltre agli strumenti indispensabili per il volo a vista (anemometro, altimetro, variometro, radio, virosbandometro, filo di lana, bussola), si tratta di strumenti alimentati a batteria, ma sono spesso installate piccole superfici di celle fotovoltaiche.\nCome ogni aliante il DG-300 pu\u00f2 essere smontato per il trasporto su strada in un carrello.\nLa struttura \u00e8 in vetroresina con componenti in carbonio, il tettuccio \u00e8 in plexiglas"}
{"id": "1996590", "revid": "2205520", "url": "https://it.wikipedia.org/wiki?curid=1996590", "title": "San Lorenzo del Vallo", "text": "San Lorenzo del Vallo \u00e8 un comune italiano di abitanti della provincia di Cosenza, in Calabria. \nGeografia fisica.\nTerritorio.\nIl comune di San Lorenzo del Vallo \u00e8 situato a nord di Cosenza, a circa dalla citt\u00e0 capoluogo. \nConfina a nord con il comune di Castrovillari, a sud con il comune di Tarsia, ad est con il comune di Spezzano Albanese, ad ovest con i comuni di Altomonte e Roggiano Gravina. \u00c8 attraversato dal fiume Esaro.\nIl territorio comunale \u00e8 compreso tra 48 e 358 metri sul livello del mare. L'escursione altimetrica complessiva \u00e8 pari a 310 metri.\nClima.\nIl clima di San Lorenzo del Vallo \u00e8 tipico mediterraneo delle aree interne collinari. Presenta estati calde ed afose e inverni freddi e umidi.\nPer quanto riguarda le temperature, le minime si raggiungono nei mesi pi\u00f9 freddi - gennaio e febbraio - con una media di 3\u00b0C e punte sotto 0\u00b0C. Le massime vengono toccate nei mesi pi\u00f9 caldi - luglio e agosto - con in media 33\u00b0C e punte sopra 36\u00b0C.\nI volumi massimi di precipitazioni si verificano due volte all'anno: uno in autunno e uno in inverno. Risultano pi\u00f9 piovosi i mesi di novembre, dicembre e gennaio con in media pi\u00f9 di 120mm. I minimi si collocano nei mesi estivi giugno, luglio e agosto con in media meno di 20mm. Nevica almeno una volta ogni 2-3 anni, con accumuli considerevoli.\nStoria.\nLa storia di San Lorenzo del Vallo ha origini molto antiche: sono state trovate tracce e prove del fatto che questa terra fosse un tempo sommersa, come testimoniano i vari ritrovamenti di conchiglie marine.\n\u00c8 difficile stabilire con precisione quando vi furono i primi insediamenti umani nella zona dell\u2019attuale paese, tuttavia vi sono prove - tra gli scritti ritrovati - che l\u2019attuale territorio di San Lorenzo ha fatto parte di un accampamento dell\u2019esercito romano dal nome di \"Castrum\" (dal latino \"accampamento militare\") \"Laurentum\" (Lorenzo).\nLa storia dell'XI e del XII secolo registra anche l'arrivo dei Normanni, precisamente con Roberto il Guiscardo giunto in Calabria per amministrare un feudo conquistato in quel territorio, ma ancora oggi non si sa se corrispondente al territorio ricadente nella fortezza di Scribla o al Castello di Jentilino\nSuccessivamente al periodo Normanno di Roberto il Guiscardo, il territorio di San Lorenzo divenne feudo dei Caracciolo prima e dei Sanseverino dopo.\nNel corso del XVIII secolo al nome San Lorenzo fu aggiunta, quasi certamente in onore a Alarcon Mendoza della Valle, la dicitura \"della Valle\" che nel corso del secolo successivo si trasform\u00f2 nell'attuale del Vallo con riferimento, probabilmente, al Castello, dal latino \"Vallum\".\nMonumenti e luoghi d'interesse.\nChiesa di San Lorenzo Martire\nLa chiesa di San Lorenzo Martire con i suoi quasi 300 anni \u00e8, insieme al castello Alarcon e la torre del Jentilino, una delle strutture pi\u00f9 antiche e rappresentative di San Lorenzo del Vallo. \u00c8 stata edificata intorno al 1740 e presenta alla sua destra un campanile interamente di pietra con un orologio che scandisce i tempi della comunit\u00e0. La struttura del campanile \u00e8 rimasta inalterata rispetto al progetto e alla costruzione di tre secoli prima: ha una base a pianta quadrata, \u00e8 diviso in quattro ordini, con una cupola a forma ottagonale sulla sua sommit\u00e0. Con i suoi 30 metri circa \u00e8 una delle strutture pi\u00f9 alte del paese.\nSulla facciata esterna della chiesa, nella parte superiore \u00e8 raffigurata l'immagine della Madonna col Bambino. All'interno, le navate laterali si mostrano ribassate rispetto a quella centrale. Nella cappella dedicata a San Francesco \u00e8 conservata una statua lignea del Santo.\nEconomia.\nL'economia di San Lorenzo del Vallo si basa principalmente sull'agricoltura.\nUliveti e pescheti rappresentano le principali piantagioni presenti nel territorio, con una spiccata coltura dell'olivo che costituisce la pi\u00f9 importante variabile di tipo economico di San Lorenzo del Vallo ."}
{"id": "1996591", "revid": "31360", "url": "https://it.wikipedia.org/wiki?curid=1996591", "title": "Sumba", "text": ""}
{"id": "1996592", "revid": "31360", "url": "https://it.wikipedia.org/wiki?curid=1996592", "title": "Yos Sudarso", "text": ""}
{"id": "1996593", "revid": "31360", "url": "https://it.wikipedia.org/wiki?curid=1996593", "title": "Isola Dolak", "text": ""}
{"id": "1996594", "revid": "287204", "url": "https://it.wikipedia.org/wiki?curid=1996594", "title": "Quthbullapur", "text": " \nQuthbullapur \u00e8 una suddivisione dell'India, classificata come \"municipality\", di 225.816 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Quthbullapur assommava a 225.816 persone, delle quali 118.463 maschi e 107.353 femmine. I bambini di et\u00e0 inferiore o uguale ai sei anni assommavano a 31.651, dei quali 16.205 maschi e 15.446 femmine. Infine, coloro che erano in grado di saper almeno leggere e scrivere erano 151.426, dei quali 86.523 maschi e 64.903 femmine."}
{"id": "1996596", "revid": "76963", "url": "https://it.wikipedia.org/wiki?curid=1996596", "title": "Scott Bairstow", "text": "Biografia.\nCarriera.\nFiglio di Diane e Douglas Bairstow, musicisti professionisti di musica classica, \u00e8 apparso per la prima volta in televisione all'et\u00e0 di 10 anni, in uno show televisivo.\nAll'et\u00e0 di 17 anni si \u00e8 trasferito a New York. \nNel 1993 ha avuto uno dei ruoli principali nel film per la televisione \"Quel bambino \u00e8 mio! \", successivamente ha interpretato \"La leggenda di Zanna Bianca\" nel 1994, \"L'uomo del giorno dopo\" nel 1997. Dello stesso anno \u00e8 \"Wild America\" (con altri giovani attori di talento quali Devon Sawa e Jonathan Taylor Thomas), inoltre ha affiancato Jonathan Jackson nel film \"Tuck Everlasting - Vivere per sempre\" (2002).\nVita privata.\nBairstow \u00e8 stato sposato con Marty Rich dal 1994 al 2000, da cui ha avuto due figli: Casey William (1995) e Dalton (1998)."}
{"id": "1996599", "revid": "599013", "url": "https://it.wikipedia.org/wiki?curid=1996599", "title": "Suore francescane ospedaliere dell'Immacolata Concezione", "text": "Le Suore Francescane Ospedaliere dell'Immacolata Concezione (in portoghese \"Irm\u00e3s Franciscanas Hospitaleiras da Imaculada Concei\u00e7\u00e3o\") sono un istituto religioso femminile di diritto pontificio: i membri di questa congregazione pospongono al loro nome la sigla C.O.N.F.H.I.C.\nStoria.\nNel 1870 il sacerdote Raimundo dos Anjos Beir\u00e3o (1810-1878) invi\u00f2 un gruppo di terziarie francescane attive nell'assistenza ospedaliera agli ammalati poveri di Lisbona a Calais, per compiere il noviziato presso una locale congregazione di Francescane Missionarie.\nLe consorelle tornarono in patria nel 1871 e aprirono a Lisbona una casa intitolata a San Patrizio: prima superiora della comunit\u00e0 fu Lib\u00e2nia do Carmo Galv\u00e3o Mexia Telles de Albuquerque (1843-1899), ritenuta cofondatrice dell'istituto.\nNel 1875 la filiale di Lisbona chiese di rendersi autonoma dalla casa madre di Calais: l'autorizzazione fu concessa dalla Santa Sede il 27 marzo 1876. Il 27 febbraio 1876 le Francescane Ospedaliere dell'Immacolata Concezione vennero aggregate all'Ordine dei Frati Minori (aggregazione rinnovata il 9 agosto 1905).\nLib\u00e2nia do Carmo Galv\u00e3o Mexia Telles de Albuquerque (in religione, madre Maria Chiara di Ges\u00f9 Bambino) \u00e8 stata proclamata beata nel 2011.\nAttivit\u00e0 e diffusione.\nLe Suore Francescane Ospedaliere dell'Immacolata Concezione si dedicano a varie opere di carit\u00e0, soprattutto all'assistenza degli ammalati: sono attive anche in terra di missione.\nOperano in Europa (Italia, Portogallo, Spagna), in Africa (Angola, Guinea-Bissau, Mozambico, S\u00e3o Tom\u00e9 e Pr\u00edncipe, Sudafrica), in America (Brasile, Messico, Stati Uniti d'America) e in Asia (Filippine, India, Timor Est); la sede generalizia \u00e8 a Linda-a-Pastora-Queijas, presso Oeiras.\nAl 31 dicembre 2008 l'istituto contava 1.445 religiose in 160 case."}
{"id": "1996605", "revid": "599013", "url": "https://it.wikipedia.org/wiki?curid=1996605", "title": "Suore della Santa Croce (Notre Dame)", "text": "Le Suore della Santa Croce (in inglese \"Sisters of the Holy Cross\") sono un istituto religioso femminile di diritto pontificio: i membri di questa congregazione pospongono al loro nome la sigla C.S.C.\nStoria.\nNel 1843 una comunit\u00e0 di Suore Marianite di Santa Croce proveniente da Le Mans si stabil\u00ec a South Bend, nell'Indiana, dove i padri della Congregazione di Santa Croce avevano fondato un collegio (l'attuale Universit\u00e0 di Notre Dame). Oltre a prestare servizio domestico per i sacerdoti, le religiose aprirono scuole a iniziarono a dedicarsi all'istruzione delle giovani: durante la guerra di secessione prestarono servizio anche presso gli ospedali da campo.\nNel 1869 il ramo americano si rese autonomo dalla congregazione francese e si costitu\u00ec in istituto autonomo: le sue costituzioni vennero approvate provvisoriamente dalla Santa Sede il 1\u00ba marzo 1889 e definitivamente il 12 maggio 1896.\nAttivit\u00e0 e diffusione.\nSi dedicano principalmente alla gestione di scuole e collegi e all'istruzione a ogni livello: sono attive anche nella pastorale della salute e in altre opere sociali.\nOperano in America (Brasile, Messico, Per\u00f9, Stati Uniti d'America), in Asia (Bangladesh, India) e in Africa (Ghana, Uganda). La sede generalizia \u00e8 a Notre Dame, nell'Indiana.\nAl 31 dicembre 2005 l'istituto contava 551 religiose in 117 case."}
{"id": "1996607", "revid": "486946", "url": "https://it.wikipedia.org/wiki?curid=1996607", "title": "San Mauro abate", "text": ""}
{"id": "1996617", "revid": "599013", "url": "https://it.wikipedia.org/wiki?curid=1996617", "title": "Suore della Divina Provvidenza (Sankt Mauritz)", "text": "Le Suore della Divina Provvidenza (in tedesco \"Schwestern von der G\u00f6ttlichen Vorsehung\") sono un istituto religioso femminile di diritto pontificio: i membri di questa congregazione pospongono al loro nome la sigla S.D.P.\nStoria.\nLa congregazione venne fondata a il 3 novembre 1842 a St. Mauritz dal sacerdote tedesco Eduard Michelis (1813-1855), per sopperire alla mancanza in zona di istituzioni che si occupassero dell'assistenza agli orfani: venne approvata dal vescovo di M\u00fcnster come congregazione di diritto diocesano il 29 novembre 1844.\nIl fondatore diede alle sue religiose una regola ispirata a quella redatta da Vincenzo de' Paoli per le sue Figlie della Carit\u00e0. Le Suore della Divina Provvidenza sopravvissero al Kulturkampf inizialmente rinunciando all'abito religioso, poi trasferendo la casa madre a Steyl, nei Paesi Bassi.\nL'istituto ottenne il pontificio decreto di lode il 5 marzo 1957 e venne approvato definitivamente dalla Santa Sede il 7 febbraio 1967.\nAttivit\u00e0 e diffusione.\nL'assistenza agli orfani continua a essere la principale occupazione delle Suore della Divina Provvidenza: si dedicano anche all'educazione della giovent\u00f9, all'assistenza agli infermi e alla collaborazione nell'apostolato missionario.\nSono presenti in Germania, Paesi Bassi, Brasile, Indonesia e Malawi: la sede generalizia \u00e8 a M\u00fcnster.\nAl 31 dicembre 2005 l'istituto contava 1.411 religiose in 249 case."}
{"id": "1996624", "revid": "116038460", "url": "https://it.wikipedia.org/wiki?curid=1996624", "title": "Canale Regina Elena", "text": "Il canale Regina Elena \u00e8 un canale ad uso irriguo che scorre nella provincia di Novara.\nStoria.\nLa costruzione del canale, dedicato alla regina Elena, inizi\u00f2 nel 1938, contemporaneamente alla diga della Miorina poco pi\u00f9 a nord, ed entr\u00f2 in esercizio nel 1954 quando fu ultimata anche la diga di Porto della Torre.\n\u00c8 lungo circa 25 chilometri, ha una portata all'imbocco di 70\u00a0m\u00b3/s che scendono a 45\u00a0m\u00b3/s dopo la presa del Diramatore Alto Novarese.\nPercorso.\nSi origina dalle acque del Ticino presso l'invaso formato dalla diga di Porto della Torre, nel comune di Varallo Pombia, entrando immediatamente in una galleria che gli permette di superare il dislivello della valle del Ticino.\nScorre verso sud pressoch\u00e9 parallelo al sinuoso corso del fiume, in parte all'aperto ed in parte in galleria, segnando per un tratto il confine del Parco naturale della Valle del Ticino.\nGiunto nel comune di Bellinzago Novarese piega verso ovest e d\u00e0 origine al diramatore Alto Novarese.\nDa qui in poi scorre verso sud parallelo alla SS 32 fino a sfociare nel canale Cavour, presso Veveri, pochi metri prima della presa del canale Quintino Sella.\nUtilizzi.\nLa sua principale funzione \u00e8 quella di integrare le carenze del canale Cavour grazie alle acque del Lago Maggiore che rappresenta la pi\u00f9 sicura fonte di approvvigionamento idrico per l'intera rete, specie nei periodo di siccit\u00e0."}
{"id": "1996632", "revid": "1573940", "url": "https://it.wikipedia.org/wiki?curid=1996632", "title": "Astrophorida", "text": "Astrophorida \u00e8 un ordine di spugne della classe Demospongiae.\nTassonomia.\nComprende le seguenti famiglie:"}
{"id": "1996634", "revid": "34760", "url": "https://it.wikipedia.org/wiki?curid=1996634", "title": "Organi rudimentali", "text": ""}
{"id": "1996640", "revid": "110157", "url": "https://it.wikipedia.org/wiki?curid=1996640", "title": "Diramatore Alto Novarese", "text": "Il diramatore Alto Novarese (DAN) \u00e8 un canale artificiale che scorre nella provincia di Novara.\nFu costruito nella parte iniziale contemporaneamente al canale Regina Elena. Successivamente \u00e8 stato ampliato e prolungato dall'associazione d'irrigazione Est Sesia, entrando completamente in funzione solamente nel 1981.L'Alto Novarese ha una portata media di 25 m\u00b3/s che consente di integrare le acque del canale Cavour ad est della Sesia, dopo il suo passaggio nella pianura vercellese. Inoltre permette di estendere l'irrigazione dell'alta pianura asciutta novarese.\nPercorso.\nSi origina dal canale Regina Elena a sud del comune di Bellinzago Novarese, vicino alla frazione di Cavagliano; qui entra in una galleria lunga 781 metri che gli permette di superare la collina argillosa sulla quale vi \u00e8 proprio Cavagliano. Successivamente percorre diagonalmente tutta la provincia con direzione sud-ovest; presso Caltignaga supera i torrenti Terdoppio e Agogna tramite delle botti a sifone. A sud di Briona, in frazione \"San Bernardino\", supera la roggia Mora-Strona tramite un ponte canale.\nTermina infine il suo corso nel canale Cavour a Recetto, poco a valle del passaggio di quest'ultimo sotto al fiume Sesia, dopo aver percorso 21 chilometri. Prima dell'entrata del diramatore nel canale Cavour, negli ultimi anni, \u00e8 stato costruito un manufatto idraulico che consente il sussidio con le acque del Lago Maggiore al cavo Montebello, per l'approvvigionamento della zona posta a sud di Borgo Vercelli."}
{"id": "1996649", "revid": "729019", "url": "https://it.wikipedia.org/wiki?curid=1996649", "title": "Empiema", "text": "Per empiema in campo medico, si intende una raccolta di pus in una qualunque cavit\u00e0 corporea gi\u00e0 presente nell'organismo.\nTipologia.\nEsistono varie forme di empiema a seconda del luogo dove si manifesta la raccolta di pus, fra le pi\u00f9 studiate in letteratura ritroviamo:\nEziologia.\nGli agenti batterici che comportano questa infiammazione sono diversi. Un ruolo importante \u00e8 svolto dai cosiddetti piogeni, tra cui \u00e8 possibile includere numerose classi di batteri: gram positivi (Staphylococcus aureus, streptococcus pyogenes, streptococcus pneumoniae), gram negativi (neisseria meningitidis, neisseria gonorrhoeae), enterobatteri (E. Coli, Yersinia Pestis) e altri.\nTerapia.\nIl trattamento solitamente \u00e8 chirurgico, accompagnato da farmaci per contrastare l'infiammazione."}
{"id": "1996654", "revid": "1573940", "url": "https://it.wikipedia.org/wiki?curid=1996654", "title": "Phalangeridae", "text": "I Falangeridi (Phalangeridae ) sono una famiglia di marsupiali notturni originari di Australia e Nuova Guinea, comprendenti cuschi, tricosuri e i loro stretti parenti. Note anche come possum australiani, la maggior parte delle specie appartenenti a questa famiglia sono arboricole e occupano una vasta gamma di habitat forestali, dai boschi alpini alle foreste di eucalipto e alle giungle tropicali.\nDescrizione.\nI Falangeridi hanno dimensioni relativamente grandi, se paragonati ad altri opossum australiani. La specie pi\u00f9 piccola, il cusco nano di Sulawesi (\"Strigocuscus celebensis\"), delle dimensioni di un gatto, misura in media 34 cm di lunghezza, mentre la pi\u00f9 grande, il cusco a macchie nere (\"Spilocuscus rufoniger\"), misura circa 70 cm di lunghezza e pesa sui 5 kg. Oltre che per le dimensioni, i Falangeridi si differenziano da altri opossum australiani per la presenza di pelle glabra sulla parte terminale della coda e di molari dalla corona bassa. Possiedono artigli sulle zampe anteriori, ma non su quelle posteriori, ma queste ultime sono dotate di un primo dito opponibile che li aiuta ad aggrapparsi meglio ai rami degli alberi. Inoltre, in tutte le specie tranne una, anche il primo e il secondo dito delle zampe anteriori sono opponibili. Il manto \u00e8 generalmente folto o lanoso, e pu\u00f2 essere grigio, nero o bruno-rossastro, spesso screziato da macchie o strisce.\nBiologia.\nComportamento.\nLa maggior parte dei Falangeridi sono folivori e si nutrono prevalentemente di foglie. Come altre specie simili, hanno un cieco piuttosto sviluppato nel quale il cibo ricco di fibre viene fatto fermentare in modo da ricavarne pi\u00f9 sostanze nutrienti possibile. Tuttavia, i denti non sono cos\u00ec specializzati a una dieta folivora come quelli di altri opossum, e perci\u00f2 questi animali sono anche in grado di mangiare frutta e perfino alcuni invertebrati. Fa eccezione solo il cusco terricolo (\"Phalanger gymnotis\"), che \u00e8 carnivoro e anche meno arboricolo degli altri Falangeridi.\nRiproduzione.\nNei Falangeridi, almeno in quelle specie che sono state studiate pi\u00f9 a fondo, la gestazione dura 16-17 giorni. Le femmine possiedono un marsupio ben sviluppato, e generalmente allevano solo uno o due piccoli per volta, meno della maggior parte degli altri opossum. Gli adulti conducono perlopi\u00f9 vita solitaria, e difendono i propri territori marcandone i confini con secreti prodotti da ghiandole odorifere, saliva odorosa, urina o escrementi.\nTassonomia.\nLa famiglia dei Falangeridi comprende 26 specie, suddivise in due sottofamiglie:"}
{"id": "1996656", "revid": "149726", "url": "https://it.wikipedia.org/wiki?curid=1996656", "title": "Falangeridi", "text": ""}
{"id": "1996669", "revid": "767487", "url": "https://it.wikipedia.org/wiki?curid=1996669", "title": "Senilit\u00e0 (film)", "text": "Senilit\u00e0 \u00e8 un film del 1962 diretto da Mauro Bolognini, tratto dall'omonimo romanzo di Italo Svevo.\nPresentato al Festival di San Sebastian, ha vinto il premio per la miglior regia.\nTrama.\nAvvicinandosi ai 40 anni, Emilio cerca una relazione a breve termine senza nessuna responsabilit\u00e0. Cerca di emulare il suo amico Stefano (un donnaiolo di successo) e le storie di avventura di cui ha tanto letto nei libri, ma non ha vissuto. Incontra la bella e vivace Angiolina, una donna che percepisce libera e innocente.\nUn collega di Emilio lascia intendere che Angiolina potrebbe non essere proprio l'angioletto che il suo nome suggerisce. Le foto nella sua casa suggeriscono che ha conosciuto diversi uomini in precedenza. Le progressive osservazioni di Angiolina, nei dintorni di Trieste, la rivelano con pi\u00f9 uomini. La ragazza sviluppa anche un rapporto istantaneo con Stefano, e lui la convince a posare per lui nel suo lavoro di scultore.\nNel frattempo, Amalia, sorella di Emilio, si innamora del talentuoso Stefano. Quando Emilio impedisce a Stefano di vederla, le conseguenze sono tragiche."}
{"id": "1996679", "revid": "19151351", "url": "https://it.wikipedia.org/wiki?curid=1996679", "title": "DVB-CI", "text": ""}
{"id": "1996693", "revid": "19151454", "url": "https://it.wikipedia.org/wiki?curid=1996693", "title": "DVB Project", "text": ""}
{"id": "1996698", "revid": "125266481", "url": "https://it.wikipedia.org/wiki?curid=1996698", "title": "NGC 2261", "text": "La Nebulosa Variabile di Hubble (ben nota anche con il suo numero di catalogo, NGC 2261, o anche C 46) \u00e8 una piccola nebulosa osservabile nella costellazione dell'Unicorno.\nOsservazione.\nSi individua poco a sud del famoso ammasso legato alla Nebulosa Cono, l\"'Albero di Natale\"; si rivela come una nebulosa di forma triangolare, incentrata apparentemente su una \"stella\" nota come , la cui magnitudine apparente media \u00e8 pari a circa 10. Occorre un piccolo telescopio amatoriale per poterla individuare, poich\u00e9 le sue dimensioni sono davvero molto piccole. La caratteristica pi\u00f9 notevole di questa nebulosa \u00e8 la sua variazione di luminosit\u00e0, apprezzabile talvolta nel corso di qualche mese.\nCaratteristiche.\nQuesta nebulosa \u00e8 famosa per le sue continue variazioni di forma e luminosit\u00e0 (da cui il nome); queste variabilit\u00e0 vennero scoperte su una serie di lastre fotografiche prodotte lungo alcuni anni verso la met\u00e0 del Novecento da Carl Otto Lampland. Queste variazioni non coincidono con il ciclo di variabilit\u00e0 della sua stella interna, , mentre la nebulosa diventa periodicamente oscurata sempre nella stessa parte; ci\u00f2 indusse Lampland a credere che ci fosse una nebulosa oscura ruotante che quando transitava sulla nostra linea di vista la oscurava sempre nello stesso punto. Nel 1959, George Herbig not\u00f2 che la stella centrale era in realt\u00e0 una brillantissima e minuscola nebulosa di forma triangolare, che a sua volta conteneva una stella appena formata; fu questo il primo di una serie di oggetti simili scoperti in seguito. Si pensa che questo tipo di struttura possa essere esistito anche quattro miliardi di anni fa attorno al nostro Sole, durante la formazione dei pianeti.\nLa stella centrale della nebulosa \u00e8 in realt\u00e0 una stella doppia, formata da due componenti la pi\u00f9 luminosa delle quali \u00e8 circa 10 volte pi\u00f9 grande del Sole; tuttavia la loro luce non \u00e8 osservabile nella banda della luce visibile, ma solo negli infrarossi, a causa della densa nebulosit\u00e0. Probabilmente il sistema \u00e8 composto dunque da due stelle T Tauri, formatesi circa 300.000 anni fa.\nLa variabilit\u00e0 della nebulosa si pensa che possa essere invece dovuta al fatto che i filamenti di gas vengono espulsi dal disco protoplanetario in una forma a doppio cono, che seguono le linee del campo magnetico della stella, provocando cos\u00ec le variazioni osservabili."}
{"id": "1996699", "revid": "19151985", "url": "https://it.wikipedia.org/wiki?curid=1996699", "title": "Sistemi di accesso condizionato", "text": ""}
{"id": "1996702", "revid": "1543377", "url": "https://it.wikipedia.org/wiki?curid=1996702", "title": "Francisco Sabat\u00e9 Llopart El Quico", "text": "Biografia.\nCon il nome di battaglia \"El Quico\", \u00e8 stato un anarchico catalano coinvolto nella resistenza contro il regime fascista di Francisco Franco. . Gi\u00e0 a 17 anni, Sabat\u00e9 aveva aderito al gruppo di azione anarchico \"Los Novatos\", una organizzazione della Federazione anarchica iberica (Federaci\u00f3n Anarquista Ib\u00e9rica, FAI), molto legata alla CNT. Il gruppo organizz\u00f2 insurrezioni contro il governo conservatore della Seconda Repubblica spagnola alla fine del 1933 e combatt\u00e9 subito contro il pronunciamento di Franco. Nel 1935 Sabat\u00e9 ha rifiutato il servizio militare, dando inizio cos\u00ec alla sua attivit\u00e0 clandestina e di ricercato. In questo anno il gruppo dello \"Los Novatos\" compie una rapina per fornire fondi onde soccorrere i compagni in carcere. Durante la guerra civile spagnola, Sabat\u00e9 ha combattuto sul fronte di Aragona con la milizia della CNT-FAI, facendo parte della colonna soprannominata \"Giovani Aquile\". Alla colonna venne forzatamente imposto un commissario politico stalinista che impose un regime assolutamente estraneo alla impostazione; Sabat\u00e9 e due compagni lo uccisero. In seguito Sabat\u00e9 and\u00f2 a Barcellona, dove prese parte agli scontri con gli stalinisti, in azioni anche personali. Fu arrestato dagli stalinisti, ma con l'aiuto di sua moglie, con pochi altri compagni riusc\u00ec a fuggire dal carcere grazie ad un audacissimo colpo di mano. Quando i fascisti di Franco vinsero in Spagna, egli riparo' in Frencia, ove, nuovamente fuggito dal carcere e dai campi di concentramento partecip\u00f2 alla Resistenza francese nel maquis. Dopo la fine della guerra, Sabat\u00e9 fece ritorno in Spagna per svolgere attivit\u00e0 di resistenza contro il regime di Franco. Il gruppo di cui faceva parte si autofinanziava con rapine a ricchi uomini d'affari e grosse banche e Sabat\u00e9 port\u00f2 a termine attentati mortali contro noti esponenti falangisti e della guardia civil. Dopo il tentativo di assassinare un commissario di polizia, sbagli\u00f2 accidentalmente l'attacco all'automobile provocando la morte di alcuni occupanti di un'altra vettura per cui ripar\u00f2 in Francia dove venne messo in carcere per 6 anni; al momento del rilascio torn\u00f2 in Spagna.\nL'ultimo attraversamento del confine franco spagnolo.\nIl 30 dicembre 1959 \"El Quico\" pass\u00f2 per l'ultima volta il confine franco-spagnolo: quattro compagni che erano con lui moriranno; Antonio Miracolo Guitart, Rogelio Madrigal, Conesa Francisco Alcaraz, e Martin Ruiz Montoya. Fu ucciso a Sant Celoni in uno scontro a fuoco con un gruppo fascista catalano denominato Somaten che opera assieme alla guardia civil nel 1960, a 45 anni. Sabat\u00e9 fu considerato dal regime franchista il pi\u00f9 pericoloso degli antagonisti della guerriglia antifranchista.\nUna nota sulla guerriglia antifranchista.\nLo storico Pietro Ramella nel suo saggio su La Retirada considera come ultimo capitolo di tale avvenimento l'attacco dei guerriglieri antifranchisti nella valle dell'Aran e fornisce interessantissimi dati sul prosieguo della guerriglia antifranchista di cui, per problemi inerenti al periodo storico in cui si svolse, vi furono pochissimi mezzi di informazione ad occuparsene."}
{"id": "1996704", "revid": "31789", "url": "https://it.wikipedia.org/wiki?curid=1996704", "title": "L'Avventuroso", "text": "L'Avventuroso \u00e8 stato un periodico a fumetti edito dal 1934 dalla Casa Editrice Nerbini; prima pubblicazione italiana interamente dedicata ai fumetti d'avventura statunitensi arriv\u00f2 a vendere centinaia di migliaia di copie settimanali. Fu inoltre una delle prime pubblicazioni a presentare le strisce a fumetti complete delle nuvolette, che fino ad allora venivano sostituite da didascalie in rima.\nStoria editoriale.\nIl settimanale venne fondato dalla Casa Editrice Nerbini che lo pubblic\u00f2 dal 14 ottobre 1934 fino al 28 febbraio 1943 per 439 numeri, per poi essere ceduto alla Arnoldo Mondadori Editore, allora nota come API (Azienda Periodici Italiani), che ne continu\u00f2 la pubblicazione per altri 11 numeri e chiudendolo definitivamente il 16 maggio 1943 con il n\u00ba 450.\nIdeato dal fondatore della casa editrice, Mario Nerbini, venne edito a colori in formato \"giornale\" e dedicato ai fumetti d'avventura statunitensi. Il formato del primo numero (32 x 43 cm) era molto pi\u00f9 grande di quello dei periodici simili allora in edicola quali il \"Corriere dei Piccoli\", \"Jumbo\" o lo stesso \"Topolino\" edito dalla Nerbini. Altra differenza fondamentale fu la decisione di pubblicare le \"storie a quadretti\", come allora venivano chiamati i fumetti, completi delle nuvolette ma senza didascalie in rima, diversamente dai concorrenti che, come il \"Corriere dei Piccoli\", pubblicava le strisce eliminandoli e sostituendoli con didascalie in rima; sul settimanale \"Topolino\", edito dello stesso Nerbini, le strisce del personaggio Disney venivano pubblicate lasciando le nuvolette con la traduzione dei dialoghi originali ma inserendo sotto le vignette delle didascalie in rima. Con la nuova testata Nerbini decide di fare un passo oltre e presenta le strisce nella sua originalit\u00e0, limitandosi alla traduzione dei testi inglesi.\nAltra rivoluzione operata da Nerbini fu la tipologia del materiale pubblicato con \"L'Avventuroso\" introducendo per la prima volta in Italia eroi realistici le cui storie erano scritte per un pubblico adulto. La scelta del materiale pubblicato, che per la prima volta non era pi\u00f9 l'illustrazione per bambini, fece s\u00ec che si attirasse l'attenzione di un pubblico pi\u00f9 vasto e maturo che andava dagli adolescenti agli adulti. La scelta fu vincente e il successo della nuova testata fu clamoroso arrivando, fin dagli esordi, a 500.000 copie vendute.\nNel 1935 avvengono altri cambiamenti: nel n\u00ba 15 debutta in Italia \"Mandrake\", fumetto destinato a riscuotere notevole successo; dal n\u00ba 21 del 1935 \"Flash Gordon\" occupa sia la prima che l'ultima pagina del giornale, relegando \"Jim della giungla\" nelle pagine interne; con il n\u00ba 25 il titolo della storia di \"Flash Gordon\" cambia da \"La distruzione del mondo\" a \"Le avventure di Gordon nell'impero di Ming\"; con il n\u00ba 31 il sottotitolo del giornale pass\u00f2 da \"Grande settimanale d'avventure\" a \"Grande settimanale per tutti\", in quanto destinato, nelle intenzioni dell'editore, non solo ai giovani anche ai tanti \"giovanotti e signorine\" che leggevano i giornali.\nNel 1935 L'Avventuroso pubblic\u00f2 anche storie italiane, imponendo per\u00f2 agli autori di abbandonare le didascalie a favore delle nuvolette. Corrado Sarri rifiut\u00f2 di farlo e raggiunse un compromesso impiegando nella storia \"Lo spettro di Stoccolma\" un ibrido tra didascalia e nuvolette, inserendo in questi ultimi le didascalie al posto dei dialoghi dei personaggi, mentre altri autori come Giorgio Scudellari, Giove Toppi e Guido Moroni Celsi si adeguarono realizzando storie che si avvicinano per la tecnica a quelle americane. Le storie italiane debuttarono gi\u00e0 nel primo numero, dove furono pubblicate \"Dal deserto alla giungla\" (sceneggiata da Paolo Lorenzini, detto Collodi Nipote, e disegnata da Giorgio Scudellari) e \"Il cacciatore di serpenti\" (disegnata da Corrado Sarri), ma in tal caso erano prive delle nuvolette. Nel n\u00ba 34 del 2 giugno 1935 comparir\u00e0 la prima storia a fumetti (con nuvolette) di autori italiani, \"Il richiamo della giungla\", scritta da Emilio Fancelli e disegnata da Giorgio Scudellari. A queste seguiranno numerose altre storie italiane su ispirazione dei fumetti americani. Nel 1935 fu pubblicata la prima storia italiana propagandistica, \"La prigioniera del ras\", sulla guerra d'Etiopia. Queste, insieme a quelle pubblicate sul concorrente \"Intrepido\", sono alcune tra le prime storie a fumetti italiane per ragazzi.\nA partire dal numero 61 del 1935 il numero di pagine del giornale viene ridotto da otto a sei, pur non cambiando il prezzo. Le storie italiane continuano ad essere pubblicate in ultima pagina, disegnate tra gli altri da Giove Toppi, Giorgio Scudellari, Guido Moroni Celsi e Ferdinando Vichi. Nel febbraio 1936 vengono acquistate le strisce de \"L'uomo mascherato\", il cui successo \u00e8 tale da spingere Nerbini a spostarle, con il numero 113 del 6 dicembre 1936, dapprima in ultima pagina e poi, alcuni numeri dopo (a partire dal numero 130 del 4 aprile 1937), nel doppio paginone centrale.\nNel luglio 1938 le direttive del governo italiano vietarono la pubblicazione di materiale straniero e l'uso delle nuvolette, richiedendo un maggior patriottismo alle storie pubblicate: in una comunicazione del Ministro della cultura popolare Dino Alfieri datata 19 luglio 1938 si sollecitavano gli editori a far scomparire entro tre mesi ogni soggetto o vignetta di importazione americana, come pure ogni tema antieducativa, minacciando in caso contrario la soppressione delle pubblicazioni che rifiutavano a conformarsi. In seguito a questa imposizione, Nerbini disdisse la pubblicazione di \"Ted Towers\", \"Flash Gordon\", \"Secret Agent X-9\", \"Inspector Wade\" e \"Radio Patrol\". Alla richiesta di spiegazioni da parte di Guglielmo Emanuel, mediante il quale avveniva l'acquisto delle strisce dal KFS, Nerbini rispose motivandolo con le imposizioni del Ministero e aggiungendo che \u00abil ministero si ostina a dire che anche le altre storie che pubblico sono americane, bench\u00e9 firmate - obbligatoriamente - da artisti italiani! ... In breve, loro realmente ritengono che io abbia messo su una banda di scaltri imbroglioni. Questo \u00e8 veramente il colmo\u00bb. Personaggi come Flash Gordon, Radio Pattuglia e Agente Segreto X-9, che avevano determinato il successo della testata, scomparirono gi\u00e0 con il numero 206 del 18 settembre 1938. \"Flash Gordon\" fu sospeso con una tavola culminante in un \"cliffhanger\", in cui viene mostrato un Flash Gordon apparentemente privo di vita mentre tenta di essere rianimato dai suoi compagni di avventura, per far posto sulla prima pagina alla storia disegnata da Giove Toppi, \"I tre di Macall\u00e8\", la quale ricostruiva, in chiave nazionalistica, i fatti della guerra d'Etiopia del 1896. Nerbini sperava, tuttavia, di salvare almeno \"Flash Gordon\" e il fatto che fosse in trattative con il Min.Cul.Pop. per pubblicarne il seguito \u00e8 confermato dal fatto che nei numeri successivi alla sospensione degli strilloni annunciavano la successiva ripresa delle avventure del personaggio. Quando queste trattative fallirono, Nerbini annunci\u00f2 su un editoriale pubblicato sul numero 215 del 20 novembre 1938 che il periodico aveva nell'ultimo periodo eliminato gran parte delle storie di importazione statunitense e che anche le due strisce straniere superstiti sarebbero state soppresse al termine degli episodi in corso, nascondendo per il momento che questa scelta era stata in realt\u00e0 un'imposizione dall'alto. Di fronte alle lettere di protesta ricevute dai lettori, Nerbini, sull'editoriale del numero 219 del 18 dicembre 1938, fu costretto a rivelare la verit\u00e0:\nCon il numero 221 del 31 dicembre 1938 anche \"L'Uomo mascherato\" viene soppresso al termine dell'episodio in corso. \"L'Avventuroso\" viene riempito di storie italiane propagandistiche di qualit\u00e0 nettamente inferiore a quelle statunitensi, nonch\u00e9 di rubriche e di racconti in testo improvvisati, in conformit\u00e0 con le disposizioni del Ministero della cultura popolare. Le vendite conseguentemente crollarono, costringendo Nerbini a pubblicare sotto mentite spoglie \"L'Uomo mascherato\", facendo ridisegnare le strisce originali a un autore italiano in modo da far passare la storia per italiana. Nonostante le proteste del KFS, restio a tale soluzione perch\u00e9 avrebbe costituito una sorta di \"plagio\", il numero 249 del 16 luglio 1939 pubblic\u00f2 la prima puntata de \"Il giustiziere mascherato\", sceneggiata da Emilio Fancelli e disegnata da Roberto Lemmi. Questa storia, pur ispirandosi all'Uomo mascherato, \u00e8 completamente originale. Al termine dell'episodio, tuttavia, vengono utilizzate le strisce originali dell'Uomo mascherato, anche se ridisegnate dal Lemmi. Lemmi continuer\u00e0 a ridisegnare le strisce originali dell'Uomo mascherato fino al 1941. A partire dal numero 333 del 23 febbraio 1941 vengono pubblicate le strisce originali dell'Uomo Mascherato in luogo di quelle ridisegnate da Lemmi. Sul numero 259 del 24 settembre 1939 cominci\u00f2 la pubblicazione della striscia \"Lone Ranger\" di Charles Flanders. Sul numero 301 del 14 luglio 1940 torna anche Mandrake con il titolo \"Il Mago '900\". Tornarono anche Jungle Jim e, a partire dal numero 351 del 29 giugno 1941, \"Brick Bradford\" (\"Marco Spada\"). Il ritorno di una parte delle storie statunitensi risollev\u00f2 le vendite del giornale, pur non raggiungendo i picchi del periodo d'oro.\nNel 1940 Emmanuel sugger\u00ec a Nerbini di provare a pubblicare le strisce giornaliere di \"Flash Gordon\" sull'Avventuroso con il titolo di \"Astro\", modificando eventualmente particolari che avrebbero potuto dare fastidio al regime fascista: per esempio propose di sostituire le due fanciulle comprimarie della storia con due ragazzini in modo tale da eliminare le figure femminili formose. Nel 1941 Nerbini rifiut\u00f2 la proposta sostenendo che la modifica avrebbe tolto l'unico motivo di interesse della storia e che avrebbe preferito evitare di rischiare di pubblicare Gordon per non dare il pretesto per la soppressione di altre storie statunitensi fino a quel momento tollerate.\nNel 1941 si present\u00f2 il problema del fatto che in molte strisce statunitensi i nemici fossero diventati spie e agenti nazisti, alleati dell'Italia fascista. Nerbini risolse il problema modificando i dialoghi e i disegni, in modo tale che Mandrake agisse in Germania e combattesse contro spie angloamericane a fianco dei nazisti, mentre nella versione originale accadeva esattamente l'opposto. L'episodio di Mandrake contro le spie nemiche fu interrotto con il numero 375 del 14 dicembre 1941. Infatti, nel dicembre 1941, in seguito all'attacco di Pearl Harbor, gli Stati Uniti dichiararono guerra alle potenze dell'Asse, e il Ministero della Cultura Popolare ordin\u00f2 la soppressione immediata dei fumetti statunitensi. Con il numero 377 del 28 dicembre 1941 venne di conseguenza sospesa l'edizione originale dell'Uomo mascherato; Roberto Lemmi disegna, a partire dal numero successivo, una versione apocrifa del personaggio nota come \"L'uomo misterioso\". Nello stesso numero vengono soppresse anche le ultime storie americane. Nel frattempo nel dicembre 1941 il Min.Cul.Pop. aveva imposto l'abolizione delle |nuvolette da tutti i fumetti e la loro sostituzione con didascalie dove riportare i dialoghi.\nNel frattempo. con il numero 373 del 30 novembre 1941 il numero di pagine aument\u00f2 a sedici, per poi essere ridotto a dodici nel febbraio 1942 e a otto a partire dal numero 388 dell'8 marzo 1942.\nNonostante le imposizioni governative, per un certo periodo si riesce ugualmente a pubblicare fumetti statunitensi modificandone il nome e, quando anche questo divenne impossibile, si arriv\u00f2 a far ridisegnare le tavole americane da autori italiani riuscendo cos\u00ec a poter continuare la pubblicazione di storie di personaggi come \"L'uomo mascherato\", \"Jim della giungla\", \"Mandrake il mago\" e Brick Bradford. Durante la guerra le vendite subirono un crollo e, dopo essere stata ceduta alla Mondadori (a partire dal numero 440 del 7 marzo 1943), chiuse definitivamente, fondendosi con \"Topolino\" e con \"Giungla\". Sugli ultimi numeri dell'Avventuroso editi dalla Mondadori furono pubblicate, ridisegnate da autori italiani, le strisce statunitensi di \"Brick Bradford\" (episodio \"Trono di Titania\") e di \"Prince Valiant\" (ribattezzato \"Principe Ario\"), per poi essere spostate su \"Topolino\" in seguito alla soppressione dell'Avventuroso.\nDal n\u00ba 263 del 1939 appare come sottotitolo \"Giungla!\", nome della testata con la quale si era fusa e che scompare con il n\u00ba 341 del 1941 quando riprende a essere pubblicata autonomamente. Il sottotitolo riappare con il n\u00ba 373 del 1941. Dal n\u00ba 277 del 1940 si fonde con la testata \"Pisellino\" fintanto che non riprende le pubblicazioni. Dal n\u00ba 432 del 1943 la testata cambia in \"Cine Racconto Avventuroso\" e dal n\u00ba 439 del 1943 cambia ancora in \"Avventuroso\" per poi ritornare \"L'Avventuroso\" col n\u00ba 446 del 1943 fino alla chiusura con il n\u00ba 450. Col n\u00ba 379 del 1942 scompaiono definitivamente le nuvolette per essere sostituiti dalle didascalie. La testata ufficialmente non chiude con il n\u00ba 450 ma si fonde con \"Topolino\" a partire dal n\u00ba 545 del 25 maggio 1943.\nNel corso degli anni la testata \u00e8 stata oggetto di imitazione da altri editori che pubblicarono alcune testate omonime di scarso successo edite dagli anni cinquanta ai settanta e nel 1973 ci fu addirittura una contesa tra l'editore Francesco Paolo Conte e la rinata casa editrice Nerbini. Nel 1962 le Edizioni Fratelli Spada rilevarono da Nerbini alcune collane e pubblicarono la testata \"Albi dell'Avventuroso\" che riprese il nome della storica testata per rintrodurre personaggi che mancavano da tempo come \"Bat Star\" (Brick Bradford) e l'Agente Segreto X-9. La novit\u00e0 di questa serie era che, mentre Nerbini aveva continuato a ristampare le storie del primissimo periodo, questa invece pubblic\u00f2 le storie realizzate successivamente, dagli anni quaranta fino all'inizio dei sessanta. La collana ebbe il successo sperato e venne pubblicata per 125 numeri dal 1963, a cadenza settimanale, fino al 1965. La collana, riproponendo il formato dei Super Albi della Nerbini, alternava ogni settimana i due personaggi in modo da pubblicare ogni volta un volume monotematico.\nNegli anni ottanta Alfonso Pichierri, direttore della casa editrice Nerbini, var\u00f2 una ristampa anastatica della serie \nContenuti.\nIl primo numero venne pubblicato il 14 ottobre 1934; contemporaneamente, l'uscita del nuovo settimanale veniva pubblicizzata nel supplemento al n\u00ba 94 del settimanale \"Topolino\" con la pubblicazione della prima puntata della prima storia di \"Flash Gordon\" (\"La distruzione del mondo)\" e un annuncio che invitava a scoprire il seguito comprando \"L'Avventuroso\". Il giornale and\u00f2 subito a ruba:\nIl primo numero conteneva:\nNel corso dei mesi successivi il giornale raggiunse la tiratura record di 500.000 copie. I primi numeri non contengono censure nonostante scene leggermente erotiche o violente; il contenuto del settimanale allarm\u00f2 il gerarca fascista Dino Alfieri il quale mostr\u00f2 a Mussolini i primi numeri, ma il Duce non si mostr\u00f2 preoccupato. Secondo Ezio Ferrario, Mussolini concesse all'Avventuroso di sopravvivere in quanto Nerbini era un convinto fascista:\nComunque Nerbini, a dimostrazione che comunque aveva ricevuto delle pressioni dal fascismo, oper\u00f2, fin dai primi mesi del 1935, delle censure alle storie, che consistettero principalmente nell'eliminare i nudi coprendoli con vestiti aggiunti successivamente sulle tavole; vennero inoltre eliminati i copyright delle storie, forse per nascondere la loro origine statunitense. Inoltre i fumetti americani subirono un cambiamento dei colori rispetto all'originale in quadricromia in quanto Nerbini, per risparmiare, decise di pubblicare i giornali in tricromia.\nSerie pubblicate.\nLa testata deve il suo successo soprattutto alle serie statunitensi pubblicate:\nFra le serie di produzioni italiana:\nAutori.\nTra gli autori italiani dei testi si ricordano Paolo Lorenzini, Emilio Fancelli, G. Beccari, Riccardo Chiarelli, Vincenzo Baggioli, R. Ricchi, Pietro Mormino, Nello Gandini, Antonio Sorelli, A. D'Ennery, B. D'Aloja, Giuseppe Montanari, Italico, Sandro Cassone, R. Natoli, T. Tugliani, C. Batacchi, Lucio Assalente, Guglielmo Solmavico, M. Menicucci, Dino Guernieri, Malatesta, Federico Pedrocchi, L. Motta, Mario Gentilini mentre fra i disegnatori abbiamo Giorgio Scudellari, Corrado Sarri, Gaetano Vitelli, Carlo Cossio, Guido Moroni Celsi, Giove Toppi, Orfeo Toppi, Ferdinando Vichi, Raffaello Donati, Eugenio Sguazzotti, Umberto Nava, Rudy Coghei, Cesare Dei, Guido Fantoni, Guido Zamperoni, Yambo (Enrico Novelli), Mario Tempesti, Vittorio Cossio, Roberto Lemmi, Aldo De Santis, V. B. Gori, Gracco Ponticelli, Menotti Scagliarini, Nicol\u00f2, Aurelio Galeppini, Sergio Soloviero, Ortino, Ferdinando Tacconi, B. Leporini, Franco Chiletto, Vito Maffi."}
{"id": "1996710", "revid": "6923", "url": "https://it.wikipedia.org/wiki?curid=1996710", "title": "TECHINT", "text": " \nTECHINT (acronimo per Technical Intelligence) \u00e8 l'\"intelligence\" riguardante armi ed equipaggiamenti usati da forze armate straniere (cui spesso si fa riferimento con la locuzione inglese \"foreign materiel)\". La locuzione correlata, \"scientific and technical intelligence\", si riferisce alle informazioni raccolte a livello strategico ovvero nazionale.\nLa TECHINT ha come fine principale evitare che le (proprie) forze armate siano vittima di sorpresa tecnologica. La conoscenza di caratteristiche e potenzialit\u00e0 dell'armamento nemico permette a ciascuna nazione di sviluppare le relative efficaci contromisure. A volte, le forze armate di un paese adottano tecnologie sviluppate da altri paesi. La \"Jerrycan\" della Seconda guerra mondiale ne \u00e8 un buon esempio."}
{"id": "1996716", "revid": "12109", "url": "https://it.wikipedia.org/wiki?curid=1996716", "title": "Technical Intelligence", "text": ""}
{"id": "1996718", "revid": "1543377", "url": "https://it.wikipedia.org/wiki?curid=1996718", "title": "Rinite medicamentosa", "text": "Rinite medicamentosa \u00e8 sinonimo per \"rinite iatrogena\". Al solito \u00e8 causato dall'abuso di medicamenti nasali: secondario all'uso reiterato di spray o gocce nasali decongestionanti (che contengono vasocostrittori)."}
{"id": "1996725", "revid": "88812", "url": "https://it.wikipedia.org/wiki?curid=1996725", "title": "Leopoldo Zurlo", "text": "Fu a capo dell'Ufficio della censura fascista dal 1931 sino al 31 dicembre 1943\nBiografia.\nLeopoldo Zurlo appartenne a una famiglia agiata dedita anche ad attivit\u00e0 politiche: il nonno materno Leopoldo Cannavina era stato deputato nel Parlamento del Regno d'Italia dal 1861 al 1863, lo zio Vittorio Cannavina aveva ricoperto la carica di sottosegretario in un governo Giolitti.\nGli studi del giovane Zurlo si svolsero a Napoli negli ambienti culturali crociani. In questa citt\u00e0 divenne amico di Carmine Senise futuro capo della polizia fascista: un rapporto questo anche di natura omosessuale secondo voci diffuse all'epoca, che si basavano sulla sua convivenza con Senise, sul suo ostinato celibato che non gli fu mai perdonato dal Duce che per questo motivo lo escluse dalla nomina a prefetto. A 25 anni divenne funzionario nel Ministero dell'Interno, dove a 37 anni fu segretario particolare nel governo Giolitti, a 46 anni partecip\u00f2 al governo Facta sino a quando, a 56 anni ricopr\u00ec la funzione di responsabile dell'Ufficio censura teatrale dove si distinse per tredici anni senza interruzioni attraversando tutta l'era fascista sino al 1943 quando si rifiut\u00f2 di entrare a far parte della Repubblica di Sal\u00f2. Dopo la fine della guerra e la caduta del fascismo Zurlo non fu sottoposto ad epurazione come ex-funzionario fascista e condusse appartato il resto della sua vita.\nLa censura \"benevola\".\nNel lungo arco di tempo dell'attivit\u00e0 di Zurlo numerosi e noti personaggi dello spettacolo dai fratelli De Filippo a Tot\u00f2, da Fellini a Vittorio De Sica, da Anton Giulio Bragaglia a Sem Benelli, da Tina Pica a Massimo Bontempelli, gli esordienti Italo Calvino e Michelangelo Antonioni, oltre che Indro Montanelli autore di commedie, ebbero a che fare con questo burocrate, ossequente alle disposizioni del regime ma nello stesso tempo convinto di una sua missione pedagogica che si esprimeva nelle note che accompagnavano i brani censurati non tanto perch\u00e9 offensivi della morale cattolica o del regime fascista ma perch\u00e9 egli vi constatava la violazione delle regole estetiche e poetiche di cui si considera maestro e insieme profeta di una nuova drammaturgia.\nUn funzionario dedito con orgoglio al suo impiego che assolveva con senso del dovere e sacrificio personale e che dichiarava di esaminare all'incirca 1500 testi all'anno riguardanti la produzione teatrale e radiofonica italiana, commedie, riviste, drammi, tragedie, libretti d'opera e d'operetta, canzoni, sketch pubblicitari, siparietti e scenette per l'avanspettacolo.\nCon la disposizione d'animo del buon padre di famiglia Zurlo non si limitava a tagliare e sforbiciare copioni ma voleva anche convincere gli autori di doverlo fare nel loro stesso interesse incoraggiandoli, quasi come loro amico, a seguire una strada diversa, nascondendo il vero proposito che era quello di \u00ablasciare all'autore l'impressione della libert\u00e0 permettendogli di dire quanto non guasta o non peggiora l'animo dello spettatore. Divieti troppo brutali e generali si risolverebbero in mormorazioni contro il Governo.\u00bb\nChe Zurlo fosse veramente interessato, in nome del suo amore per il teatro, a consigliare pi\u00f9 che a reprimere gli venne riconosciuto da alcuni autori che, per piaggeria o per convinzione, gli indirizzarono attestazioni di stima Altri come Anton Giulio Bragaglia scelsero Zurlo come loro tutore rivolgendosi a lui prima ancora di mettere in scena i loro lavori."}
{"id": "1996729", "revid": "174925", "url": "https://it.wikipedia.org/wiki?curid=1996729", "title": "Conditional access system", "text": ""}
{"id": "1996731", "revid": "19151993", "url": "https://it.wikipedia.org/wiki?curid=1996731", "title": "Conditional Access System", "text": ""}
{"id": "1996733", "revid": "47112", "url": "https://it.wikipedia.org/wiki?curid=1996733", "title": "Skewness", "text": ""}
{"id": "1996736", "revid": "298229", "url": "https://it.wikipedia.org/wiki?curid=1996736", "title": "Alberto Del Rio", "text": "In WWE ha detenuto due volte il WWE Championship, il World Heavyweight Championship e lo United States Championship; nel 2011 \u00e8 inoltre diventato il primo ed unico wrestler nella storia della federazione a vincere sia la Royal Rumble che il Money in the Bank nel medesimo anno solare.\nCarriera nel wrestling.\nAsistencia Asesor\u00eda y Administraci\u00f3n (2000\u20132005).\nDopo essere arrivato quarto nel torneo di lotta greco-romana nei Giochi panamericani del 1999, svoltisi in Canada, Alberto Rodr\u00edguez entr\u00f2 nel business di famiglia cio\u00e8 il wrestling. Nel 2000 firm\u00f2 un contratto con la federazione messicana della Asistencia Asesor\u00eda y Administraci\u00f3n dove, allenato dal padre, si inser\u00ec in una \"storyline\" che lo vedeva nelle vesti di protettore della propria famiglia contro El Texano e Pirata Morgan.\nConsejo Mundial de Lucha Libre (2005\u20132009).\nNel 2005 pass\u00f2 al Consejo Mundial de Lucha Libre, lottando per la Copa Junior, ma venne eliminato in semifinale da Dr. Wagner Jr. La CMLL ha grandi progetti per lui, infatti vince la Copa Junior nel 2006 e ha numerosi occasioni per i titoli pi\u00f9 importanti della federazione. Continua a lottare in Giappone, fondando un team con Lizmark jr., portandolo anche in Messico. Ha poi una faida con \u00daltimo Guerrero e Kenzo Suzuki. \nNel 2007 sconfigge Universo 2000 e vince il CMLL World Championship, cosa che gli impedir\u00e0 di firmare con la World Wrestling Entertainment, che lo voleva nella Royal Rumble 2009 e posto che fu poi preso da Rob Van Dam. La sua esperienza in Messico la chiude come heel.\nFlorida Championship Wrestling (2009\u20132010).\nNell'estate del 2009 firm\u00f2 un contratto quinquennale con la World Wrestling Entertainment, che lo invi\u00f2 subito nel territorio di sviluppo della Florida Championship Wrestling; fece il suo esordio durante il \"Tampa Show\" del 9 giugno 2009, perdendo contro Kris Logan. Successivamente cambi\u00f2 il proprio ring name in Alberto Banderas e form\u00f2 poi un'alleanza con Espiral e i due battono Eric Escobar e Michael Tarver. Dopo essersi separato da Espiral, inizia una faida con i Dudebusters e batte sia Caylen Croft che Trent Baretta. La faida si conclude quando Banderas, Husky Harris, Bo Rotundo e Brett DiBiase battono in un match di coppia a 8 uomini i Dudebusters, Heath Slater e Curt Hawkins. In seguito batte anche Johnny Curtis e Donny Marlow ma perde contro Michael Tarver e contro Eli Cottonwood. Nel suo ultimo match in FCW, il 1\u00ba aprile 2010, batte Rudy Parker, chiudendo positivamente la sua esperienza nella federazione di Tampa.\nWorld Wrestling Entertainment (2010\u20132014).\nNell'estate del 2010 combatt\u00e9 in vari \"dark match\" in WWE prima di debuttare a \"SmackDown\" come Alberto Del Rio, presentandosi con la \"gimmick\" di uno spocchioso ereditiero messicano. Il 20 agosto, nel suo incontro di debutto, sconfisse Rey Mysterio per sottomissione, infortunandolo al braccio sinistro con la sua Cross armbreaker (\"kayfabe\"); in seguito a questo episodio i due iniziano una breve faida. Nel corso della puntata di \"Raw\" del 18 ottobre seguente, Del Rio fece parte del \"Team SmackDown\" in una 30-man Battle Royal contro il \"Team Raw\" che fu vinta proprio dalla sua squadra (gli altri partecipanti erano Big Show, Chavo Guerrero, Chris Masters, Cody Rhodes, Drew McIntyre, Edge, Jack Swagger, JTG, Kaval, Kofi Kingston, Luke Gallows, Montel Vontavious Porter, Rey Mysterio e Santino Marella). Il 21 novembre, a \"Survivor Series\", il \"Team Del Rio\" (Alberto Del Rio, Cody Rhodes, Drew McIntyre, Jack Swagger e Tyler Reks) venne sconfitto dal \"Team Mysterio\" (Rey Mysterio, Big Show, Chris Masters, Kofi Kingston e Montel Vontavious Porter). A \"\" partecip\u00f2 al Fatal 4-Way match valido per il World Heavyweight Championship di Kane, che per\u00f2 viene vinto da Edge (l'altro contendente era Rey Mysterio).\nIl 30 gennaio 2011 partecip\u00f2 al 40-man Royal Rumble match dell'omonimo pay-per-view: entrato con il numero 38, il messicano vinse la rissa reale eliminando per ultimo Santino Marella. Il giorno dopo, a \"Raw\", annunci\u00f2 che a \"WrestleMania 27\" sarebbe andato all'assalto del World Heavyweight Championship di Edge, ma fu sconfitto nell\"'opener\" del pay-per-view in seguito alla Spear. L'11 aprile Edge fu per\u00f2 costretto a ritirarsi momentaneamente dal wrestling lottato a causa di gravi problemi al collo ed il World Heavyweight Championship venne quindi reso vacante. Nella puntata di \"SmackDown\" del 15 aprile il General Manager dello show blu, Theodore Long, annunci\u00f2 una 20-man Battle Royal il cui vincitore avrebbe sfidato Del Rio ad \"Extreme Rules\" in un match per il titolo; la contesa fu vinta da Christian, che sconfisse Del Rio in un Ladder match, conquistando il titolo.\nIl 25 aprile 2011 Del Rio pass\u00f2 nel roster di \"Raw\" per effetto della draft-lottery. Il 9 maggio partecipa ad un Triple Threat match valido per il ruolo di primo sfidante al WWE Championship di John Cena, che per\u00f2 viene vinto da The Miz (l'altro contendente era Rey Mysterio). La settimana dopo affronta Rey Mysterio, con il quale aveva gi\u00e0 avuto una rivalit\u00e0 a \"SmackDown\", perdendo per squalifica in seguito all'interferenza del suo manager Ricardo Rodr\u00edguez. Nella puntata di \"Raw\" del 23 maggio Rodr\u00edguez, con la Ferrari di Del Rio, investe Big Show infortunandolo alla gamba destra (\"kayfabe\"). Il 19 giugno, a Capitol Punishment, Del Rio sconfigge Big Show per KO tecnico.\nIl 17 luglio, a Money in the Bank, Alberto Del Rio partecipa all'omonimo match valido per un'opportunit\u00e0 titolata al WWE Championship insieme ad Alex Riley, Evan Bourne, Jack Swagger, Kofi Kingston, The Miz, Rey Mysterio e R-Truth. Del Rio riesce a vincere l'incontro e la sera stessa Vince McMahon gli ordina di incassare la valigetta contro CM Punk, ma il campione riesce a scappare dall'arena e a portare con s\u00e9 il titolo. Il giorno dopo, a \"Raw\", Del Rio partecipa ad un torneo indetto per determinare il nuovo WWE Champion in seguito all'abbandono di Punk (\"kayfabe\"), ma viene eliminato al primo turno da Kofi Kingston. Il 14 agosto, a SummerSlam, incassa la valigetta del Money in the Bank ai danni di CM Punk dopo l'improvvisa interferenza di Kevin Nash, vincendo cos\u00ec il suo primo titolo in WWE. Il giorno dopo, a \"Raw\", difende con successo il titolo contro Rey Mysterio. Nella puntata di \"SmackDown\" del 19 agosto batte Daniel Bryan in un match non titolato. Il 22 agosto sconfigge John Morrison e al termine della serata attacca John Cena, il primo sfidante al WWE Championship.\nIl 18 settembre, a Night of Champions, perde il titolo contro Cena e la sera dopo, a \"Raw\", sconfigge in pochi minuti John Morrison e chiede un rematch per il WWE Championship a Hell in a Cell in un Triple Threat Hell in a Cell match contro John Cena e CM Punk. Nella puntata di \"Raw\" del 26 settembre viene sconfitto da Punk. Il 2 ottobre, a Hell in a Cell, sconfigge CM Punk e John Cena conquistando per la seconda volta il WWE Championship. Nella puntata di Raw post-PPV Del Rio combatte nel main event in un match di coppia a 12 uomini, in squadra con Dolph Ziggler, Jack Swagger, David Otunga, Cody Rhodes e Christian perdendo contro John Cena, CM Punk, Sheamus, gli Air Boom e Mason Ryan. A fine puntata forma un'alleanza con i primi per la causa legale contro Triple H, sfiduciando il COO. A \"SmackDown\" del 7 ottobre sconfigge \"Blue\" Sin Cara.\nNella puntata di \"SmackDown\" del 14 ottobre affronta Sheamus, perdendo il match per squalifica per l'intervento di Christian.\nNella puntata di \"Raw\" del 17 ottobre perde nel main event, in coppia con Michael Cole, contro John Cena e Jim Ross. Nella puntata di SmackDown del 21 ottobre, che si svolge sempre a Citt\u00e0 del Messico, Alberto Del Rio \u00e8 tifatissimo dal pubblico. Nel main event per\u00f2 perde contro Big Show.\nA Vengeance sconfigge John Cena in un Last Man Standing match per il WWE Championship grazie all'intervento di R-Truth e The Miz. Nella puntata di Raw post-PPV tiene un discorso sul suo glorioso momento ma viene interrotto da CM Punk che gli comunica di essere intenzionato a riprendersi il titolo WWE visto che, dopo SummerSlam, non ha ancora ha avuto una rivincita uno-contro-uno. Prima che i due si mettano le mani addosso arriva il GM di Raw, John Laurinaitis che comunica ufficialmente che i due si affronteranno alle Survivor Series per il WWE Championship. Nelle due settimane successive, batte prima Kofi Kingston e poi vince un match di coppia insieme a Mark Henry contro Big Show e CM Punk. Alle Survivor Series viene sconfitto da CM Punk e perde il titolo. Nell'edizione di Raw successiva, batte Zack Ryder con la \"Cross Armbreaker\". La settimana seguente, affronta Punk nel rematch per il titolo WWE, ma perde. Dopo aver sconfitto Daniel Bryan, Del Rio partecipa al Tribute to the Troops 2011 dove insieme a Mark Henry e The Miz, perde contro il trio Face formato da Big Show, John Cena e CM Punk. Nella puntata di Raw del 12 dicembre, insieme a Miz, batte Punk e Randy Orton. Al pay-per-view WWE TLC perde ancora una volta contro il campione CM Punk e The Miz. Nell'edizione di Raw successiva, insieme a Dolph Ziggler e The Miz perde contro CM Punk, Zack Ryder e Daniel Bryan. In seguito, viene reso noto che Del Rio si \u00e8 infortunato all'inguine e dovr\u00e0 stare fuori dalle scene per circa tre mesi.\nAl pay-per-view Elimination Chamber Del Rio fa il suo ritorno dopo due mesi di assenza per infortunio. Nella serata si tiene un siparietto sul ring nel quale il messicano, Mark Henry e Christian chiedono la nomina di Laurinaitis come General Manager di Raw e SmackDown. Molte fonti davano che l'atleta messicano tornasse in tempo per WrestleMania XXVIII per essere uno dei membri del team di John Laurinaitis, ma non \u00e8 stato cos\u00ec. Torna durante la puntata di Raw del 2 aprile, dove interrompe il World Heavyweight Champion Sheamus, dicendogli che si sfideranno a SmackDown e che se vincer\u00e0 guadagner\u00e0 una titleshot. Quando per\u00f2 il microfono di Del Rio smette di funzionare e questi si gira per cambiarlo, il campione ne approfitta per colpire il messicano con un Brogue Kick. Il 6 aprile, a SmackDown, sconfigge Sheamus per squalifica grazie al trucco della sedia di Eddie Guerrero, guadagnandosi cos\u00ec la titleshot per il titolo dell'irlandese. Nella puntata di SmackDown del 20 aprile sconfigge Big Show grazie all'interferenza di Cody Rhodes. La stessa sera, viene annunciato che Del Rio passa dal roster di Raw a quello di SmackDown. Durante SmackDown del 4 maggio interviene nel match tra Sheamus e Daniel Bryan, facendo vincere l'irlandese per squalifica. Cerca di intervenire anche nel rematch durante la stessa serata ancora tra Bryan e Sheamus, ma viene fermato in tempo dal quest'ultimo, che lo mette in fuga. Nella stessa sera, direttamente da Eve Torres, viene ufficializzato l'incontro per Over the Limit fra il messicano e Sheamus valido per il World Heavyweight Championship. Nella puntata di Raw del 7 maggio l'incontro per il titolo a Over the Limit viene trasformato in un Fatal 4-Way match, includendo anche Randy Orton e Chris Jericho. A Over the Limit non riesce a conquistare la cintura poich\u00e9 Sheamus schiena Jericho, mantenendo cos\u00ec il titolo.\nNella puntata di SmackDown del 25 maggio sconfigge Kane e Randy Orton diventando cos\u00ec Number 1 Contender per il World Heavyweight Championship di Sheamus. Dopo il match, viene messo KO dal campione.\nA met\u00e0 giugno Del Rio, come annunciato da WWE.com, riporta una commozione cerebrale durante la puntata di SmackDown dell'8 giugno e sembra che star\u00e0 fermo a tempo indeterminato, rimanendo dunque assente al pay-per-view No Way Out. A sorpresa, per\u00f2, ritorna nella puntata di Raw del 18 giugno, sconfiggendo facilmente Santino Marella, il quale a No Way Out aveva sconfitto il ring announcer personale di Del Rio, Ricardo Rodriguez. Nella puntata di Raw del 25 giugno la GM a interim Vickie Guerrero decreta un match tra Alberto e Dolph Ziggler: il vincitore sfider\u00e0 Sheamus per il World Heavyweight Championship; durante il match, per\u00f2, appare in arena proprio il wrestler irlandese, che comunica ai due che nella prossima puntata di SmackDown ci sar\u00e0 un Triple Threat Match valevole per il titolo e che vedr\u00e0 coinvolti loro tre. Il 29 giugno, a SmackDown, viene sconfitto nel Triple Threat Match pur non essendo stato schienato, dopo che Sheamus realizza il conteggio di tre su Ziggler. Nella puntata di Raw del 2 luglio gli viene annunciato da parte del General Manager Teddy Long che al successivo pay-per-view Money in the Bank affronter\u00e0 nuovamente Sheamus per il World Heavyweight Championship. A Money in the Bank viene sconfitto dal rivale Sheamus, non riuscendo cos\u00ec a vincere il World Heavyweight Championship.\nNella puntata di Raw del 16 luglio vince facilmente contro Zack Ryder e a fine match assale ancora il suo avversario, ma qui interviene clamorosamente Rey Mysterio che rientra dopo molti mesi di infortunio e lo fa eseguendo una 619 proprio ai danni di Del Rio. Nella puntata di SmackDown del 27 luglio vince un Fatal 4-Way Match valido per lo status di sfidante per il World Heavyweight Championship sconfiggendo Rey Mysterio, Daniel Bryan e Kane, grazie all'intervento di Ricardo Rodriguez. A SummerSlam, tuttavia, viene sconfitto ancora una volta da Sheamus. Nella puntata di SmackDown successiva al PPV vince contro Randy Orton, ottenendo l'ennesima title shot per il World Heavyweight Championship. Nella puntata di Raw del 10 settembre riesce a far proibire l'uso del Brogue Kick a Sheamus da parte della WWE, anche con il prezioso aiuto del suo rappresentante legale David Otunga. A Night of Champions, per\u00f2, all'ultimo momento Booker T decide di rendere nuovamente legale la mossa, e Del Rio viene nuovamente sconfitto da Sheamus, non riuscendo ancora una volta a conquistare il titolo mondiale.\nAlberto Del Rio, nell'ottobre 2012, inizia un'accesa rivalit\u00e0 con Randy Orton. Dopo aver perso a Hell in a Cell contro quest'ultimo, a SmackDown del 2 novembre ha un violento scontro con lui nel backstage; viene quindi ufficializzato un Falls Count Anywhere match tra i due, che si terr\u00e0 il 6 novembre a Super SmackDown. Il 5 novembre a Raw viene sconfitto con un roll-up da Kofi Kingston poich\u00e9 viene distratto dalla musica d'entrata di Orton che parte nel momento clou del match. Dopo l'incontro subisce anche una RKO dall'Apex Predator, che appare alle sue spalle. A Super SmackDown viene sconfitto da Orton dopo un combattuto match. A Survivor Series, prende parte e vince al tradizionale incontro 5 contro 5 tra il Team Ziggler e il Team Foley, come parte del primo. A Raw, la sera seguente, perde contro Orton un 2 out of 3 falls match.\nA effettua un turn face e batte, insieme a The Miz e Brooklyn Brawler, i 3MB (Heath Slater, Jinder Mahal e Drew McIntyre). La sera dopo, sconfigge ancora i 3MB insieme a Miz e Tommy Dreamer. Nella puntata speciale di Raw del 24 dicembre affronta John Cena in uno Street Fight Match venendo sconfitto. Il 28 dicembre, a SmackDown, affronta Big Show in un match valevole per il World Heavyweight Championship; Alberto viene sconfitto, ma solo per squalifica, dato che The Giant, nel tentativo di fuggire dal ring, viene attaccato da Sheamus e da altri wrestler. Alla fine il campione viene messo KO dal Running Enzuigiri Kick del messicano e dal Brogue Kick dell'irlandese. Nella puntata di SmackDown registrata l'8 gennaio 2013, Del Rio sconfigge Big Show in un Last Man Standing Match conquistando il World Heavyweight Championship per la prima volta nella sua carriera. Allo SmackDown successivo, Del Rio riesce a trionfare in un 6-man Elimination Tag Team match, in cui era in tag con il Team Hell No contro Big Show e il Team Rhodes Scholars (Cody Rhodes e Damien Sandow). Dopo il match, per\u00f2, Del Rio viene attaccato dal gigante, che manda KO Del Rio e gli scaraventa il tavolo dei commentatori addosso, come Del Rio aveva fatto in precedenza per vincere il match per il World Heavyweight Championship. Alla Royal Rumble sconfigge Big Show nel Last Man Standing match difendendo con successo il World Heavyweight Championship. Il 1\u00ba febbraio, a SmackDown, Del Rio riesce a sconfiggere per sottomissione Dolph Ziggler, per poi correre in soccorso del suo manager, il quale era stato attaccato nel backstage da Big Show. A Raw sconfigge Cody Rhodes. A SmackDown, attacca Big Show nel parcheggio, per poi metterlo definitivamente K.O. nell'albergo del gigante. Il General Manager Booker T, allora, sospende Del Rio e il suo manager per 7 giorni (kayfabe). Del Rio ritorna a WWE Main Event sconfiggendo ancora Dolph Ziggler. Ad Elimination Chamber sconfigge Big Show mantenendo il titolo. A Raw, sconfigge per la terza volta Dolph Ziggler dopo un altro gran bel match, e grazie a Ricardo Rodriguez sventura un possibile incasso dell \"Show Off\" colpendo proprio quest'ultimo con un enzuigiri. Nel main event di SmackDown del 22 febbraio batte Wade Barrett in un Champion vs. Champion match. Il 1\u00ba marzo, a SmackDown, sconfigge Damien Sandow. Il 9 marzo, a Smackdown, sconfigge Dolph Ziggler ancora una volta. Nella puntata di Raw dell'11 marzo, sconfigge lo United States Champion Antonio Cesaro. Il 7 aprile, a WrestleMania 29 riesce a sconfiggere Jack Swagger. Nella puntata di Raw dell'8 aprile, perde la cintura per l'incasso di Dolph Ziggler. A Extreme Rules vince un \"I Quit!\" match contro Jack Swagger per decretare lo sfidante per il titolo del mondo, detenuto da Ziggler.\nIl 16 giugno, a Payback, Del Rio ha ricevuto la sua opportunit\u00e0 titolata e durante il match un doppio turn ha avuto luogo; Del Rio ha turnato heel per aver ripetutamente e brutalmente preso di mira la testa di Dolph dopo la recente commozione cerebrale di quest'ultimo per sconfiggere Ziggler e conquistare il World Heavyweight Championship per la seconda volta. Nella puntata di \"Raw\" del 17 giugno, Del Rio ha spiegato di aver preso di mira la testa di Dolph nello stesso modo in cui quest'ultimo ha mirato alla gamba infortunata di Del Rio quando Ziggler ha incassato il suo Money in the Bank contract per vincere il titolo da Del Rio. Nella stessa sera, affronta CM Punk nel main event perdendo per count-out e venendo furiosamente attaccato da Ziggler. Il 21 giugno a \"SmackDown\", Del Rio affronta Jericho, ma Dolph Ziggler interferisce attaccando nuovamente Del Rio, che quindi vince il match per squalifica; Del Rio si d\u00e0 alla fuga ma, dopo che Jericho ha colpito Dolph con la \"Codebreaker\", torna sul ring e infierisce su Ziggler colpendolo con un calcio alla testa. Nella puntata di \"Raw\" del 24 giugno ha luogo il rematch tra Del Rio e Jericho; il match questa volta termina a favore di quest'ultimo, seppur solo per squalifica, quando Rodriguez colpisce Jericho con un secchio. Il 28 giugno a \"SmackDown\", Del Rio celebra la conquista del World Heavyweight Championship con la \"Fiesta Del Rio\", ma viene interrotto da Dolph Ziggler che lo assale, per poi colpire, quando Del Rio si \u00e8 dato alla fuga, Rodriguez con una chitarra. Nella puntata di \"Raw\" del 1\u00ba luglio ha luogo un \"Champion vs. Champion\" match contro il WWE Champion John Cena, ma a causa di una distrazione di Ziggler, Del Rio viene sconfitto. Nella puntata di \"SmackDown\" del 5 luglio affronta CM Punk, ma il match termina in no contest. Nella puntata di \"Raw\" dell'8 luglio, affronta Sin Cara, ma il match termina con un double countout a causa dell'intervento di Ziggler, con il quale Del Rio ha una rissa fuori ring. Nella puntata di \"SmackDown\" del 12 luglio Del Rio \u00e8 stato aggredito da Ziggler vestito come Sin Cara. Il 14 luglio a Money in the Bank, Del Rio ha sconfitto Ziggler per squalifica per mantenere il World Heavyweight Championship, dopo che la fidanzata di Ziggler AJ Lee ha colpito Del Rio in faccia con il suo Divas Championship. La notte seguente a \"Raw\", Del Rio ha sconfitto Ziggler in una rivincita non titolata dopo una distrazione da AJ. Nella puntata di \"Raw\" del 29 luglio, Del Rio rientr\u00f2 in una faida con Christian dopo aver perso contro di lui in un match non titolato. Quella stessa settimana a \"SmackDown\", dopo che Christian ha vinto un three-way match per diventare il contendente numero uno per il World Heavyweight Championship, Del Rio lo ha attaccato nel corso di una intervista post-match. Nella successiva puntata di \"Raw\", Del Rio ha perso un match non titolato contro Rob Van Dam, dopo che l'interferenza di Ricardo Rodriguez \u00e8 fallita, che ha portato Del Rio ad attaccare ferocemente Rodriguez al termine del match. Quattro giorni dopo a \"SmackDown\", Del Rio \u00e8 stato nuovamente sconfitto da Christian in un match non titolato. Il 18 agosto a SummerSlam, Del Rio ha difeso con successo il World Heavyweight Championship contro Christian. Al ritorno di Rodriguez, quest'ultimo si \u00e8 allineato con Rob Van Dam, accompagnandolo ai match e aiutandolo a sconfiggere Del Rio in un match non titolato per guadagnare una title shot per il World Heavyweight Championship. Nella puntata di \"SmackDown\" del 13 settembre, Del Rio ha sconfitto Rodriguez in un match singolo. Due giorni dopo a Night of Champions, il match titolato tra Del Rio e Van termina in una squalifica per Van Dam, dopo che Del Rio si \u00e8 rifiutato di lasciare la cross armbreaker, conservando di conseguenza il World Heavyweight Championship. Dopo il match Van Dam colpisce Del Rio con la \"Van Terminator\". A WWE Battleground batte RVD dopo uno strepitoso Battleground-Hardcore-Rules Match grazie alla Rio Grande nonostante Ricardo Rodriguez abbia notevolmente aiutato RVD. Nella puntata di Raw del 7 ottobre, Vickie Guerrero annuncia che, ad Hell in a Cell, il messicano difender\u00e0 il titolo contro il rientrante John Cena, il quale riuscir\u00e0 a vincere match e titolo terminando il regno di Del Rio dopo 133 giorni. Del Rio ha ricevuto il suo rematch il 24 novembre a Survivor Series, ma \u00e8 stato sconfitto di nuovo da Cena.\nLa notte seguente nella puntata di Raw del 25 novembre, Del Rio ha fatto coppia con il suo ex rivale Randy Orton perdendo contro John Cena e Big Show in un tag team match. Il 2 e 9 dicembre a \"Raw\", Del Rio ha perso contro il rientrante Sin Cara. Del Rio \u00e8 riuscito a sconfiggere Sin Cara il 6 gennaio 2014 a Raw. Dopo il match, Del Rio ha insultato Batista che da l\u00ec a poco avrebbe fatto il suo ritorno in WWE. Nella puntata di Raw del 20 gennaio, dopo che Del Rio ha sconfitto Rey Mysterio, Batista \u00e8 tornato e ha attaccato Del Rio con la \"Batista Bomb\". Sei giorni pi\u00f9 tardi alla Royal Rumble, Del Rio \u00e8 entrato nel Royal Rumble match con il numero 27, ma \u00e8 stato eliminato da Batista che ha poi vinto il match. Nella puntata di Raw del 3 febbraio, Del Rio si \u00e8 confrontato e ha assalito Batista, il quale ha eseguito una Powerbomb sul Del Rio attraverso il tavolo dei commentatori la settimana seguente. Ci\u00f2 ha portato ad un match tra Del Rio e Batista a Elimination Chamber, in cui Batista ha vinto. La notte seguente a \"Raw\", Del Rio ha sconfitto Batista nel rematch della scorsa notte. A WrestleMania XXX, Alberto Del Rio ha preso parte alla Andr\u00e9 the Giant memorial battle royal facendo molte eliminazioni per poi essere eliminato da Sheamus.\nNella puntata di \"Raw\" del 2 giugno, Del Rio ha sconfitto Dolph Ziggler per qualificarsi al Money in the Bank Ladder match per il vacante WWE World Heavyweight Championship; il quale \u00e8 stato vinto da John Cena. Nella puntata di \"SmackDown\" del 4 luglio, Del Rio ha affrontato Sheamus in un match valevole per lo United States Championship, in cui ha perso. Nella puntata di Raw del 7 luglio, ha sconfitto Dolph Ziggler ottenendo un'altra opportunit\u00e0 per lo United States Championship che ha perso contro Sheamus l'8 luglio a Main Event in un Last Man Standing match. A Battleground, ha partecipato alla battle royal per il vacante Intercontinental Championship, ma \u00e8 stato eliminato da Dolph Ziggler. Il 5 agosto, ha perso quello che \u00e8 stato il suo ultimo match, a Main Event contro Jack Swagger. Il 7 agosto 2014, tramite il sito ufficiale della WWE, \u00e8 stato annunciato il suo rilascio, dovuto a una \"condotta non professionale e ad un alterco con un dirigente della compagnia\".\nRitorno in AAA (2014\u20132015).\nIl 17 agosto 2014 Alberto Del Rio \u00e8 apparso al pi\u00f9 importante evento della AAA, \"TripleMania XXII\", con il ring name Alberto El Patr\u00f3n, accusando in un promo la WWE di razzismo e affermando di esser tornato nel suo paese natale e di volerci rimanere come wrestler in pianta stabile. Il 7 dicembre, all'evento \"War of Titans\", ha conquistato il titolo dei pesi massimi sconfiggendo El Texano Jr.\nRitorno in WWE (2015\u20132016).\nIl 25 ottobre 2015, ad \"Hell in a Cell\", Alberto Del Rio ha fatto il suo ritorno in WWE dopo poco pi\u00f9 di un anno, presentandosi con Zeb Colter come \"manager\" e rispondendo alla \"open challenge\" di John Cena per lo United States Championship; Del Rio ha vinto l'incontro in circa otto minuti e ha conquistato il titolo per la prima volta in carriera. La sera dopo, a \"Raw\", ha rivelato che lui e Colter erano intenzionati a creare la loro nuova nazione, la \"MexAmerica\". Durante il mese di novembre ha preso parte ad un torneo per il WWE World Heavyweight Championship, rimasto vacante in seguito all'infortunio del campione Seth Rollins (\"legit\"), eliminando Stardust al primo turno e Kalisto ai quarti di finale. Il 22 novembre, a \"Survivor Series\", \u00e8 stato per\u00f2 sconfitto in semifinale da Roman Reigns, poi vincitore del torneo, subendo cos\u00ec la prima sconfitta dal suo ritorno in WWE.\nNella puntata di \"Raw\" del 30 novembre 2015 Del Rio si \u00e8 unito alla nuova \"stable\" di Sheamus, la League of Nations (insieme a King Barrett e Rusev), terminando cos\u00ec la sua breve alleanza con Zeb Colter. Il 13 dicembre, a , ha difeso con successo lo United States Championship contro Jack Swagger in un Chairs match. Con il nuovo anno, Del Rio ha iniziato una faida con Kalisto, che lo ha sconfitto in un match non titolato: Del Rio ha perso lo United States Championship contro Kalisto nella puntata di \"Raw\" dell'11 gennaio 2016, salvo poi riconquistarlo tre giorni dopo a \"SmackDown\". Il 24 gennaio, alla \"Royal Rumble\", ha perso nuovamente il titolo contro lo stesso Kalisto. Il 21 febbraio, a \"Fastlane\", \u00e8 stato definitivamente sconfitto da Kalisto in un 2-out-of-3 Falls match. Nella puntata di \"Raw\" del 14 marzo Del Rio e Rusev hanno affrontato Big E e Xavier Woods del New Day per il WWE Tag Team Championship, ma sono usciti sconfitti. Il 3 aprile, a \"WrestleMania 32\", la League of Nations ha sconfitto il New Day in un 6-man Tag Team match; tuttavia la sera dopo non \u00e8 riuscita a vincere i titoli di coppia. Dopo aver cacciato King Barrett dal gruppo, nella puntata di \"SmackDown\" del 28 aprile Del Rio e Rusev hanno abbandonato Sheamus durante un match contro Cesaro, Kalisto e Sami Zayn, sancendo cos\u00ec la fine della \"stable\".\nNella puntata di \"SmackDown\" del 26 maggio Alberto Del Rio ha sconfitto Zack Ryder in un incontro di qualificazione al Money in the Bank Ladder match dell'omonimo pay-per-view. Il 19 giugno, a \"Money in the Bank\", Del Rio ha partecipato all'incontro insieme a Cesaro, Chris Jericho, Kevin Owens, Sami Zayn e Dean Ambrose ma la valigetta \u00e8 stata vinta da quest'ultimo. Con la \"Brand extension\" del 19 luglio 2016, Del Rio \u00e8 stato trasferito nel \"roster\" di \"SmackDown\". La settimana successiva ha partecipato ad una Battle Royal per determinare uno dei sei sfidanti nel 6-Pack Challenge per il WWE Championship, ma \u00e8 stato eliminato da Apollo Crews. Del Rio \u00e8 tornato nella puntata di \"SmackDown\" del 9 agosto, dov'\u00e8 stato sconfitto per squalifica da Randy Orton, venendo in seguito colpito con una \"RKO\". La settimana successiva, a \"SmackDown\", \u00e8 stato sconfitto da John Cena.\nIl 18 agosto 2016 Alberto Del Rio \u00e8 stato sospeso per trenta giorni in seguito alla sua prima violazione del Wellness Program. Il 9 settembre seguente ha rescisso consensualmente il suo contratto con la WWE.\nImpact Wrestling (2017\u20132018).\nIl 2 marzo 2017 Jos\u00e9 Rodr\u00edguez ha fatto il suo esordio ad Impact Wrestling, con il ring name Alberto El Patr\u00f3n. Al debutto ha vinto il World Heavyweight Championship sconfiggendo il campione Bobby Lashley in modo scorretto e pertanto ha dovuto rendere il titolo vacante la sera successiva. Il 22 aprile ha sconfitto Magnus, conquistando il Global Championship. Il 2 luglio, a Slammiversary XV, ha battuto Bobby Lashley e ha unificato i titoli detenuti da ciascuno, diventando il primo detentore dell'Unified World Heavyweight Championship. Il 14 agosto Impact Wrestling ha sospeso Alberto El Patr\u00f3n per due mesi in seguito a presunti episodi di violenza domestica contro la sua fidanzata, Paige, privandolo anche del titolo. Il messicano ha fatto il suo ritorno nella puntata del 5 novembre, attaccando Eli Drake.\nIl 6 aprile 2018 Alberto El Patr\u00f3n non si \u00e8 presentato ad un evento di Impact Wrestling a New Orl\u00e9ans (Louisiana) ed \u00e8 stato quindi licenziato dalla federazione il giorno seguente.\nVita privata.\nAlberto Rodr\u00edguez \u00e8 stato sposato per molti anni con una donna di nome Angela Velkei, dalla quale ha avuto tre figli; la coppia ha divorziato nel giugno del 2015.\nTra il maggio del 2016 e il novembre del 2017 ha avuto una relazione con la collega Saraya-Jade Bevis, meglio conosciuta con il ring name Paige.\nLucha de Apuestas.\nRecord: 2-0"}
{"id": "1996738", "revid": "42179", "url": "https://it.wikipedia.org/wiki?curid=1996738", "title": "?uestlove", "text": ""}
{"id": "1996742", "revid": "287204", "url": "https://it.wikipedia.org/wiki?curid=1996742", "title": "Polevskoj", "text": "Polevskoj \u00e8 una citt\u00e0 della Russia estremo orientale (Oblast' di Sverdlovsk), situata sul fiume \"Polevaja\" (affluente della \u010cusovaja), 57\u00a0km a sudovest del capoluogo Ekaterinburg; dal punto di vista amministrativo, dipende direttamente dalla oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1996743", "revid": "80339", "url": "https://it.wikipedia.org/wiki?curid=1996743", "title": "Polevskoy", "text": ""}
{"id": "1996744", "revid": "80339", "url": "https://it.wikipedia.org/wiki?curid=1996744", "title": "Polevskoi", "text": ""}
{"id": "1996747", "revid": "615138", "url": "https://it.wikipedia.org/wiki?curid=1996747", "title": "Ambasciatori italiani", "text": "Gli ambasciatori d'Italia sono i rappresentanti della Repubblica Italiana nelle relazioni diplomatiche con gli Stati esteri presso cui sono accreditati.\nI diplomatici ricevono un accreditamento presso il capo dello Stato ospitante e le credenziali di ambasciatore, il cui aspetto pi\u00f9 evidente \u00e8 l'immunit\u00e0 diplomatica. La funzione di ambasciatore, intesa come capo di una missione diplomatica, pu\u00f2 non coincidere con il grado di ambasciatore, che corrisponde al pi\u00f9 elevato grado della carriera diplomatica per Italia. In base al prestigio della sede e all'importanza delle relazioni bilaterali, la missione diplomatica, infatti, pu\u00f2 essere guidata anche da un funzionario di grado inferiore, per esempio consigliere di ambasciata o ministro plenipotenziario.\nPeriodicamente gli ambasciatori italiani in servizio all'estero e i vertici del Ministero degli affari esteri e della cooperazione internazionale si riuniscono presso il Palazzo della Farnesina, a Roma, in occasione della conferenza degli ambasciatori e delle ambasciatrici d'Italia nel mondo, per confrontarsi e riflettere sull\u2019azione internazionale dell'Italia."}
{"id": "1996753", "revid": "19152398", "url": "https://it.wikipedia.org/wiki?curid=1996753", "title": "Ponti radio", "text": ""}
{"id": "1996754", "revid": "1564499", "url": "https://it.wikipedia.org/wiki?curid=1996754", "title": "Lingua delaware", "text": "La lingua delaware anche nota come lingua lenape \u00e8 composta da due sottolinguaggi: la lingua munsee e la lingua unami. Essi appartengono al sottogruppo lingue algonchine orientali appartenente alla famiglia delle lingue algonchine. Il munsee e l'unami vennero parlati originariamente dalla popolazione dei lenape. Questa popolazione abitava nei pressi della regione dell'attuale New York City, in particolare nelle isole di Staten Island, Long Island, Manhattan e la vicina valle dell'Hudson; alcuni gruppi erano insediati anche negli stati confinanti della Pennsylvania, del New Jersey e lungo le coste del Delaware.\n\u00c8 stimato che durante l'ultima met\u00e0 del XVII secolo esistessero circa quaranta villaggi locali con un centinaio di persone per ogni villaggio. Con l'avvento dei primi colonizzatori europei la stima \u00e8 di circa 8000/ persone circa. Prima dell'avvento degli europei queste popolazioni non furono mai unite n\u00e9 politicamente n\u00e9 linguisticamente, e i nomi \"delaware\", \"munsee\" e \"unami\" vennero applicati solo successivamente, l'appellativo \"munsee\" cominci\u00f2 ad essere utilizzato a partire dal 1727, mentre la parola \"unami\" si inizi\u00f2 a utilizzare a partire dal 1757.\nL'intensificarsi dei contatti con gli europei port\u00f2 alla graduale perdita delle popolazioni Delaware dei loro territori originari, in un lento processo di movimenti migratori che diedero luogo a continui smembramenti e accorpamenti di vari gruppi, tutto ci\u00f2 in un arco temporale di circa duecento anni. Gli attuali nomi con cui vengono identificate queste popolazioni vennero attribuiti alle comunit\u00e0 frutto di questo processo migratorio, che vide lo spostamento forzato delle popolazioni Delaware in Oklahoma, Kansas, Wisconsin, e nei territori di New York e Canada.\nDurante la fine del XIX secolo in Oklahoma si formarono due gruppi distinti che parlavano il linguaggio unami, i \"cherokee delaware\" che si erano insediati a Washington, Nowata, e nelle Craig Counties e gli \"absentee delaware\" di Caddo County. Nonostante esistano ancora individui che parlano il linguaggio unami, esso \u00e8 tuttavia considerato estinto. Attualmente \u00e8 in corso un'opera di recupero di questa lingua da parte della Nazione Delaware in Oklahoma.\nQuesto processo di dispersione e agglomerazione invest\u00ec anche i munsee costretti a migrare in diverse localit\u00e0 a sud dell'Ontario alla fine del XVIII secolo, nelle zone di Moraviantown, Munceytown, e delle \"Sei Nazioni\". Un'ulteriore ondata migratoria port\u00f2 alcuni munsee nelle zone di Stockbridge e Cattaraugus oltre che in Kansas. Attualmente esistono solo uno o due individui che conservano ancora la lingua munsee nei pressi di Moraviantown.\nClassificazione.\nIl munsee e l'unami sono considerati appartenenti alla famiglia dei linguaggi algonchini e sono classificati nel sottogruppo dei linguaggi algonchini orientali. Le lingue della famiglia algonchina costituiscono un gruppo di lingue storicamente derivate da una fonte comune, il proto-algonchino. \nLa diffusione della lingua algonchina va dal Canada, alle Montagne Rocciose fino alla costa atlantica, passando per la regione delle Grandi Pianure americane e la zona meridionale dei Grandi Laghi. Tuttavia, nonostante la sua ampia diffusione, gran parte dei linguaggi algonchini sono ormai estinti. \nIl linguaggio algonchino orientale era diffuso nella costa atlantica orientale e si estendeva dalle \"Province Marittime\" del Canada fino alla Carolina del Nord. Anche la maggior parte di questi linguaggi \u00e8 ormai andata perduta e se ne ha conoscenza solo grazie a rare testimonianze. Tuttavia l'Algonchino orientale \u00e8 considerato un sottogruppo della famiglia delle Lingue algonchine, ed ha al suo interno un numero sufficiente di caratteristiche peculiari che suggerisce una sua provenienza da una fonte comune, ovvero un proto-algonchino orientale.\nLa grande somiglianza tra lingua \"munsee\" e \"unami\" indica che essi siano derivati da una lingua originaria comune, che si potrebbe definire \"delaware comune\" dal quale si sono distinti nel corso del tempo prendendo ognuno caratteristiche specifiche. In alcune classificazioni il \"munsee\" e l\"'unami\" vengono accorpati con la lingua mohicana, a formare un unico gruppo denominato \"delawarano\", intendendo cos\u00ec esprimere la stretta affinit\u00e0 tra i tre linguaggi; tuttavia \"unami\" e \"munsee\" sono molto pi\u00f9 strettamente correlati tra loro che rispetto al mohicano. Per questo motivo la corretta genealogia dei linguaggi Delaware potrebbe essere ricostruita in questo modo: \n\"proto-algonchino\" \u21d2 \"proto-algonchino orientale\" \u21d2 \"delawerano\" \u21d2 \"delaware comune\" + \"mohicano\", dove il \"delaware comune\" si suddivide ulteriormente in \"munsee\" e \"unami\".\nFonologia.\nIl \"munsee\" e l'\"unami\" hanno un bagaglio simile ma non uguale di consonanti e vocali, ma condividono numerose regole fonetiche in comune. Ad esempio entrambi i linguaggi hanno la stessa regola di base per attribuire l'accento. Tuttavia l'\"unami\" ha la particolarit\u00e0 di assegnare l'accento in alcune forme verbali in modo tale che la penultima sillaba viene accentata anche quando la regola per l'accento vuole che esso debba essere posto nella sillaba che la precede. \nEntrambi i linguaggi presentano la stessa gamma di consonanti, come nella tabella seguente:\nOccorre aggiungere che l\"'unami\" presenta consonanti occlusive lunghe mute come \"p\u00b7\", \"t\u00b7\", \"\u010d\u00b7\", \"k\", e consonanti fricative lunghe mute come \"s\u00b7\", \"\u0161\u00b7\", ed \"x\u00b7\". Tuttavia una piena analisi delle consonanti lunghe non \u00e8 mai stata possibile e per questo esistono diverse versioni del sistema di consonanti della lingua Delaware.\nAnche per quanto riguarda l'analisi del sistema di vocali esistono diverse interpretazioni. Una di queste vuole che i due linguaggi abbiano lo stesso sistema di vocali composto da quattro vocali lunghe che sono: /i\u00b7 o\u00b7 e\u00b7 a\u00b7/, e due brevi, che sono: /\u0259 a/. Questo sistema \u00e8 lo stesso che \u00e8 stato ricostruito per il proto-algonchino orientale. Una lettura alternativa alla prima riflette invece le differenze tra i due linguaggi, come mostrato nello schema sottostante:\nLessico.\nSia l\"'unami\" che il \"munsee\" presentano prestiti linguistici dalle lingue europee. I primi Europei in assoluto ad entrare in contatto con la cultura delaware furono gli esploratori olandesi e per questo motivo sia nella lingua \"unami\" che nella \"munsee\" esistono prestiti linguistici dall'olandese. Gran parte delle parole delaware prese dall'olandese sono nomi attribuiti agli oggetti comunemente oggetto di commercio, soprattutto quelli assolutamente nuovi per questa cultura, come \u00e8 mostrato nella tabella sottostante:\nSistema di scrittura.\nNon esiste un sistema di scrittura standardizzato n\u00e9 per la lingua \"unami\" n\u00e9 per la lingua \"munsee\". Per questo motivo i linguisti tendono a fare uso dei caratteri presenti nell'alfabeto fonetico internazionale o anche nell'alfabeto fonetico americano per rappresentare suoni che non sono sufficientemente rappresentati nei sistemi standard di scrittura."}
{"id": "1996759", "revid": "4175", "url": "https://it.wikipedia.org/wiki?curid=1996759", "title": "Rugby Calvisano (2006-2007)", "text": ""}
{"id": "1996760", "revid": "125637952", "url": "https://it.wikipedia.org/wiki?curid=1996760", "title": "Carinola", "text": "Car\u00ecnola \u00e8 un comune italiano di abitanti della provincia di Caserta in Campania.\nOrigini del nome.\nForse il nome deriva dal toponimo greco Kalinium, luogo su cui fu anticamente fondata la citt\u00e0, oppure forse deriva da \"Calinolum\", derivato a sua volta dalla colonia romana di \"Calenum.\" Tale origine del toponimo, come sostenuto dagli storici locali Luca Menna e Salvatore Theo, andrebbe a identificare sia la citt\u00e0 di Carinola che la vicina Calvi Risorta. In realt\u00e0, tale identica denominazione, sarebbe da ricercare in un errore materiale nella trascrizione da parte di Paolo Diacono, il quale avrebbe trascritto l'aggettivo \"Calenum\", riferito all'Antica \"Cales\" (odierna Calvi Risorta), al posto del longobardo toponimo \"Calinium\", riferito invece proprio a Carinola. \u00c8 un'ipotesi, questa, che riprenderebbe una diretta latinizzazione del greco \"Kalinium\".\nSecondo Mario Falso, il toponimo Carinola \u00e8 un composto di &lt;car&gt; e di &lt;nola&gt;, con epentesi della lettera \"i\". L'elemento linguistico &lt;car&gt; deriva dalla radice osca kar, che, a sua volta, deriva dal greco antico kapa, prestito mutuato dal fenicio, col significato di \"principale centro abitativo riferito su terraferma\" poich\u00e9 kar, per i popoli del Mediterraneo, aveva il significato di \"pietra, roccia\". E l'elemento linguistico nola deriva dalla voce osca nuvla, che aveva il significato di una comunit\u00e0 di un villaggio nuovo (nuv = nuovo; la = villaggio). L'inserzione della lettera \"i\" dava l'idea di un territorio abbastanza esteso lungo il versante meridionale dell'odierno Monte Massico. Il toponimo Casanova, sua odierna frazione, \u00e8 un composto di &lt;casa&gt;, piccolo agglomerato di abitazioni, e di &lt;nova&gt;, aggettivo latino col significato di \"nuova; plurale: nuove\"; quindi l'etimologia rappresenta, nel periodo medio repubblicano, un agglomerato costituito da alcune abitazioni nuove, costruite lungo e in prossimit\u00e0 del percorso della Via Appia.\nTerritorio e Geografia fisica.\nCarinola ha un'estensione territoriale di 59,23\u00a0km2 , in gran parte occupati da terreni coltivati e selve. Sviluppatasi nella parte nord della regione, nell'antico territorio della Campania Felix, Carinola \u00e8 la culla dell'Ager Falernus, la fertile zona che dall'Antica Sinuessa fino all'odierna Francolise produceva (e produce ancora) il Falerno, uno dei vini pi\u00f9 apprezzati dagli antichi romani. Centrale nel collegamento tra le citt\u00e0 di Napoli e Roma, confina a nord con Sessa Aurunca, a nord-est con Teano, a sud-est con Francolise, a ovest con Falciano del Massico (il cui territorio era, fino al 1964, parte del Comune di Carinola) e a sud, per pochi km, con Mondragone, Cancello Arnone e Grazzanise. Lo sviluppo di agglomerati urbani \u00e8 limitato alle frazioni sparse del territorio e al capoluogo, che d\u00e0 il nome all'Ente. Le frazioni pi\u00f9 popolose sono Nocelleto, Casale e Casanova, insieme al capoluogo Carinola, che tuttavia costituisce l'agglomerato pi\u00f9 piccolo tra le comunit\u00e0 maggiori. Altre frazioni sono S. Donato, Ventaroli, S. Croce, Croce di Casale e Cascano di Carinola (Parco Libellula, Campo de' Felci). Borghi caratteristici, seppur poco popolati, sono S. Ruosi-Ceraldi, S. Anna, Borgo Migliozzi e Borgo Fava. \nConfini naturali del territorio urbano sono il Monte Massico ad ovest e il Fiume Savone ad est. Pi\u00f9 ampia \u00e8 l'area oltre il Savone, riportata sulle carte geografiche come \"Piana di Carinola\".\nStoria.\nLa cittadina venne probabilmente fondata prima dai Pelasgi con il nome di \"Urbana\", alla confluenza tra le strade per le romane \"Tianum\" Sidicinum (l'odierna Teano) e \"Gallicanum\" (Cascano). In seguito venne occupata dagli Etruschi, come testimoniano alcune costruzioni ancora presenti sul territorio, e poi anche dai Romani stessi. Fu tra il X e il VI sec. a.C. che la citt\u00e0 visse sotto la costante protezione di Capua, centro sempre importante. Come afferma il Menna, \"\"[...] divenne fortezza, al centro di una vasta vallata, dove potevano vivere e prosperare i numerosi abitanti. Fu sotto il dominio dei Romani che Caleno o Calinum accrebbe la sua prosperit\u00e0 e la sua notoriet\u00e0, divenendo subito Municipium\"\"\"\" Ci\u00f2 vale a dire, con le parole dello stesso Menna, che era \"citt\u00e0 con governo, leggi, milizie e magistrati propri. Di Caleno parlano Plinio il giovane, Stradone, Orazio [...]\". E ancora: \"A Calinum i Romani, che spesso si recavano a Napoli e a Cuma per interrogare la Sibilla circa le sorti dell'impero, trovavano le tabernae deversoriae e le stabines\"\".\" \nA dispetto dell'identificazione diretta di Carinola - Foro Popilio o Carinola - Foro Claudio, le parole di De Stasio e le successive deduzioni dello storico Giovanni Iannettone rendono l'idea della costituzione di una citt\u00e0 che conteneva al suo interno varie realt\u00e0 di fondazione di epoca Romana e anteriore. A De Stasio (\"estendeva il suo territorio fino a comprendere da un lato Mondragone e dall'altro la Valle del Volturno fin quasi a Capua, da cui dipendeva\") cos\u00ec fa eco Iannettone: \"difatti nell'ambito sono state sempre comprese non solo la citt\u00e0 di Foro Popilio, che fu fondata dai Pelasgi verso il 1100 a.C. e dagli Etruschi, ma anche la zona de I Greci, la citt\u00e0 di Foro Claudio, la colonia di Urbana, la citt\u00e0 di Larissa, territorio su cui si sono sviluppate le attuali frazioni di Casanova, Casale, Nocelleto, Ventaroli, S.Donato, S.Croce e le ex frazioni di Falciano Capo e F. Selice\"\".\" \nL'arrivo nel 750 dei Saraceni nella zona coincide con la lenta distruzione della citt\u00e0, cominciata gi\u00e0 dalle incursioni barbariche di Genserico e port\u00f2 la popolazione a rifugiarsi nel sito di Foro Claudio e nelle colline circostanti (odierna Casale, ove esiste un palazzo di residenza estiva del vescovo e uno stemma del vescovo Tommaso Anfora datato 1143 ?).Dopo la distruzione degli agglomerati di Urbana - Foro Popilio, la citt\u00e0 venne ricostruita come riunificata con il nome di \"Carinola\" e innalzata a sede vescovile intorno al 1100. Successivamente la citt\u00e0 pass\u00f2 sotto il controllo di un feudatario normanno, il conte Riccardo ed entr\u00f2 a far parte del principato di Capua.\nNelle campagne circostanti molti dei ruderi delle abitazioni di Urbana vennero rimossi e riutilizzati nella costruzione di \"poderi-fortezza\". Accanto a questi poderi gli abitanti cominciarono a costruire delle cappelle e le due comunit\u00e0 pi\u00f9 grandi, quelle di \"San Pietro\" a nord-ovest e di \"San Sisto\" a sud-est, costruirono delle vere e proprie parrocchie. Con la fusione delle due comunit\u00e0 nel 1400 ci fu la nascita della frazione di Nocelleto.\nPi\u00f9 ad ovest del centro urbano di Carinola, ai piedi di una piccola collina del massiccio massicano, la \"Grancelsa,\" si sviluppavano in epoca tardo-medioevale i Borghi Lorenzi (oggi Laurenzi) e Carani. Sulla direttrice delle due piccole comunit\u00e0 si sarebbe sviluppata successivamente la frazione di Casanova. A vocazione prettamente pastorale e di coltura vitivinicola, ancorata alle tradizioni culturali e religiose di devozione al tempio sacrale della collina dedicato a Maria SS. Grande ed Eccelsa (da cui \"Grancelsa)\". Raggiungibile da Via Padre Michele Piccirillo, dedicata all'illustre studioso e archeologo originario del luogo, il Monumentale Convento di S. Francesco (XIII sec.).\nNel XVI secolo la citt\u00e0 decadde per via delle avverse condizioni ambientali. Infatti nelle vicinanze dei centri abitati erano presenti molti acquitrini e fiumi pieni di erbacce, che portarono malattie come il tifo e il colera, decimando la popolazione. Nel 1818 la diocesi di Carinola venne soppressa e il suo territorio fu unito a quello della diocesi di Sessa Aurunca.\nPer i fatti conseguenti all'occupazione tedesca del 1943, Carinola \u00e8 stata insignita nell'anno 2004 di Medaglia d'argento al merito civile. Fu infatti, come si legge anche nella motivazione dell'onorificenza, \"centro strategicamente importante\": la cittadina fu sede del \"Deutsch Ortskommandantur,\" parte della Linea Massico-Trigno, a sua volta sostegno della pi\u00f9 conosciuta Gustav. Storica la testimonianza, nel segno della sofferenza della deportazione, dell'illustre cittadino carinolese Antonio Zannini, docente ed ex dirigente social-democratico, scomparso nel 2012. Particolarmente sentita \u00e8 la ricorrenza del 28 ottobre: a Borgo Laurenzi (frazione Casanova) vennero uccisi dai corpi di mortaio sparati dai nazisti - appostati sulla vicina Grancelsa - ben tredici civili. Moderne ricostruzioni storiche datano in realt\u00e0 il nefasto evento al 1\u00b0 novembre, data di un documentato scontro tra le forze Alleate e l'esercito tedesco, limitato ai centri di S. Croce e Carinola.\nNel 1964, Falciano, che fino ad allora era frazione del comune di Carinola, ottenne l'autonomia comunale.\nMonumenti e luoghi d'interesse.\nLa \"Pompei del Quattrocento\": Architetture situate nel centro.\nLa cittadina e i casali attorno hanno subito un continuo processo di stratificazione architettonico, ultimo quello ravvisabile negli stili primo-novecenteschi. Tuttavia, fu a partire da met\u00e0 del '400, che si risent\u00ec della maggiore influenza catalano-aragonese, che avrebbe segnato significativamente il volto della citt\u00e0 per i futuri anni. Per tale motivo, lo storico dell'arte Adolfo Venturi la defin\u00ec, in uno storico epiteto, \"Pompei del Quattrocento\".\nNella citt\u00e0 di Carinola possiamo trovare la gi\u00e0 Cattedrale (infatti la citt\u00e0 fu sede vescovile poi soppressa nel 1818 dalla bolla De utiliori di Papa Pio VII), originariamente intitolata alla Madre di Dio ed ai Santi Giovanni Battista ed Apostolo dal vescovo San Bernardo da Capua, che ne fu il costruttore in stile prevalentemente romanico. \nNella parte orientale della citt\u00e0, a ridosso dell'antica cinta muraria, vi \u00e8 il Complesso religioso dell'Annunziata, costituito originariamente dalla chiesa, da una congregazione e da un ospedale. Fu fondato, probabilmente a scopo assistenziale (significativa la presenza della congregazione) nel corso del XV secolo.\nNel centro cittadino, per lo pi\u00f9 conservatosi nelle sue forme originarie, si trova il palazzo Petrucci-Novelli, risalente al XV secolo, costruito per volere di Antonello Petrucci, segretario regio sotto Ferrante d'Aragona implicato nella famigerata \"Congiura dei Baroni.\" Fu costruito in forme rinascimentali del gotico fiorito, che presentano per\u00f2 gi\u00e0 molti elementi tipici del barocco spagnoleggiante, specialmente nel loggiato di un angolo occidentale del palazzo. \u00c8 l'esempio pi\u00f9 imponente di architettura catalano-aragonese nella cittadina, stagliato sulla vista della centrale Piazza Osvaldo Mazza, attiguo al Municipio. Gli archi sono sostenuti da colonne ottagonali e sono presenti fra le volte importanti affreschi rinascimentali. Oggi \u00e8 sede del Consiglio Comunale. \nAll'ingresso settentrionale del borgo medievale si trova il castello cittadino. La sua costruzione fu voluta dal conte Riccardo, nel 1134, locale feudatario normanno, quando la citt\u00e0 era inclusa nel principato di Capua. Fu oggetto di restauri e ricostruzioni in et\u00e0 angioina e aragonese, epoche in cui furono costruiti i principali elementi gotico-catalani. Oggi ne rimangono i ruderi e, quasi completo, il maschio di epoca aragonese.\nPer l'architettura civile della cittadina, c'\u00e8 anche Palazzo Marzano. Commissionato dal Duca di Sessa Marino Marzano, sposo di Eleonora d'Aragona, venne edificato in tutta probabilit\u00e0 a met\u00e0 del XV secolo. La struttura presenta l'impianto tipico della residenza catalano-aragonese. Purtroppo, la struttura originaria \u00e8 stata fortemente danneggiata e mutilata dagli eventi del secondo conflitto mondiale. Tra il 2016 e il 2019 \u00e8 stato oggetto di un importante restauro, commissionato dal Ministero dei Beni Culturali e curato dagli Architetti Francesco Miraglia e Corrado Valente.\nArchitetture situate nelle frazioni.\nNella frazione di Ventaroli \u00e8 presente la Basilica di Santa Maria in Foro Claudio, comunemente conosciuta come \"Episcopio\", antica cattedrale in stile pre-romanico, molto famosa per i dipinti riguardanti i lavori manuali dell'epoca longobarda. Il primo nucleo venne realizzato in prossimit\u00e0 di preesistenze romane, forse ad uso termale. Da rilevare la presenza di un catino absidale affrescato secondo forti influenze orientali. \u00c8 stata riaperta da poco, ma fu sede vescovile dal VI secolo all'XI secolo.\nNella frazione Casanova si trova il Convento di San Francesco risalente al XIII secolo, che ha subito un importante restauro nell'anno 2007. La struttura, di impianto gotico, ospita un chiostro interessato da importanti rimaneggiamenti nel corso del XIV sec. Leggenda vuole che nella prima fase di vita della comunit\u00e0 francescana, essa abbia ospitato proprio il Santo di Assisi, la cui presenza sarebbe attestata dai segni delle ginocchia in preghiera nella piccola grotta alla destra dell'edificio. \nSempre nella frazione di Casanova la terza domenica di maggio di tutti gli anni hanno luogo i festeggiamenti in onore della \"Madonna Grande ed Eccelsa\", per la ricorrenza viene allestita durante la notte precedente la processione l'Infiorata che consiste in una trama che si sviluppa su tutto il manto stradale di via Grancelsa, intervallato da veri e propri disegni rappresentanti motivi sacri, colorata poi con i fiori, precedentemente raccolti a mano dagli abitanti. Ideatore dell'Infiorata, insieme ad altri casanovesi - evento sociale giovane ma ormai ben radicato - fu il compianto maestro Antonio Falso, che ha lasciato testimonianza e memoria dell'arte di devozione e di colore che \u00e8 oggi. La statua della vergine \u00e8 lignea ed \u00e8 risalente al XVII o XVIII secolo, i tratti tipici dell'arte di quest'epoca sono stati rievocati grazie a un recente restauro. Molto caratteristici sono i due nuclei fondativi della frazione, i Borghi Laurenzi e Carani. Il primo \u00e8 sviluppato su una corte di un antico palazzo patrizio allargata agli alloggi della guardiola e del microcosmo di botteghe e artigiani nato attorno alla dimora. Borgo Carani, invece, caratterizzato dalle sue vie strette e da un vetusto basolato, \u00e8 un piccolo agglomerato urbano costituitosi in altura. Casanova diede i natali a Padre Michele Piccirillo, archeologo e teologo francescano scomparso nel 2008.\nNella frazione Casale si trova la Cappella di S. Paolo, ove da tradizione si ricorda il passaggio di Paolo verso Roma nel suo ultimo viaggio. Allo stesso gli antichi avi avrebbero offerto vino e lupini (salatielli), avvenimento che si rinnova con la tradizionale sagra, in occasione dei festeggiamenti del Santo il 24 e 25 gennaio di ogni anno; Il Santuario di Maria S.S. delle Grazie (1400), ove nel 1600 circa \u00e8 apparsa la Madonna a una ragazza del luogo, Antonietta Fava. Ivi si venera Sacra Icona del 1400. Solenni e importanti sono i festeggiamenti il 7 agosto. Notevoli sono gli affreschi nella Chiesa Madre di SS. Giovanni e Paolo.\nInsiste nella frazione di Nocelleto la piccola e antica Chiesa dell'Annunziata, risalente al V-VI secolo a.C. Dell'antica struttura oggi rimangono solo alcune parti esterne, mentre l'interno \u00e8 stato rimaneggiato in tempi recenti. Attualmente \u00e8 costituita da un'unica navata a cui si addossano altri volumi. La facciata \u00e8 databile al XV sec., con un antico portale in pietra posto in precedenza nella parte posteriore, all'entrata del cimitero religioso.\nSociet\u00e0.\nEvoluzione demografica.\nCarinola conta, al 31-12-2020, 7.241 abitanti. Le frazioni pi\u00f9 popolose sono Nocelleto, Casale e Casanova. \nCultura.\nA Carinola \u00e8 presente il Museo \"Luca Menna\", che ospita 15 statuette in terracotta invetriata, una volta esposte sul frontale della ex cattedrale, uniche nel loro genere ed iconograficamente riconducibili alle cariatidi presenti in San Lorenzo Maggiore a Napoli e nelle altre vicine chiese di Santa Chiara, San Giovanni a Carbonara e di Donna Regina vecchia. La collezione include anche paramenti liturgici, candelabri e oggetti celebrativi usati dai vescovi che si sono succeduti a Carinola.\nInfrastrutture e trasporti.\nIl territorio \u00e8 attraversato dalla SS. Appia, snodo fondamentale per il collegamento all'Autostrada del Sole. Altre importanti arterie sono la SP 4, che attraversa la citt\u00e0 dal confine con Sessa Aurunca a quello con Francolise e la SP 43, che collega la frazione Casanova ai centri di Falciano del Massico e Mondragone, quindi alla Via Domitiana. Il centro \u00e8 servito anche dalla vicina Stazione di Falciano-Mondragone-Carinola, al centro della tratta Roma-Napoli. \nStemma e gonfalone.\n\"Scudo d'azzurro, alla croce formata da nove rombi d'argento, di cui cinque in palo appuntati e quattro in fascia accollati e questi moventi due a destra e due a sinistra dal rombo di mezzo fra quelli in palo.\" \nR.D. 26-7-1868\nLo stemma attualmente in uso \u00e8 quello a cinque rombi, di colore bianco, iscritti nello scudo di colore azzurro. Lo stemma cittadino, con la caratteristica croce a rombi, \u00e8 presente sulle torri civiche oltre che in uso sulle bandiere e gli atti del Comune.\nAmministrazione.\nIl sindaco di Carinola \u00e8 Giuseppina Di Biasio eletta con la lista civica \"Carinola Futura\" dal 04/10/2021.\nSport.\nCarinola ha una rappresentativa calcistica, denominata Carinola Calcio e fondata nel 2004.\n&lt;br&gt;\nIl Carinola Calcio nell'anno 2019/2020 milita in Prima Categoria."}
{"id": "1996761", "revid": "1543377", "url": "https://it.wikipedia.org/wiki?curid=1996761", "title": "Blade server", "text": "Un blade server \u00e8 un server auto-contenuto pensato per minimizzare l'occupazione di spazio; mentre un server tradizionale da montare in un \"rack\" pu\u00f2 esistere con almeno un cavo di alimentazione e uno di rete, in questo caso molti componenti vengono rimossi per considerazioni di ingombro o consumo, anche se dal punto di vista funzionale dispongono di tutto il necessario per essere considerati dei veri e propri computer.\nStoria.\nNegli anni settanta, subito dopo l'introduzione dei microprocessori a 8 bit, i microcomputer venivano messi su schede e inseriti in \"rack\" da 19 pollici. Quest'architettura costituiva un'alternativa ai sistemi di controllo basati su minicomputer per il controllo industriale. I primi modelli memorizzavano i programmi nelle EPROM ed erano limitati a una singola funzione con un piccolo ambiente di esecuzione \"realtime\".\nL'architettura VMEbus (circa 1981) defin\u00ec un'interfaccia per computer che includeva l'implementazione di una macchina installata in uno \"chassis\" di interconnessione con molteplici zoccoli per schede che fornissero I/O, memoria o capacit\u00e0 di calcolo addizionale. Il \"PCI Industrial Computer Manufacturers Group\" (PICMG) svilupp\u00f2 una struttura con \"chassis\" e \"blade\" per l'allora emergente bus PCI denominata \"CompactPCI\". In comune tra tutti v'era il fatto che l'intero \"chassis\" costituisse un singolo sistema. Anche se questo poteva includere pi\u00f9 schede per fornire la capacit\u00e0 di calcolo e la ridondanza desiderata, in ogni caso solo una scheda si occupava di coordinare le operazioni dell'intero sistema.\nPICMG estese la specifica di CompactPCI per far uso di Ethernet come connessione tra le schede. La versione 2.16 di \"CompactPCI Packet Switching Backplane\" fu adottata nel settembre 2001 (PICMG specifications). Questa forn\u00ec la prima architettura aperta per \"chassis\" con server multipli. A questo segu\u00ec la pi\u00f9 ampia e corposa AdvancedTCA, pensata per le necessit\u00e0 dell'industria delle telecomunicazioni per l\"'high-availability\" e alta densit\u00e0' con una vita di prodotto lunga (10 anni e oltre). Anche se i prezzi dei prodotti AdvancedTCA sono pi\u00f9 alti dei \"blade server\", i produttori affermano che i costi operativi e \"Total Cost of Ownership\" rendono queste soluzioni un'alternativa competitiva per molte parti della prossima generazioni di rete di telecomunicazioni.\nA febbraio 2006 Blade.org fu creato al fine di incrementare il numero di soluzioni di piattaforma \"blade\" disponibili e accelerare il processo di introduzione sul mercato. \u00c8 un'organizzazione collaborativa e una comunit\u00e0 di sviluppatori focalizzati nell'accelerare lo sviluppo e l'adozione di piattaforme \"blade\" aperte.\nLa nomea \"blade server\" si applicava quando una scheda includeva processore, memoria, I/O e supporto non volatile per la memorizzazione di programmi (memoria flash o hard disk). Questo permetteva ai produttori di includere un server completo, con sistema operativo e applicazioni, su un singolo supporto. Molti di questi potevano operare indipendentemente dentro uno \"chassis\" comune, facendo il lavoro di macchine distinte in una maniera pi\u00f9 efficiente. In aggiunta ai benefici pi\u00f9 ovvi (meno spazio), altri sono divenuti chiari relativamente ad alimentazione, raffreddamento, gestione e collegamento in rete grazie all'unione o condivisione di un'infrastruttura comune che supporta l'intero \"chassis\" invece di farlo per ogni macchina.\nRLX Technologies di Houston, per la maggior parte composta di persone provenienti da Compaq, mise in vendita il primo \"blade server\" moderno nel 2001. Hewlett Packard acquist\u00f2 l'azienda in 2005. La societ\u00e0 di ricerca IDC ha identificato HP e IBM come i pi\u00f9 attivi nel campo. Altri venditori includono AVADirect, Sun, Egenera, Supermicro, Hitachi, Fujitsu-Siemens, Rackable (\"Hybrid Blade\"), Verari Systems, Dell e Intel (come rivenditore degli \"chassis\" di IBM).\nDescrizione.\nUno \"chassis\" per \"blade server\", che ne pu\u00f2 contenere molteplici, fornisce servizi come l'alimentazione, il raffreddamento, la rete, varia connettivit\u00e0 e possibilit\u00e0 di gestione, anche se i produttori differiscono per cosa includono e non includono nel server (e nello \"chassis\"). L'insieme di \"blade server\" e \"chassis\" costituisce un sistema.\nUna singola lama (blade in inglese significa appunto \"lama\"), montata in verticale nello chassis, costituisce una macchina server (fisica) distinta che, da sola o in concorso con altre lame, pu\u00f2 simulare N macchine server virtuali. Infatti, la virtualizzazione rappresenta una tipica soluzione associata ai server blade unita al consolidamento di diversi sistemi di storage.\nIn una configurazione standard di un \"rack\", una \"rack unit\" (19 pollici di larghezza e 1,75 di altezza) costituisce la dimensione minima. Il beneficio pi\u00f9 importante, e la ragione dietro la spinta a fare uso di questo tipo di server, \u00e8 che i componenti non sono pi\u00f9 vincolati a questo minimo. Il \"rack\" pi\u00f9 comune \u00e8 alto 42 unit\u00e0, comportando che il numero di computer che possono essere montati sia lo stesso. Nel caso di \"blade\" questa limitazione non si applica, e la generazione corrente riesce a raggiungere densit\u00e0 sino a 128 macchine per rack.\nCaratteristiche.\nNella sua definizione pi\u00f9 stretta (la macchina di Turing, qui semplificata), un computer ha bisogno di:\nAl giorno d'oggi, a differenza dei primi computer, quanto sopra \u00e8 implementato con componenti elettronici a corrente continua, che producono calore. Altre parti, come il disco rigido, l'alimentatore, lo spazio di memorizzazione e le connessioni di rete, I/O (come tastiera, monitor, mouse, porta seriale, ecc.) servono solo per le funzioni base, e tuttavia aggiungono ingombro, calore e complessit\u00e0, per non dire delle parti in movimento, maggiormente facili a rompersi rispetto a quelle allo stato solido.\nIn pratica, v'\u00e8 la necessit\u00e0 di tutti questi componenti perch\u00e9 il computer possa fare qualcosa di utile. Nel caso di \"blade\", la maggior parte di queste funzioni sono spostate dal computer allo \"chassis\" (alimentatore), oppure virtualizzate (iSCSI, console remota via Internet Protocol), a addirittura rimosse (porte seriali), rendendo il computer pi\u00f9 semplice, e quindi piccolo ed economico da produrre (in teoria).\n\"Chassis\".\nLo \"chassis\" si occupa di fornire molti dei servizi non essenziali presenti nella maggioranza dei computer. Nel caso classico sono presenti componenti ingombranti, caldi ed inefficienti in termini di spazio, che possono essere duplicati e non operare al meglio. Ponendo questi servizi in un singolo posto e condividendoli, l'utilizzazione globale diviene pi\u00f9 efficiente. La scelta di quali servizi gestire ed in che modo varia tra i produttori.\nAlimentazione.\nI computer lavorano in un certo intervallo di tensione in corrente continua, mentre dalla rete elettrica arriva corrente alternata ad una tensione pi\u00f9 alta di quella richiesta, la cui conversione richiede alimentatori. Al fine di assicurare che un guasto non interrompa il funzionamento, anche server di fascia bassa dispongono di configurazioni di alimentazione ridondante, ancora una volta aumentando l'ingombro e la produzione di calore.\nL'alimentatore dello \"chassis\" fornisce l'alimentazione a tutti i server. \u00c8 possibile averne uno per \"chassis\" oppure averne uno separato che ne alimenti molteplici. Questa configurazione diminuisce il numero di alimentatori necessari per fornire un'alimentazione affidabile.\nLa popolarit\u00e0 dei \"blade server\" e la \"fame\" di elettricit\u00e0 ha portato a una maggior offerta di UPS montabili in un \"rack\", incluse unit\u00e0 specificatamente pensate per \"blade\" (come \"BladeUPS\").\nRaffreddamento.\nDurante l'utilizzo, i componenti elettronici e meccanici producono calore, che deve essere rimosso per assicurare un corretto funzionamento. Negli \"chassis\", come nel maggior parte dei computer, si utilizzano ventole.\nUn problema spesso sottostimato durante la progettazione di un sistema ad alte prestazioni \u00e8 il conflitto tra il calore generato e la capacit\u00e0 di rimuoverlo. Il fatto di avere l'alimentazione e il raffreddamento condivisi fa s\u00ec che ne venga prodotto meno rispetto al caso classico. Le nuove generazioni di \"chassis\" dispongono di ventole ad alta velocit\u00e0 regolabili, insieme a una logica di controllo che agisce in accordo coi requisiti di sistema, sino ad arrivare al raffreddamento a liquido.\nAl contempo, l'alta densit\u00e0 pu\u00f2 risultare in una maggiore domanda di raffreddamento quando lo \"chassis\" \u00e8 riempito oltre il 50%. Questo \u00e8 vero in particolare nelle prime generazioni. In termini assoluti, un \"rack\" totalmente riempito probabilmente genera maggiore calore rispetto al caso di server di dimensione 1U. Si pensi che nella stessa struttura in cui vanno 42 computer, si possono installare sino a 128 \"blade server\".\nRete.\nI computer sono sempre pi\u00f9 frequentemente prodotti con interfacce di rete ad alta velocit\u00e0 integrate, e per la maggior parte sono espandibili in modo che se ne possono aggiungere altre, pi\u00f9 veloci, affidabili e funzionanti su differenti tipi di portante fisica (rame e fibra). Questo pu\u00f2 comportare un ulteriore sforzo di ingegnerizzazione nella progettazione e produzione, consumo di spazio sia per installazione sia per capacit\u00e0 di espansione (\"slot\" vuoti) e quindi risultare in una maggiore complessit\u00e0. Topologie di rete ad alta velocit\u00e0 richiedono circuiti integrati e mezzi di trasmissione costosi, mentre la maggior parte dei computer non usano l'intera banda disponibile.\nLo \"chassis\" fornisce uno o pi\u00f9 \"bus\" di rete cui una \"blade\" si connette, e presenta queste porte o individualmente in una singola locazione (a differenza di una per computer) o le aggrega in un numero inferiore, abbassando i costi per la connessione dei singoli dispositivi. Questi possono essere presenti nello \"chassis\" stesso o in \"blade\" dedicate.\nDal punto di vista funzionale esistono due tipi di moduli di rete: \"switching\" o \"pass-through\".\nMemorizzazione.\nMentre di solito un computer ha bisogno di un \"hard-disk\" per memorizzare il sistema operativo, le applicazioni e i dati, non \u00e8 necessario che questo sia locale. Esistono vari metodi di connessione (FireWire, SATA, SCSI, DAS, Fibre Channel e iSCSI) per porli lontani dal server, anche se non tutti sono usati nell'ambito \"enterprise\". L'implementazione presenta problematiche simili a quelle delle interfacce di rete (si pensi che iSCSI funziona su una connessione di rete), e allo stesso modo possono essere rimossi dalla \"blade\" e posti individualmente o aggregati nello \"chassis\" o una \"blade\" dedicata.\nLa facolt\u00e0 di far partire il sistema da una \"Storage Area Network\" permette eliminare completamente i dischi. Questo permette di avere ulteriore spazio per memoria o processori addizionali.\nAltre \"blade\".\nVisto che lo \"chassis\" consente di fornire dei servizi base in una maniera standardizzata, questi possono essere usati da altri tipi di dispositivo. \"Blade\" che forniscono \"switching\", \"routing\", memorizzazione, accesso a SAN e \"fibre-channel\" possono essere inserite nella struttura a vantaggio di tutti i membri.\n\"Blade\" di memorizzazione possono anche essere usate dove capacit\u00e0 locale addizionale sia desiderata.\nUtilizzo.\nServer di questo tipo sono adatti per applicazioni specifiche, come hosting, housing e computer cluster. Le singole \"blade\" tipicamente permettono l'hot swap. Quando ulteriore capacit\u00e0 di calcolo, memoria e banda di I/O viene aggiunta, allora vengono usati per carichi di lavoro pi\u00f9 pesanti e differenziati.\nMentre negli anni passati, le soluzioni \"blade\" erano tipicamente adottate dai data center di grandi organizzazioni (aziende o enti pubblici), recentemente sono utilizzate anche per infrastrutture pi\u00f9 contenute.\nSebbene dal punto di vista teorico questa tecnologia permetta l'interoperabilit\u00e0 tra soluzioni di differenti produttori, allo stadio corrente di sviluppo si \u00e8 scoperto che sorgono meno problemi nel caso di un singolo produttore.\nUna standardizzazione della tecnologia potrebbe risultare in una maggiore libert\u00e0 di scelta per il consumatore. Un numero sempre pi\u00f9 alto di rivenditori di software sta entrando sul mercato.\nAd ogni modo, i \"blade server\" non costituiscono la risposta per qualunque problema. Possono essere visti come una forma di \"server farm\" che prende a prestito dai \"mainframe\" la struttura fisica, il raffreddamento e l'alimentazione. Per progetti grandi, \"server farm\" di \"blade server\" sono ancora necessari, e a causa all'alta densit\u00e0 possono soffrire dei problemi connessi a HVAC che affliggono le grandi \"server farm\" convenzionali."}
{"id": "1996767", "revid": "1789988", "url": "https://it.wikipedia.org/wiki?curid=1996767", "title": "Effetto Staebler-Wronski", "text": "L'effetto Staebler-Wronski \u00e8 la riduzione della conducibilit\u00e0 di buio e della fotoconducibilit\u00e0 spettrale di una superficie in silicio amorfo seguente la creazione di coppie elettrone-lacuna per effetto fotovoltaico.\nTale caratteristica costituisce la principale causa della repentina degradazione in potenza dei moduli fotovoltaici realizzati con questo materiale una volta esposti permanentemente alla luce del sole.\nL'effetto non \u00e8 osservabile nella forma cristallina del silicio o in altri film sottili con la medesima destinazione d'uso.\nA causa dell'effetto Staebler-Wronski un pannello solare in silicio amorfo perde il 30% delle prestazioni di potenza dichiarate dal costruttore nelle prime 300-400 ore di esposizione."}
{"id": "1996768", "revid": "132266", "url": "https://it.wikipedia.org/wiki?curid=1996768", "title": "Grenzschutzgruppe-9", "text": ""}
{"id": "1996769", "revid": "372624", "url": "https://it.wikipedia.org/wiki?curid=1996769", "title": "Domenico Baccarini", "text": "Biografia.\nNasce a Faenza il 16 dicembre 1882 figlio di Maddalena Bassi e Tommaso Baccarini.\nStudia alla Scuola \"Tommaso Minardi\" di Faenza ed ha come insegnante nella plastica e scultura Massimo Campello e nel disegno il direttore della scuola Antonio Berti che lo sollecita anche a sperimentare le terrecotte invetriate, seguendo l'esperienza della ceramica sviluppata a Faenza.\nOttenuto il diploma, grazie al sostegno di Berti e ad un aiuto economico del Comune, frequenta l'Accademia di Belle Arti a Firenze soggiornando nella citt\u00e0 toscana - in maniera discontinua - dal 1900 al 1903. Durante il periodo fiorentino Baccarini conosce personaggi quali Adolfo De Carolis, Gino Severini, Raoul Dal Molin Ferenzona, Giuseppe Venier, Giovanni Costetti e Lorenzo Viani.\nAgli anni 1901-1902 risalgono diverse opere, oggi riunite nelle raccolte Piancastelli della Biblioteca comunale Aurelio Saffi di Forl\u00ec: \"Busto di giovane donna\", \"Primavera\", \"Busto di signora\", \"Sensazioni dell\u2019anima\", \"Ninfe\".\nNel 1902 visita l'Esposizione Internazionale di Arti Decorative di Torino e nel 1903 la V Biennale Internazionale d'Arte a Venezia. In questo periodo si leg\u00f2 sentimentalmente a Elisabetta Santolini detta \"Bitta\" che divent\u00f2 la sua modella per tante opere.\nDopo una fase di lavoro presso la fabbrica di ceramiche dei fratelli Minardi e le fabbriche Riunite di Ceramica di Faenza si trasferisce a Roma dove nel 1904, dal rapporto con la Bitta, nasce la figlia Maria Teresa, che mor\u00ec poi giovanissima all'et\u00e0 di venticinque anni a causa della tubercolosi.\nNei primi mesi del 1904 \u00e8 ammesso alla Scuola del Nudo dell'Accademia di Francia. A Roma frequenta la casa di Giovanni Prini dove conosce artisti come Umberto Boccioni, Giacomo Balla, il musicista Alberto Gasco e i letterati Guelfo Cevenini e Giuseppe Baffico. Espone presso la redazione de \"La Patria\", diretta da Giuseppe Baffico, e trova lavoro come vignettista. Partecipa con successo alla \"Mostra Regionale Romagnola\" di Ravenna.\nTornato a Faenza nel 1905 lavora nella produzione di modelli per le officine Minardi ed esegue sculture e disegni, tre dei quali vengono esposti alla VI Biennale di Venezia.\nNel 1906 partecipa su invito del critico Antonio Pica alla \"Mostra di Belle Arti\" tenuta a Milano in occasione dell'Esposizione Internazionale per l'apertura del Sempione, espone a Faenza alla \"Prima mostra della Societ\u00e0 del Risveglio Cittadino\", collabora alla rivista romana \"Avanti! della domenica\", inizia la collaborazione con Beltramelli per l'illustrazione delle sue novelle.\nAbbandonato dalla Bitta e spinto da necessit\u00e0 economiche torna a Roma dove realizza una serie di disegni che illustrano il lavoro dei campi per la \"Casa del Pane\", istituzione benefica voluta dal faentino Sangiorgi.\nLa cattiva condizione fisica di Domenico Baccarini peggiora rapidamente durante questo secondo soggiorno romano tanto da costringerlo a ritornare a Faenza dove muore il 31 gennaio 1907.\nGiudizio Critico.\nNella mostra sul simbolismo in Italia tenuta nel 2011, Francesco Parisi ha scritto che \nPer Renato Barilli, invece, \nMostre.\nIn occasione del centenario dalla morte dell'Artista la Pinacoteca comunale di Faenza ha organizzato due mostre omaggio: la prima sui disegni e la seconda sulle opere pittoriche della pinacoteca.\nNella stessa occasione del centenario a Ravenna tra il 24 febbraio e il 3 giugno 2007, al MAR - Museo d'arte della citt\u00e0 di Ravenna, si \u00e8 tenuta una mostra dal titolo \"Domenico Baccarini - Una meteora del primo Novecento\" mostra che ne ha ripercorso le opere e gli stili, la vita e il talento.\nFilm.\nNel 2007 Silvana Strocchi dirige il film \"Il Germe del Melograno, il cenacolo Baccarini\" un lungometraggio di 155 minuti in cui si ripercorre la vicenda umana ed artistica del pittore faentino."}
{"id": "1996794", "revid": "123189737", "url": "https://it.wikipedia.org/wiki?curid=1996794", "title": "Gole del Verdon", "text": "Le gole del Verdon sono delle gole situate in Francia ossia le pi\u00f9 grandi d'Europa, nella provincia provenzale, create dallo scorrere del fiume Verdon.\nGeografia.\nIl Verdon sgorga dalla propria sorgente sul Colle d'Allos, nel massiccio dei Trois Ev\u00each\u00e9s (2819\u00a0m). Si va a gettare nella Durance, nei pressi di Vinon-sur-Verdon dopo un percorso di circa 175 chilometri. Il tratto pi\u00f9 interessante del corso del fiume si trova tra Castellane ed il Pont du Galetas, sul Lac de Sainte-Croix, bacino lacustre artificiale creato da non molti decenni su quella che era la vasta piana di Salles-sur-Verdon e formatosi a seguito della costruzione della diga di Sainte-Croix. \nA seguito dell'aumento delle acque nel 1973, il vecchio abitato di Salles fu evacuato con la forza, distrutto e lasciato inabissare. La chiesa del luogo fu fatta esplodere, cos\u00ec come il resto del villaggio fu demolito, per poi avviare la ricostruzione di un abitato pi\u00f9 moderno situato fuori dal bacino lacustre, con notevole disappunto dei suoi abitanti. Salles \u00e8 attualmente uno dei pi\u00f9 giovani villaggi di Francia.\nLe gole del Verdon formano per un buon tratto il confine tra i dipartimenti del Var a sud e dell'Alpes-de-Haute-Provence a nord, all'interno della regione della Provenza-Alpi-Costa Azzurra.\nL'area tra Castellane ed il lac de Sainte-Croix, che viene comunemente denominata \"gorges du Verdon\", \u00e8 divisibile in realt\u00e0 in tre parti distinte:\nLa Gole del Verdon sono strette e profonde: da 250 a 700 metri di profondit\u00e0, con una larghezza che va da 6 a 100 metri al livello del fiume Verdon e da 200 a 1500 metri da un lato all'altro in cima alla gola.\nGeologia.\nDurante il periodo Triassico, la Provenza era situata ad un livello pi\u00f9 basso del mare e completamente ricoperta da questo, fattore che ha contraddistinto il formarsi di vari strati di calcare. La situazione mut\u00f2 nel periodo Giurassico, quando la zona si trov\u00f2 coperta da un mare caldo e poco profondo, facilitando la crescita dei coralli. Nel Cretaceo, la Bassa Provenza affior\u00f2 dalle acque ed il mare raggiunse l'attuale livello alla base delle Alpi. Il Terziario vide la formazione delle Alpi, mentre le crepe pi\u00f9 o meno consistenti che si verificarono con tale spinta tra i calcari giurassici ebbero come risultato le varie vallate e gole. Fu proprio in questo periodo che presero forma le Gole del Verdon. Nel Quaternario durante la glaciazione, i fiumi e laghi dell'area divennero imponenti masse ghiacciate che plasmarono definitivamente la topografia locale e caratterizzarono vari strati del terreno. Al termine della glaciazione, le acque dei fiumi completarono il lavoro d'erosione, in particolare il Verdon che nel corso dei secoli ha scavato il suo letto fluviale tra i sedimenti calcarei e corallini con una portata di acque tumultuose di circa 2000 a 3000\u00a0m\u00b3 al secondo.\nStoria.\nLa valle del Verdon fu abitata dai Galli di Verguni.\nLe gole del Verdon non attirarono l'attenzione dei viaggiatori se non tardi. Le prime descrizioni che ci giungono sono infatti dei secoli XVIII e XIX, ma si tratta di due rare stampe (una del 1782 e l'altra del 1804). Nonostante la crescente sensibilit\u00e0 dell'uomo verso le bellezze naturali e il periodo romantico, non ci furono molti interessamenti all'area, anche per la sua natura impervia e la possibilit\u00e0 di percorrerla soltanto facendo scomodi sentieri e mulattiere. Le gole cominciarono ad avere una certa fama dopo la descrizione che ne fece \u00c9lis\u00e9e Reclus nel 1879, e la diffusione delle prime guide turistiche (le Guide Joanne di sicuro ne parlarono a partire dal 1877, in seguito \"Guide touristique de la Provence\", e \"guide Baedeker\") durante la Belle \u00c9poque.\nLe gole furono cartografate per la prima volta dai Cassini (anni 1770) e dagli ingegneri geografi del re, nel 1778.\nFu Martel che diresse la prima spedizione di discesa all'interno del canyon del Verdon (aprendo la strada dell'ormai famoso sentier Martel, cui deve il nome). Il turismo cominci\u00f2 ad interessare le gole lentamente dagli anni 1880 in poi: il sentiero era ancora malandato e pericoloso, le infrastrutture ricettizie (hotel, ristoranti, strade, sentieri) rari e poco confortevoli. In pi\u00f9, il principale mezzo di trasporto dell'epoca, la ferrovia, si arrestava a Saint-Andr\u00e9-les-Alpes, il che obbligava a noleggiare delle carrozze per arrivare alle gole.\nDagli anni 1890 (e fino agli anni venti compresi), dei progetti per rendere il canyon un tratto navigabile furono presi in considerazione. I primi lavori risalgono al 1906: il Touring Club de France (TCF) traccia un sentiero che permette di scendere nelle gole. Il primo boom turistico delle gole avviene tra la fine degli anni venti e gli anni trenta, su impulso del TCF: campagna sulla stampa a partire dal 1928, viaggi e spedizioni, reportage diffusi nei cinema, visite di giornalisti britannici. Questa promozione fu interrotta per nuovi lavori tra il 1929 ed il 1930: miglioramento della viabilit\u00e0 della strada, sempre su iniziativa e con fondi del TCF, creazione dei belvedere (tra cui quello che diverr\u00e0 il celebre Point Sublime), incoraggiamento alle compagnie di trasporti locali per incrementare le possibilit\u00e0 di spostamento nell'area, creazione di nuovi sentieri inaugurati nel giugno del 1930 ed infine la creazione del rifugio di Malines nel 1936. Questi sforzi furono premiati da un numero sempre crescente di visitatori che ben presto raggiunsero le migliaia attuali.\nIl 7 maggio del 1990 il luogo \u00e8 divenuto un sito naturale protetto.\nSito d'arrampicata.\nLe pareti delle Gole del Verdon rappresentano un importante sito d'arrampicata tra i pi\u00f9 famosi della Francia e d'Europa.\nSono presenti pi\u00f9 di 800 vie tra monotiri e vie lunghe su roccia di calcare.\nI settori.\nI settori pi\u00f9 famosi:\nMonotiri.\nI monotiri pi\u00f9 difficili:\nVie lunghe.\nLe vie lunghe pi\u00f9 difficili:"}
{"id": "1996805", "revid": "188323", "url": "https://it.wikipedia.org/wiki?curid=1996805", "title": "Testata troncoemisferica", "text": ""}
{"id": "1996806", "revid": "188323", "url": "https://it.wikipedia.org/wiki?curid=1996806", "title": "Testata a volume variabile", "text": ""}
{"id": "1996819", "revid": "1305772", "url": "https://it.wikipedia.org/wiki?curid=1996819", "title": "Sviluppo di Windows XP", "text": "Lo sviluppo di Windows XP inizi\u00f2 negli ultimi mesi del 1999 e termin\u00f2 nell'ottobre 2001. Il nome in codice del progetto di sviluppo era Whistler.\nWindows XP era inizialmente destinato ad essere un semplice aggiornamento di Windows 2000, ma con l'introduzione di un'edizione \"Personal\" destinata all'utenza domestica per sostituire l'ormai obsoleta linea Windows 9x.\nDiscostatosi non poco dal suo predecessore durante lo sviluppo, Microsoft mantenne un discreto riserbo sul progetto mostrando per la prima volta in pubblico un'anteprima, nel luglio del 2000. Nonostante si trattasse di una release minore, un incrocio fra Windows 2000 e una successiva major release con nome in codice \"Blackcomb\" che sarebbe stata distribuita l'anno successivo, crebbe progressivamente per importanza e popolarit\u00e0, fino a diventare una vera e propria \"pietra miliare\" dei sistemi operativi Microsoft.\nNel febbraio 2001, Microsoft stabil\u00ec il nome definitivo del nuovo sistema operativo, Windows XP. Un mese dopo, all'EMP di Seattle, fu mostrata per la prima volta la nuova interfaccia grafica \"Luna\", il nuovo logo e le nuove caratteristiche e funzionalit\u00e0.\nLo stadio di sviluppo fu completato pochi giorni prima della pubblicazione ufficiale, con la pubblicazione della RTM.\nNeptune e Odyssey.\nSin dai primi mesi del 1999, Microsoft aveva gi\u00e0 pianificato due successori per Windows 2000, ad entrambi erano stati assegnati dei nomi in codice con riferimento alla mitologia greca: \"Neptune\" ed \"Odyssey\".\nNeptune sarebbe dovuta essere una versione destinata al mercato consumer, ma interamente basata su kernel NT e sul codice di Windows 2000. Il suo sviluppo inizi\u00f2 nel 1999, quando fu compilata la build 5022. Un'anteprima, la build 5111, fu distribuita a un gruppo di sviluppatori Microsoft e agli abbonati del TechNet il 27 dicembre dello stesso anno, ed \u00e8 l'unica build attendibile trapelata. Il suo numero di versione era NT 5.5, ovvero superiore a quello del pi\u00f9 recente Windows XP.\nOdyssey, invece, sarebbe stata un'edizione orientata alle aziende, simile all'edizione Professional di Windows 2000. Si incominci\u00f2 ad accennare a questo sistema operativo con il nome di \"NT 6.0\" (oggi questo numero di versione \u00e8 attribuibile a Windows Vista) nel 1997. Tuttavia la conferma del suo sviluppo arriv\u00f2 nel 2000. Nessuna build \u00e8 mai trapelata.\nNella prima met\u00e0 del 2000, quasi a sorpresa, venne annunciato che i team di sviluppo di Neptune e quello di Odyssey si erano fusi per sviluppare un nuovo sistema operativo denominato \"\"Whistler\". Neptune era cos\u00ec vicino al lancio sul mercato che Microsoft aveva gi\u00e0 pianificato un aggiornamento denominato \"Triton\". Al suo posto, venne presentato Windows Me, un ibrido 16/32 bit, basato ancora sull'obsoleta linea Windows 9x. \nNei registri dei bug di Microsoft del 2000, si accenna inoltre ad un timido tentativo di continuare con questa linea, un progetto con nome in codice \"Tiger\"\".\nSviluppo.\n2000: primo stadio di sviluppo e prima beta.\nLa prima build ad essere conosciuta fu la 2202.1 (ntvbl06.000202-1835, anche se la stringa non si vide nelle informazioni di sistema fino alla build 2211.1). Era pressoch\u00e9 identica a Windows 2000. \u00c8 nota col nome di SD Windows 2000 (nella build in basso a destra del desktop) e ci \u00e8 nota grazie a una fuga di notizie. La build fu distribuita all'incirca nel febbraio 2000.\nLa successiva build trapelata fu la 2211.1 (main.000309-1512), che pure non presentava sostanziali rispetto a Windows 2000, con la sola eccezione dell'inserimento della tag di build nel winver (questa fu l'ultima build di Whistler con kernel 5.00).\nLa build 2222.1 (Lab06_N.000407-1900) fu pubblicamente dimostrata alla conferenza del WinHEC 2000, tenutasi nel tardo aprile 2000.\nUna delle foto mostrava l'acquisizione di immagini dalla fotocamera, una caratteristica tipica per gli utenti privati. Essa conteneva anche un prototipo della nuova schermata di accesso. Questa fu la prima build ad essere chiamata \"Windows Whistler\" (la build 2211.1 aveva il nome di Whistler Windows 2001) e ad avere il numero di versione 5.1 (sebbene nelle \"Propriet\u00e0\" di Risorse del computer\" comparisse il numero di versione 5.01 che 5.1, per errore della Microsoft). Venne anche presentata la build 2223.1 (main.000411-2307) che apparve identica alla precedente build dimostrata. Queste due build introdussero Internet Explorer 5.6 che venne sostituito dalle beta ufficiali della versione 6 in seguito.\nLa Microsoft aveva mostrato che la serie Windows NT era stata progettata anche per gli utenti domestici, obiettivo preposto con lo sviluppo di Whistler (Windows 2000 era disponibile esclusivamente agli utenti \"Professional\" e \"Server\", pur essendo anche un aggiornamento per Windows 98 e Windows Me).\nLa build 2250.1 (main.000628-2110) \u00e8 stata distribuita ai testers al PDC 2000 tenutosi il 13 luglio dello stesso anno. Non offr\u00ec molte nuove caratteristiche, ed era considerata una build con Windows 2000 e Windows Me \"uniti\". Il nuovo menu Start su cui la Microsoft stava lavorando era nascosto in questa build ma poteva essere svelato premendo Alt+D nelle impostazioni della barra applicazioni, ed apparve come stile di default pi\u00f9 tardi. Il tema Acquarello era incluso, ma disattivato dal default e differiva da quello della build 2257.1.\nLa build 2257.1 (idx01.000810-2103, distribuita nell'agosto 2000) fu la build che introdusse da default il nuovo design del menu Start (presente nella build precedente ma nascosto). Questa build incluse per la prima volta Windows Firewall. La schermata di avvio era identica a quella di Windows 2000, ma in questa build appariva \"Microsoft Codename Whistler\". Inoltre questa build include per default il tema Acquerello, disattivato di default nella build precedente.\nLa build 2267.1 (idx01.000910-1316, distribuita ai testers il 3 ottobre 2000) non offr\u00ec nuove caratteristiche ma solo un set di bugfix. Permetteva all'utente di modificare il look &amp; feel del sistema attraverso una funzionalit\u00e0 nelle Propriet\u00e0 del display. La build introdusse un \"Centro di compabilit\u00e0\" che permette agli utenti di verificare i requisiti del sistema e la compatibilit\u00e0 dell'hardware con esso. La schermata di avvio, in questa build, fu nuovamente modificata, con l'introduzione di uno sfondo bianco e il logo Windows in bianco, con pallini di avvio anzich\u00e9 quadrati.\nLa build 2287.1 (beta1.001012-1640) fu l'ultima build prima della Beta 1. Questa build implementava un nuovo processo d'installazione, un \"Centro di supporto e aiuto\" ridisegnato (le precedenti build avevano parti di Windows Me), e una funzionalit\u00e0 del setup chiamata \"Aggiornamenti dinamici\".\nLa Beta 1 (numero di build 5.1.2296.1.beta1.001024-1157, distribuita il 31 ottobre 2000) \u00e8 stata la prima importante pietra miliare per lo sviluppo di Whistler. Forn\u00ec molti miglioramenti all'interfaccia utente, in particolare in Esplora Risorse. Il tema Classic era quasi lo stesso di Windows 2000 (pur con qualche bug nell'anteprima del tema e nel tema stesso), mentre il nuovo tema sembrava ormai finalizzato.\nA partire da questa build, il \"Cestino\" sarebbe stato spostato nell'estremit\u00e0 inferiore destra definitivamente.\nNel novembre 2000 Microsoft annunci\u00f2 che Whistler si sarebbe chiamato \"Windows 2001\" (nome simile a quello utilizzato in una delle prime build compilate agli inizi del 2000), ma il nome fu definitivamente smentito nel corso del 2001.\n2001: stadio beta e versione finale.\nLa build 2410.1 (due versioni: main.001208-1937, trapelata su Internet, e idx02.001212-1507, distribuita ai tester il 4 gennaio 2001) rappresenta il secondo major upgrade a Whistler. Questa build incluse Internet Explorer 6, in sostituzione della versione 5.6, Outlook Express 6, Windows Movie Maker 1.1, MSN Explorer 1.1, Windows Media Player 8 e IIS 5.1.\nLa build 2416.1 (idx01.010104-1958) viene distribuita ai tester il 16 gennaio 2001. In questa build il \"Centro di supporto e aiuto\" era graficamente pi\u00f9 moderno; venne aggiunto il supporto per il formato MP3 in Windows Media Player e la sezione \"Ripristino configurazione di sistema\" fu introdotta in \"Propriet\u00e0 di sistema\". Vennero apportate altre migliorie e applicati bugfix.\nLa build 2419.1 (idx02.010113-1154, distribuita ai tester il 23 gennaio 2001) fu l'ultima build a contenere il tema Acquerello (o Professionale). Debuttarono il processo d'installazione finale di Windows XP (pur mantenendo il nome Whistler) e gli sfondi, ormai definitivi. Windows Genuine Advantage fece il suo debutto in questa build, al fine di aggiornare la privacy degli utenti per contrastare la pirateria. La schermata di avvio fu nuovamente rivista, eliminando i colori primari che c'erano nei quadrati della finestra ed inserendo barre colorate di avvio.\nA partire dalla fine del gennaio 2001, vi furono numerosi post su forum per i consigli sul nome finale di Whistler. La dicitura XP fu scelta e usata per indicare il nome finale del sistema operativo (assieme alla versione 10 di Office) il 5 febbraio, diventando cos\u00ec Windows XP. XP sta per \"eXPerience\" (in italiano \"esperienza\", ad indicare il nuovo look &amp; feel dell'OS).\nNella build 2428.1 (idx01.010129-1827, distribuita ai tester il 13 febbraio 2001) fu introdotto il tema Luna che sostitu\u00ec Acquerello.\nLa schermata di accesso e avvio vennero cambiate ancora, presentando un logo identico a quello finale ma bianco e, sotto la barra di avvio, la dicitura \"Beta 2 Release\" (pur precedendo il ramo \"Beta 2\").\nQuesta fu la prima build di \"Windows XP\" nota da allora, pur mantenendo il nome \"Whistler\" nel sistema.\nUna dimostrazione pubblica del 5 febbraio 2001 (giorno in cui venne annunciato il nome ufficiale di Whistler) mostr\u00f2 una build privata, la 2432.1 con tag di build main.010203-1757. La build non apport\u00f2 nessun cambiamento visibile rispetto alla 2428 e attualmente solo uno screenshot esiste.\nLa build 2446.1 (main.010224-2228, distribuita ai tester il 5 marzo 2001) conteneva aggiornamenti al \"Centro di supporto e aiuto\", che ora rivelava pi\u00f9 informazioni sui contenuti digitali. Venne aggiornato il client di connessione remota.\nLa Beta 2 (5.1.2462.0.main.010315-1739) fu distribuita pubblicamente il 23 marzo 2001 nel Windows XP Preview Program (WPP).\nNella build 2469 (idx02.010508-1228, distribuita ai tester il 12 maggio 2001) ci furono sostanziali aggiornamenti alle funzionalit\u00e0 di rete e furono implementati dei driver Net-card in questa build. Aggiornamenti minori furono apportati al kernel, Plug and Play, alle prestazioni del sistema operativo, al tempo di installazione, avvio, accesso.\nUna novit\u00e0 importante consisteva nella possibilit\u00e0 di aggiornare da sistemi Windows 98 o Windows Me. Questa fu la prima build conosciuta da allora ad adottare il nome di Windows XP in tutto il sistema operativo, mentre il nome Whistler era quasi completamente scomparso.\nLa build 2474 (main.010508-1907, distribuita internamente alla Microsoft nel 17 maggio 2001, ma non ai tester) fu la prima build ad introdurre la nuova interfaccia del Windows Genuine Advantage e i contorni delle finestre finali, ora nello stile finale di Windows XP.\nLa build 2475 (idx01.010514-2023, distribuita ai tester il 24 maggio 2001) introdusse una schermata di avvio quasi definitiva, che adesso leggeva \"Windows XP\" con il nome dell'edizione sotto, ma una scritta di caricamento \"Avvio\". Questa build introdusse anche un filmato di benvenuto, una finestra di Welcome To Windows senza bordi, il nuovo logo di Windows animato nella schermata di accesso (animazione successivamente rimossa), un'icona dell'Assistenza Remota aggiunta nel menu Tutti i programmi e vari tour aggiunti nel Centro di supporto e aiuto. Nel setup appariva la dicitura \"RC1\" (anche se quest'ultima era della famiglia Pre-RC).\nLa build 2481 (main.010523-1905, distribuita internamente il 1\u00ba giugno 2001 e data ai tester il 6 giugno) introdusse un importante aggiornamento dell'interfaccia utente, e vide la comparsa dei tre quadratini di avvio. Nella build erano contenuti due nuovi temi, Metallico e Homestead. Vantava anche un importante miglioramento nella velocit\u00e0 e stabilit\u00e0 rispetto alla build 2475 e introdusse un nuovo tour dell'OS.\nCon la distribuzione della build 2481, la Microsoft annunci\u00f2 che non sarebbero stati apportati ulteriori aggiornamenti all'interfaccia utente; ci\u00f2 significava che l'interfaccia era ormai quella definitiva. La compatibilit\u00e0 hardware fu finalizzata da allora.\nNella build 2486 (main.010602-1927, distribuita ai tester il 15 giugno 2001), per la prima volta, fu introdotto il supporto per pi\u00f9 display (solo nell'edizione Home Edition), nonostante la Microsoft precedentemente avesse annunciato il supporto ad un singolo display. Le \"Immagini campione\" apparvero per la prima volta in questa build, e sarebbero state incluse nella versione finale.\nLa build 2494 (main.010613-1739, distribuita ai tester il 21 giugno 2001) introdusse la nuova UI di Windows Messenger.\nLa Release Candidate 1 (RC1) (5.1.2505.0.main.010626-1514) fu distribuita al pubblico il 2 luglio 2001 attraverso il Windows XP Preview Program (la prima build sin dalla beta 2). Non includeva cambiamenti visibili.\nLa build 2520 (main.010717-1624, distribuita nello stesso giorno della sua compilazione, 17 luglio 2001), non incluse cambiamenti, fatta eccezione per la possibilit\u00e0 di rimuovere Internet Explorer dal computer.\nLa Release Candidate 2 (RC2) (5.1.2526.0.xpclient.010724-1758) fu distribuita il 27 luglio 2001 e, come le build precedenti, non incluse cambiamenti visibili e la Microsoft aveva spiegato che quest'ultima costituiva solo un set di bug fix.\nLa build 2535 (xpclient.010803-1621) venne distribuita l'8 agosto 2001 e non offr\u00ec cambiamenti visibili.\nLa build 2542 (xpclient.010811-1534) fu distribuita il 14 agosto 2001. Fu la prima build che richiese ai tester di usare i nuovi tipi di product key e fu l'ultima build disponibile per il beta-testing. Come le build precedenti, nessun cambiamento visibile, e la build fu compilata col solo scopo di eliminare qualunque \"show-stopper bug\" dal sistema.\nLa versione Release To Manufacturing (RTM) fu distribuita il 24 agosto 2001 e successivamente mandata agli OEM. Venne distribuita in tutto il mondo nel 25 ottobre 2001 per i retail e al pubblico generale (numero di build finale di 5.1.2600.0.xpclient.010817-1148 anche se prima del 20 agosto 2001 era chiamata 2545)."}
{"id": "1996832", "revid": "169529", "url": "https://it.wikipedia.org/wiki?curid=1996832", "title": "Pellegrino Baccarini", "text": "Biografia.\nNacque in un momento di profondo mutamento per la Romagna papalina. Svolse la professione di legale a cui affianc\u00f2 anche quella di cronista. Affascinato dai nuovi ideali e dai fermenti portati da Napoleone, durante la sollevazione popolare del 15 maggio 1814 fu arrestato. Le convinzioni politiche del Baccarini e il suo animo patriottico sono contenute nella sua \"Storia di Forl\u00ec dal 1745 al 1858\", conservata nella civica biblioteca \"Aurelio Saffi\". Nel 1846 pubblic\u00f2 un racconto storico dal titolo \" \"Il perdono\" \" che narra le feste forlivesi di quell'anno tenute in occasione dell'amnistia concessa dal papa Pio IX."}
{"id": "1996839", "revid": "125494912", "url": "https://it.wikipedia.org/wiki?curid=1996839", "title": "Reflection (Disney)", "text": "Reflection \u00e8 una canzone scritta e prodotta da Matthew Wilder e David Zippel per la colonna sonora del film di animazione del 1998 \"Mulan\". Nel film il brano \u00e8 interpretato da Lea Salonga, che presta la propria voce per le parti di film nel quale il personaggio di Mulan canta.\nPer l'uscita del film in Italia, \u00e8 stata eseguita una versione del brano in lingua italiana, interpretata da Marianna Cataldi con il titolo \"Riflesso\".\nVersioni di Christina Aguilera.\nPer registrare \"Reflection\" furono provinati numerosi artisti, esordienti o gi\u00e0 professionisti, ma Wilder e Zippel, gli autori del brano non furono soddisfatti di nessuno fino al momento in cui non ricevettero il provino di Christina Aguilera che si esibiva in una cover di \"Run to You\" di Whitney Houston. Impressionati dalla performance, i due scelsero Christina Aguilera per la parte.\nPubblicato esclusivamente come promo radiofonico, \"Reflection\" riusc\u00ec ad arrivare fino alla posizione 19 della \"Billboard\" Adult Contemporary. Il video prodotto per il brano fu girato nel padiglione cinese allestito al Walt Disney World Resort in Florida.\nIl brano fu il singolo d'esordio della Aguilera, ed in seguito venne inserito nel suo primo album \"Christina Aguilera\". La cantante ha interpretato il brano anche in lingua spagnola con il titolo \"Mi reflejo\", inserito nel disco in spagnolo \"Mi reflejo\".\nLa canzone \u00e8 stata nominata per un Golden Globe come \"miglior canzone originale\".\nA partire dal 2018, Christina Aguilera ha ricominciato ad inserire la canzone in tutti i suoi concerti, proponendola dunque per tre tourn\u00e9e consecutive: \"The Liberation Tour\", \"The Experience\", \"The X Tour\". Aguilera ha inoltre cantato il brano anche in occasione dei Disney Legend Award 2019, occasione in cui stata premiata per i suoi 20 anni di carriera.\nNel 2020 Aguilera ha pubblicato una seconda versione del brano, re-incisa oltre 20 anni dopo e con un arrangiamento nuovo. Un nuovo videoclip musicale, che include anche scene tratte dal remake live action di Mulan, \u00e8 stato pubblicato in contemporanea al brano."}
{"id": "1996868", "revid": "2027754", "url": "https://it.wikipedia.org/wiki?curid=1996868", "title": "Tubular Bells II", "text": "Tubular Bells II \u00e8 un album in studio di Mike Oldfield pubblicato nel 1992 da Warner Bros. Records in formato LP, CD e MC. \u00c8 il quindicesimo album dell'artista britannico, primo pubblicato per la Warner Bros. Records, dopo la burrascosa rottura con la Virgin Records.\nIl disco.\nL'album \u00e8 stato concepito come sequel del primo album di Oldfield, \"Tubular Bells\" del 1973.\nLa Virgin Records aveva spinto Oldfield a creare un sequel di Tubular Bells molti anni prima che lui la lasciasse, ma Oldfield ha esitato a farlo, anche se il suo penultimo album per l'etichetta, \"Amarok\".\nPer \"Tubular Bells II\" Oldfield ha arruolato Tom Newman, che aveva contribuito a produrre l'originale.\n\"Tubular Bells II\" segue in parte le strutture musicali dell'originale \"Tubular Bells\". Tutti i temi del primo \"Tubular Bells\", infatti, sono stati ri-arrangiati e suonati con una moltitudine di nuovi strumenti. Il risultato \u00e8 un album che ha lo stesso tipo di variazione tematica, ma che si diversifica dall'originale per le nuove strumentazioni. Alcune melodie possono essere viste come variazioni di quelle tratte dall'originale, mentre altre di \"Tubular Bells II\" sono totalmente nuove e non hanno niente in comune con quelle del precedente \"Tubular Bells\".\nA differenza di \"Tubular Bells\" il tema ricorrente compare all'inizio di \"Sentinel\", e si ripete in varie parti dell'album. Inoltre, a differenza dell'originale, in coda all'album non \u00e8 presente il ri-arrangiamento del brano tradizionale \"The Sailor's Hornpipe\", ma un brano originale scritto da Oldfield intitolato \"Moonshine\".\nAlcuni dei titoli dei brani dell'album sono stati tratti da vari racconti di Arthur C. Clarke, come ad esempio \"La sentinella\" e \"Sunjammer\".\nLa copertina di \"Tubular Bells II\" utilizza ancora una volta il famoso tubo metallico (che rappresenta una campana tubolare piegata) esattamente la copertina originale del 1973."}
{"id": "1996871", "revid": "188323", "url": "https://it.wikipedia.org/wiki?curid=1996871", "title": "Alternatore sincrono", "text": ""}
{"id": "1996876", "revid": "188323", "url": "https://it.wikipedia.org/wiki?curid=1996876", "title": "Alternatore asincrono", "text": ""}
{"id": "1996878", "revid": "115246685", "url": "https://it.wikipedia.org/wiki?curid=1996878", "title": "Vittorio Zonca", "text": "Biografia.\nConosciuto soprattutto per la pubblicazione di un libro di macchine meccaniche ed idrauliche, nel 1597 venne nominato architetto della citt\u00e0 di Padova, carica onoraria che per\u00f2 non gli consentiva, a quanto pare, di esercitare la professione.\nNel 1607 usc\u00ec postumo a Padova il suo libro \"Novo teatro di machine et edificii per varie et sicure operationi, con le loro figure tagliate in rame e la dichiaratione et dimostratione di ciascuna. Opera necessaria ad architetti et a quelli che di tale studio si dilettano, di Vittorio Zonca architetto della magnifica comunit\u00e0 di Padova\", a cui seguirono altre due riedizioni nel 1621 e nel 1656."}
{"id": "1996879", "revid": "848247", "url": "https://it.wikipedia.org/wiki?curid=1996879", "title": "Marinella di Sarzana", "text": "Marinella di Sarzana \u00e8 il lembo costiero del Comune di Sarzana. Il suo territorio \u00e8 delimitato dalla provincia di Massa Carrara (comune di Carrara) a sud-est, dal comune di Ameglia a nord-ovest, da quello di Luni a nord-est e dal resto del comune di Sarzana a nord (frazione di San Lazzaro).\nGeografia fisica.\nAppendice balneare della cittadina ligure di Sarzana, Marinella di Sarzana fa geograficamente parte della Riviera Apuana ed \u00e8 praticamente contigua a Marina di Carrara, formando quindi un'unica conurbazione. \nLa particolarit\u00e0 di Marinella \u00e8 quella di essere caratterizzata da un litorale basso e sabbioso, totalmente diverso dalle coste rocciose tipiche della riviera ligure.\nLa Tenuta di Marinella.\nLa Tenuta di Marinella \u00e8 una area agricola di alcune centinaia di ettari di dimensioni che occupa la frazione di Marinella, Bocca di Magra, Fiumaretta e parte del territorio di Ameglia. All'interno della Tenuta vi \u00e8 il villaggio agroindustriale costruito tra la fine dell'Ottocento e gli inizi del Novecento.\nDagli anni Sessanta l'area fu sottoposta a vincolo paesaggistico e ambientale, con totale divieto di edificazione e di speculazione edilizia per il pregio storico del villaggio e il valore ambientale della tenuta. La destinazione d'uso era legata quindi ad attivit\u00e0 di turismo, ma anche e soprattutto all'allevamento e alla produzione agricola.\nLa storia recente della Tenuta, propriet\u00e0 del Monte dei Paschi fino agli anni 2000, \u00e8 stata caratterizzata da forti momenti di crisi, culminati con la chiusura definitiva della fattoria di Marinella, col conseguente licenziamento dei dipendenti.\nStoria.\nSull'origine del toponimo Marinella non ci sono indicazioni precise ma si presuppone che sia legato al primo nucleo abitativo sorto nel Settecento.\nNel corso degli anni Sessanta la frazione conobbe uno sviluppo urbano esponenziale, con la costruzione di stabilimenti balneari, alberghi e palazzi per le seconde case.\nMonumenti e luoghi d'interesse.\nNel borgo agricolo si trova la chiesa parrocchiale di Sant'Eutichiano papa. Inizialmente dedicata alla , fu costruita tra il 1881 e il 1882, e aperta al culto il 3 maggio 1882. Nel XVII secolo, le sue reliquie furono traslate nella Cattedrale di Sarzana, secondo le disposizioni testamentarie di Filippo Casoni.\nNel 1913 Carlo Fabbricotti eresse un monumento in proprio onore, annesso alla Cappella Gentilizia di famiglia, presso il cimitero di Marinella di Sarzana.\nFuori dal borgo, lungo la litoranea, si trova la Colonia Olivetti, edificio in stile razionalista italiano e oggi in completo abbandono.\nCultura e societ\u00e0.\nIstruzione.\nMarinella \u00e8 sede di un distaccamento dell'istituto scolastico di Sarzana (ISA 13), consistente di scuola dell'infanzia, di scuola primaria e di scuola secondaria di primo grado.\nReligione.\nMarinella \u00e8 sede della parrocchia di Sant'Eutichiano della diocesi della Spezia-Sarzana-Brugnato, sita nel Vicariato di Sarzana e istituita negli anni Trenta del Novecento, con territorio smembrato dalla parrocchia di San Lazzaro.\nEconomia.\nTurismo.\nGrazie al suo litorale sabbioso lungo circa 3 chilometri, lungo i quali si alternano spiagge libere e concessioni demaniali, Marinella di Sarzana \u00e8 una zona balneare molto frequentata da turisti provenienti dalla vicina Emilia e dalla Lunigiana, \u00e8 anche nota per la vicinanza agli scavi archeologici dell'antica Luni.\nIl litorale sarzanese \u00e8 conosciuto, ed apprezzato, sia per la relativa facilit\u00e0 di accesso e per la vicinanza dai centri urbani maggiori della zona sia per essere un'ottima scelta per chi si vuole godere il mare e le spiagge con tranquillit\u00e0, lontano dagli eccessi di altre rinomate localit\u00e0 turistiche.\nSport.\nMarinella ha una squadra di calcio, l'U.S. Marinella, che disputa il campionato di 2\u00aa Categoria nel girone di La Spezia."}
{"id": "1996883", "revid": "729019", "url": "https://it.wikipedia.org/wiki?curid=1996883", "title": "Sindrome della vena cava superiore", "text": "Per sindrome della vena cava superiore, anche detta ostruzione della vena cava superiore, in campo medico, si intende la condizione in cui la vena cava superiore subisce modifiche patologiche che la portano a restringersi o comunque ad un'ostruzione della stessa.\nSintomatologia.\nFra i sintomi e i segni clinici ritroviamo cefalea, gonfiore, edema a mantellina, turgore giugulare, edema di laringe e altre parti del corpo sempre nella sua parte superiore, capogiri. Ogni disturbo aumenta di intensit\u00e0 quando la persona \u00e8 in posizione sdraiata o seduta.\nEziologia.\nDiverse sono le cause che portano a tale manifestazione, fra cui l'infiammazione del mediastino, fibrosi, gozzo tiroideo, aneurisma aortico, presenza di neoplasia, malattie infettive come istoplasmosi. Pu\u00f2 anche essere dovuto ad un'operazione chirurgica condotta in maniera errata.\nEsami.\nPer una corretta diagnosi della sindrome si utilizzano diversi esami: radiografia del torace, tomografia computerizzata, risonanza magnetica, venografia e flebografia.\nTerapia.\nSi somministrano diuretici ed eparina, inserimento di stent; esistono poi diverse possibilit\u00e0 chirurgiche a seconda della causa, come l'escissione in caso di fibrosi."}
{"id": "1996885", "revid": "287204", "url": "https://it.wikipedia.org/wiki?curid=1996885", "title": "Differenza e ripetizione", "text": "Differenza e ripetizione \u00e8 un'opera filosofica di Gilles Deleuze, pubblicata in Francia nel 1968 e tradotta in italiano nel 1971.\nArgomento dell'opera.\nL'opera, che costituisce uno dei capisaldi e delle massime espressioni teoretiche del pensiero di Deleuze, rappresenta la sua tesi di dottorato, scritta sotto la direzione di Maurice de Gandillac. \nIl testo costituisce un impegnativo tentativo di affrontare, sotto diversi punti di vista, un tema che nel dibattito filosofico e culturale del tempo \u00e8 centrale: ovvero il tema della differenza, nel suo rapporto con l'identit\u00e0 e con la ripetizione. La filosofia di Heidegger aveva posto al centro della sua riflessione il tema della differenza ontologica; sulla scia della riflessione psicologica di Lacan, lo strutturalismo meditava sulla coesistenza di differenze e ripetizioni nello spazio dell'inconscio e del linguaggio; lo stesso Derrida, in Francia, stava identificando nella \"diff\u00e9rance\" uno scarto originario e irriducibile fra l'essere e il linguaggio, fra il segno e la tradizione dei suoi significati; nel mondo moderno, in generale, afferma Deleuze, \"\"tutte le identit\u00e0 non sono che simulate, prodotte come un effetto ottico, attraverso un gioco pi\u00f9 profondo che \u00e8 quello della differenza e della ripetizione\". \nDeleuze tuttavia non intende la differenza come pura negazione: l'elemento centrale dell'opera, sulla scia del pensiero di Nietzsche, \u00e8 al contrario la differenza concepita come affermazione pura, come atto creativo. La differenza non \u00e8 pi\u00f9 concepita, quindi, nel suo rapporto con l'identit\u00e0; piuttosto, della \"differenza si deve dire che la si fa, o che si fa\"\", e che la differenza stessa altro non \u00e8 che la \"crudelt\u00e0\", o il \"mostro\", concetti che rimandano senza dubbio al teatro della crudelt\u00e0 inaugurato da Antonin Artaud, con cui Deleuze vuole indicare come la differenza sia realmente tale, reale alterit\u00e0, simulacro e non mera copia, solo quando mantiene il suo rapporto con il fondo oscuro, con l'abissalit\u00e0 sorgiva e dionisiaca propria dell'indeterminato. \nAllo stesso modo, la ripetizione non \u00e8 concepita come la generalit\u00e0, e deve essere distinta dall'abitudine, dall'identit\u00e0; essa si configura piuttosto come un che di selettivo, che torna solo per affermare la differenza. Occorre distinguere dunque fra due tipi di ripetizione: il primo \u00e8 la ripetizione vestita, che \u00e8 selezione pura, come nella teoria dell'eterno ritorno dell'uguale in Nietzsche (di cui Deleuze fornisce qui una interpretazione assai originale), un'unica astratta ripetizione che incessantemente torna su s\u00e9 stessa, per affermare il differente come tale. Ci\u00f2 che si ripete non \u00e8 l'identico ma l'identico \u00e8 il ripetersi di ci\u00f2 che si ripete: la differenza. Detto in altre parole la ripetizione vestita non \u00e8 nient'altro che il ripetersi della differenza che ritorna e pu\u00f2 ritornare solo nell'atto di differire da s\u00e9 stessa. Il secondo tipo di ripetizione \u00e8 detta nuda, ovvero il mondo delle copie, laddove la differenza \u00e8 ridotta a somiglianza, a analogia, a negativo, a identico che fanno riferimento ai quattro modi della similitudine di Foucault esposti ne Le parole e le cose.\nL'ente \u00e8 differenza e inizio, l'essere \u00e8 invece ripetizione e perpetuo riprodursi dell'ente."}
{"id": "1996894", "revid": "88882", "url": "https://it.wikipedia.org/wiki?curid=1996894", "title": "Enten-Eller", "text": ""}
{"id": "1996895", "revid": "204012", "url": "https://it.wikipedia.org/wiki?curid=1996895", "title": "Chirurgia Toracica", "text": ""}
{"id": "1996898", "revid": "204012", "url": "https://it.wikipedia.org/wiki?curid=1996898", "title": "Ostruzione della vena cava superiore", "text": ""}
{"id": "1996909", "revid": "767487", "url": "https://it.wikipedia.org/wiki?curid=1996909", "title": "Brandon Barnes", "text": "Biografia.\n\u00c8 attualmente il batterista dei Rise Against, \u00e8 subentrato nella band al posto di Toni Tintari nel 2001, registrando con loro il primo album The Unraveling. Prima di entrare nella band, suonava nel gruppo punk di Denver, i Pinhead Circus. Come gli altri membri della band, \u00e8 vegetariano e sostiene attivamente il PETA. Vive nel Colorado con sua moglie."}
{"id": "1996916", "revid": "466539", "url": "https://it.wikipedia.org/wiki?curid=1996916", "title": "Vinalia", "text": "Vinalia erano due festivit\u00e0 romane celebrate in onore di Giove e Venere.\nDescrizione.\nLe Vinalia urbana (o \"priora\") venivano celebrate il 23 aprile in onore del raccolto d'uva dell'anno precedente. In quell'occasione si assaggiava il vino nuovo e venivano offerte libagioni a Giove. Le Vinalia rustica (o \"altera\") erano celebrate il 19 agosto dagli abitanti del Lazio; Varrone racconta che sulle porte di Tusculum era scritto che non si portasse in citt\u00e0 il vino colto nella vendemmia, prima di aver proclamato i Vinalia. In quell'occasione il \"flamen dialis\" sacrificava un agnello a Giove per propiziare l'abbondanza della vendemmia.\nIn entrambi i casi alla figura di Giove si affianc\u00f2 quella di Venere. I riferimenti di Varrone alla festa risultano confusi perch\u00e9, se riferendosi ai Vinalia che si tengono prima della vendemmia, sostiene che questi non sono dedicati a Venere, poi, trattando dei vinalia rustica, che si svolgono ad agosto, racconta che sono dedicati e Venere. "}
{"id": "1996920", "revid": "767487", "url": "https://it.wikipedia.org/wiki?curid=1996920", "title": "Balze di Faella", "text": "Le balze di Faella sono collocate nei pressi dell'omonima localit\u00e0, in provincia di Arezzo.\nIl luogo \u00e8 ricordato fin dai tempi antichi per il ritrovamento di ossa fossili appartenenti a quadrupedi di et\u00e0 preistoriche.\nMolti dei reperti qui rinvenuti sono conservati al Museo Paleontologico di Montevarchi."}
{"id": "1996921", "revid": "599013", "url": "https://it.wikipedia.org/wiki?curid=1996921", "title": "Edgeplay", "text": "Con il termine inglese Edgeplay (lett. \"gioco al limite\") si indicano, nell'ambito del BDSM, l'insieme delle attivit\u00e0 sessuali caratterizzate dallo spingersi ai limiti o oltre i limiti delle attivit\u00e0 ritenute SSC (sane, sicure e consensuali). \nL'edgeplay, se non effettuato con adeguate forme di supervisione, di precauzioni sanitarie ovvero in modo inappropriato, pu\u00f2 comportare:\nIn ogni caso, il concetto di edgeplay e le attivit\u00e0 che vi rientrano dipende soggettivamente dalle persone, o dalle comunit\u00e0, che lo praticano; alcune ad es. ritengono debba esserne escluse la coprofilia o i giochi di ruolo relativi all'et\u00e0 (ageplay), perch\u00e9 troppo al limite, altri invece li ricomprendono fra le attivit\u00e0 possibili.\nPur essendo quindi molto soggettiva la definizione dell'edgeplay, la costante \u00e8 l'accordo dei partecipanti, dati determinati limiti di base, riguardanti il tipo di attivit\u00e0 da svolgere, a non prevedere limiti specifici relativi alla salute o alla sicurezza fisica e psicologica dei partecipanti; i partecipanti, cio\u00e8, ammettono la possibilit\u00e0 di spingersi oltre questi limiti, affidando a coloro che detengono il controllo e la supervisione del gioco la cura dell'appropriatezza dello stesso. "}
{"id": "1996930", "revid": "183666", "url": "https://it.wikipedia.org/wiki?curid=1996930", "title": "Albie Cianflone", "text": ""}
{"id": "1996937", "revid": "38120", "url": "https://it.wikipedia.org/wiki?curid=1996937", "title": "Il Cavaliere oscuro colpisce ancora", "text": ""}
{"id": "1996940", "revid": "110157", "url": "https://it.wikipedia.org/wiki?curid=1996940", "title": "Ubagan", "text": "L'Ubagan \u00e8 un fiume del Kazakistan settentrionale (regione di Qostanay), affluente di destra del Tobol nel bacino dell'Irty\u0161."}
{"id": "1996943", "revid": "599013", "url": "https://it.wikipedia.org/wiki?curid=1996943", "title": "Jefferson P\u00e9rez", "text": "Biografia.\nNato a \"La Vecina\", uno dei pi\u00f9 antichi quartieri di Cuenca, ottiene la prima medaglia, di bronzo, ai campionati mondiali juniores di atletica, nel 1990 a Plovdiv in Bulgaria. Due anni pi\u00f9 tardi, sempre ai mondiali juniores, ottiene la prima vittoria di prestigio.\nNel 1995 vince il suo primo titolo ai Giochi panamericani di Mar del Plata, competizione che vincer\u00e0 altre 2 volte, nel 2003 e nel 2007, dopo un bronzo nell'edizione del 1999.\nIl 26 luglio 1996, vincendo la medaglia d'oro ai Giochi olimpici di Atlanta, diventa il primo ecuadoriano nella storia a vincere una medaglia ai Giochi olimpici, e allo stesso tempo il pi\u00f9 giovane vincitore di una gara di marcia alle Olimpiadi.\nDa profondamente religioso qual \u00e8, P\u00e9rez prima dei giochi pass\u00f2 a pregare alla cattedrale francescana di Quito, promettendo che se fosse riuscito a vincere sarebbe tornato a ringraziare e sarebbe partito in pellegrinaggio fino a Cuenca, sua citt\u00e0 natale. Cos\u00ec fece dopo la vittoria olimpica, percorrendo tra camminate, jogging e corsa, i 453\u00a0km che separano Quito da Cuenca, tra altitudini comprese tra i 2500 e i 4800 m s.l.m., accompagnato da ali di folla sul ciglio delle strade, catturate dall'impresa di colui che era diventato l'ecuadoriano pi\u00f9 famoso al mondo.\nAi Campionati del mondo di atletica leggera 2003 P\u00e9rez vince il suo primo titolo mondiale, con un tempo, 1h17'21, che fu anche il nuovo primato del mondo sui 20\u00a0km di marcia.\nNelle due edizioni delle Olimpiadi alle quali ha partecipato ad inizio del XXI secolo, sfior\u00f2 solamente il podio giungendo quarto sia a Sydney che ad Atene, prima di chiudere con un'altra medaglia olimpica nel 2008.\nSi \u00e8 ritirato infatti dopo aver corso per l'ultima volta ai Giochi olimpici di Pechino conquistando l'argento. \u00c8 l'unico marciatore ad aver vinto tre mondiali consecutivamente (Parigi 2003, Helsinki 2005, Osaka 2007).\nVincitore anche di 3 medaglie d'oro e una di bronzo ai Giochi panamericani, P\u00e9rez detiene ancora la seconda prestazione mondiale nella 20\u00a0km, dietro all'unico che seppe battere il suo tempo con cui vinse i mondiali del 2003, il russo Vladimir Kanajkin, che gli tolse il record nel 2007.\nPrima dei mondiali di Osaka e dei Giochi olimpici di Pechino si \u00e8 allenato per un mese in Italia, a Saluzzo presso il centro federale di marcia."}
{"id": "1996944", "revid": "149485", "url": "https://it.wikipedia.org/wiki?curid=1996944", "title": "Josef Walcher", "text": "Discesista puro, Sepp Walcher fu uno dei grandi interpreti della discesa libera negli anni settanta, campione iridato nella specialit\u00e0 a Garmisch-Partenkirchen 1978.\nBiografia.\nEsord\u00ec in Coppa del Mondo nella stagione 1972-1973 e l'11 febbraio 1973 ottenne subito un podio, un secondo posto, a Sankt Moritz in Svizzera dietro al compagno di squadra Werner Grissmann. Venne convocato per i XII Giochi olimpici invernali di , in Austria, dove chiuse nono in discesa. L'anno seguente conquist\u00f2 la prima vittoria individuale sulle nevi di Morzine in Francia, cui segu\u00ec due mesi dopo il secondo successo a Heavenly Valley negli Stati Uniti.\nIl 1978 fu l'anno migliore dell'atleta: ottenne prima due prestigiose vittorie consecutive sul tracciato della Streif di Kitzb\u00fchel (la seconda a pari merito con il tedesco occidentale Sepp Ferstl), poi la medaglia d'oro, sempre in discesa libera, ai Mondiali di Garmisch-Partenkirchen, in Germania Ovest, e infine in dicembre l'ultima vittoria, sulla Saslong della Val Gardena, in Italia.\nL'ultimo podio venne conquistato dall'atleta il 18 gennaio 1980 a Wengen, in Svizzera, dove giunse secondo alle spalle del canadese Ken Read. Il 6 marzo 1982 ad Aspen, negli Stati Uniti, termin\u00f2 l'attivit\u00e0 agonistica con un undicesimo posto.\nJosef Walcher mor\u00ec due anni dopo a soli 29 anni d'et\u00e0 a causa di un incidente durante una gara benefica di sci.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1996947", "revid": "287204", "url": "https://it.wikipedia.org/wiki?curid=1996947", "title": "Jefferson Perez", "text": ""}
{"id": "1996952", "revid": "1594855", "url": "https://it.wikipedia.org/wiki?curid=1996952", "title": "Clan Gionta", "text": "Il clan Gionta \u00e8 un sodalizio camorristico operante nell'area del comune di Torre Annunziata.\nL'affermazione.\nL'organizzazione criminale inizia ad essere famosa all'inizio degli anni ottanta quando Valentino Gionta, che lavora a Torre Annunziata con la qualifica di \"ambulante ittico\", stringe contatti con la mafia in Sicilia e con i Nuvoletta di Marano, affiancandosi alla Nuova Famiglia nella lotta contro il disegno criminale di Raffaele Cutolo. L'11 settembre 1981 i Gionta fanno piazza pulita dei capizona della \"Nuova Camorra Organizzata\" di Cutolo a Torre Annunziata, dove vengono ammazzati Salvatore Montella e Carlo Umberto Cirillo.\nIl clan si basa soprattutto sul contrabbando di sigarette, ma anche sul controllo del mercato ittico dove attraverso una cooperativa, la Do.Gi. Pesca, riesce a mettere le mani su interessi di miliardi di lire. \u00c8 solo l'inizio del periodo d'oro del clan che, negli anni, sar\u00e0 in grado di far sorgere una vera e propria holding. \nIl secondo passo \u00e8 il traffico dell'eroina che risulta di facile attuazione avendo a disposizione numerosissimi pescherecci. Ma questo \u00e8 un interesse troppo grande ed \u00e8 per questo che il clan entra in conflitto con Antonio Bardellino. \u00c8 proprio il boss casertano a volere la strage di Sant'Alessandro che sar\u00e0 perpetrata dagli uomini di Carmine Alfieri. Ma il 1984 riserva altre sorprese al clan di Torre Annunziata. Il 20 maggio a cadere \u00e8 Leopoldo Del Gaudio, boss di Ponte Persica, che controllava il mercato dei fiori di Pompei.\nL'arresto di Valentino.\nIl 3 novembre furono notificati 54 mandati di cattura, emessi dal Tribunale di Napoli. Il boss verr\u00e0 catturato quasi un anno dopo, nel giugno del 1985, a Marano, in zona Poggio Vallesana, il quartiere generale dei Nuvoletta.\nCon il boss a scontare l'ergastolo, grande potere sembra avere la moglie Gemma Donnarumma e comunque il giro di Palazzo Fienga (roccaforte storica dei Gionta), nel Quadrilatero delle carceri, conta ancora molto. Gli affari principali sono estorsioni e spaccio.\nDopo l'operazione \"Altamarea\" le redini del clan sono passate nelle mani di Umberto Onda ritenuto essere il vero reggente del clan nel periodo intercorso tra Novembre 2008 e Giugno 2010. Quel che resta dei Gionta si \u00e8 rafforzato grazie al matrimonio del nipote omonimo del boss Valentino con una ragazza della famiglia di \"Fran\u00e7ois\" Chierchia, incontrastato nel rione Provolera.Tornato in libert\u00e0 Aldo Gionta il boss \"poeta\", il comando del clan passa nelle mani del legittimo \"possessore\" fino all'agosto 2014, mese in cui Gionta verr\u00e0 arrestato dopo una breve latitanza.Dopodich\u00e9 il comando del clan passa in varie mani di personaggi minori del clan tra cui Ciro Nappo e Vincenzo Amoruso.\nLo scontro coi Gallo.\nNel 2007 sei omicidi rivelano lo scontro dei Gionta con il Clan Gallo egemone da via Murat fino a Villa Oplonti.\nL'arresto dei familiari.\nIl 4 novembre 2008 viene condotta un'operazione a Napoli, zona Torre Annunziata, eseguendo 88 arresti (di cui 28 gi\u00e0 in carcere, come il capo Valentino Gionta) contro il clan.\nAltro durissimo colpo al cuore del clan \u00e8 stato messo a segno nell'estate del 2009 dai militari del Nucleo Investigativo del neonato Gruppo Carabinieri di Torre Annunziata agli ordini del Maggiore Pasquale Sario e del Capitano Paolo Guida, i quali hanno tratto in arresto i latitanti Di Ronza Gaetano, Palumbo Michele, Ambrosino Vincenzo ed il reggente Nappo Ciro.\nArrestato l'ultimo baluardo dei Gionta, il clan oramai ha perso tutto il suo potere sul territorio. Umberto Onda, super ricercato tra i 100 latitanti pi\u00f9 pericolosi, \u00e8 stato acciuffato dai militari dell'Arma coordinati dal Tenente colonnello Andrea Paris al porto di Brindisi, il latitante proveniva dalla Grecia assieme ad alcuni amici. -\nNel maggio del 2020 il genero di Valentino Gionta, Giuseppe Carpentieri, marito di Teresa Gionta, \u00e8 rimasto vittima di un agguato. Carpentieri, scarcerato da poco, dopo aver scontato 27 dei 30 anni di reclusione che gli erano stati inflitti per duplice omicidio, si trovava sul balcone di casa propria allorch\u00e9 \u00e8 stato raggiunto da diversi colpi d'arma da fuoco che l'hanno attinto alla gamba e all'inguine. Ferito, \u00e8 stato dapprima trasferito presso l'ospedale di Boscotrecase (il quale sarebbe stato devastato dai familiari del ferito poich\u00e9 impossibilitato a fornire le cure del caso a quest'ultimo in quanto adibito a centro COVID-19 ) e, successivamente, trasportato presso l'ospedale \"Maresca\" di Torre del Greco. Carpentieri era stato anche coinvolto in un'altra inchiesta contro alcuni elementi del clan Gionta, accusati dall'Antimafia di comunicare dal carcere con i membri del clan ancora in libert\u00e0 e nell'ottobre del 2014, congiuntamente ad un affiliato al clan Chierchia, era stato arrestato, nel mentre si trovava gi\u00e0 detenuto in carcere, per estorsione e associazione a delinquere di tipo mafioso.\nL'arresto di Tony Marciano, Aldo Gionta e Valentino Gionta jr.\nIl 4 luglio 2012 sono state arrestate 22 persone a seguito ad un'indagine legata al clan, raggiunti da ordinanza di custodia cautelare per spaccio e associazione finalizzata al traffico di stupefacenti aggravati dal metodo mafioso e dal carattere transnazionale dell'attivit\u00e0 illecita. Tra le accuse vi \u00e8 il traffico dai Paesi Bassi di cocaina, hashish, marijuana. Tra gli arrestati anche un noto cantante neomelodico, Tony Marciano. Nell'agosto del 2014 viene arrestato Aldo, figlio di Valentino. Soprannominato \"boss poeta\" a causa di alcune missive spedite al figlio Valentino jr, nelle quali impartiva consigli a quest'ultimo - poi catturato nel novembre del 2014 - su come barcamenarsi e guidare il clan durante la sua assenza dovuta alla detenzione, Aldo Gionta era in procinto di recarsi a Malta come latitante; per sfuggire alla cattura si era, in diverse occasioni, travestito da donna . Il 27 novembre del 2014 viene catturato Valentino Gionta jr, figlio di Aldo Gionta, nonch\u00e9 nipote e omonimo dello storico boss Valentino Gionta. Il latitante, considerato il reggente del sodalizio, \u00e8 stato catturato in un appartamento sito nel popolare rione Provolera, nascosto all'interno di una botola creata ad arte all'interno dell'abitazione. Gionta si era reso latitante dopo esser sfuggito, assieme al padre Aldo, ad un blitz contro il clan avvenuto nel giugno precedente."}
{"id": "1996954", "revid": "6923", "url": "https://it.wikipedia.org/wiki?curid=1996954", "title": "Volga Siber", "text": ""}
{"id": "1996966", "revid": "767487", "url": "https://it.wikipedia.org/wiki?curid=1996966", "title": "Antonio Novasconi", "text": "Biografia.\nAntonio Novasconi nacque a Castiglione, nel lodigiano, il 23 agosto 1798 da Pietro (di Giorgio) e Teresa Squassi (di Giovanni Battista). Al momento della nascita fu battezzato \"Giuseppe Antonio\", con lo stesso nome del fratellino nato nel 1793 e morto in tenera et\u00e0. Della numerosissima prole della coppia (sedici figli!), raggiunsero la maggiore et\u00e0 una minima parte. La madre era sorella del noto ingegnere Giacinto Domenico Squassi che progett\u00f2, tra l'altro, la chiesa di Castiglione. Anche i nonni paterni di Mons. Novasconi (Giorgio e Rosa Malusardi) erano di Castiglione, almeno fino agli inizi del Settecento. \nIntrapresa la carriera ecclesiastica, fu nominato arciprete della collegiata dei Santi Gervasio e Protasio Martiri di Maleo dove rest\u00f2 per sette anni dal 1831 al 1838, e, dopo essere stato nominato arciprete della Cattedrale di Santa Maria Assunta di Lodi e Prelato Domestico di Sua Santit\u00e0, ottenne il governo della Diocesi di Cremona dal 30 giugno 1850. All'unit\u00e0 d'Italia venne nominato senatore del nuovo Regno il 20 settembre 1860, dopo che il 9 agosto 1859 era stato nominato Grand'Ufficiale dell'Ordine sabaudo dei Santi Maurizio e Lazzaro.\nDurante il suo operato nella nuova diocesi, si distinse subito per un atteggiamento politico filosabaudo che lo favor\u00ec anche negli anni successivi. Durante le battaglie risorgimentali del 1859 ebbe un ruolo fondamentale sulla popolazione e sul clero della sua diocesi, contribuendo nel contempo all'emergenza data dallo scoppio di una grande epidemia di colera nel territorio cremonese.\nMor\u00ec a 69 anni a Cremona il 12 dicembre 1867.\nGenealogia episcopale.\nLa genealogia episcopale \u00e8:"}
{"id": "1996970", "revid": "144796", "url": "https://it.wikipedia.org/wiki?curid=1996970", "title": "Bartolomeo Carlo Romilli", "text": ""}
{"id": "1996971", "revid": "111938569", "url": "https://it.wikipedia.org/wiki?curid=1996971", "title": "Central Espa\u00f1ol F\u00fatbol Club", "text": "Il Central Espa\u00f1ol F\u00fatbol Club, meglio noto semplicemente come Central Espa\u00f1ol, \u00e8 una societ\u00e0 calcistica di Montevideo, in Uruguay.\nStoria.\nIl \"Central\" nacque il 5 gennaio 1905 dalla fusione tra le due societ\u00e0 del \"Sol\u00eds Bochas\" e del \"Soriano Polideportivo\". Nel 1971 si fuse con l\"'Espa\u00f1ol\", prendendo l'attuale nome.\nNel suo palmar\u00e8s figura un titolo nazionale, conquistato nel 1984."}
{"id": "1996972", "revid": "1543377", "url": "https://it.wikipedia.org/wiki?curid=1996972", "title": "Esse-Esse", "text": "Esse-Esse, al secolo Otto Kruger, \u00e8 un personaggio fumettistico creato da Sergio Bonelli. \u00c8 il principale comprimario di Mister No, ed \u00e8 stato realizzato per creare un'amicizia nata da opposti fronti: Kruger \u00e8 infatti un ex soldato tedesco, quindi un ex avversario di Mister No, marine americano fino allo scoppio della Guerra di Corea.\nNonostante il soprannome, Kruger non \u00e8 mai stato un membro delle SS. \u00c8 un soldato dell'Afrika Korps, di stanza in Libia, che al termine della seconda guerra mondiale si ritira sul Pacifico e in Indocina, dove pare svolga attivit\u00e0 non pulitissime, prima di chiudere del tutto col suo passato e stabilirsi a Manaus (Brasile), dove incontra Mister No. Al termine della saga \u00e8 l'unico dei comprimari a seguire l'americano nella sua nuova scelta di vita (anzi, lo precede, visto che a Rurrenabaque, la nuova dimora, Mister No trova l'amico tedesco gi\u00e0 installato ed impiegato come tassista)."}
{"id": "1996973", "revid": "1005847", "url": "https://it.wikipedia.org/wiki?curid=1996973", "title": "Elezioni europee del 1984 in Germania Ovest", "text": "Le elezioni europee del 1984 in Germania Ovest si sono tenute il 17 giugno."}
{"id": "1996977", "revid": "1684799", "url": "https://it.wikipedia.org/wiki?curid=1996977", "title": "Zvezda", "text": ""}
{"id": "1996987", "revid": "247672", "url": "https://it.wikipedia.org/wiki?curid=1996987", "title": "San Bernardo (Stella)", "text": "San Bernardo \u00e8 una frazione di 665 abitanti del comune di Stella, in provincia di Savona. \u00c8 raggiungibile in auto in circa quindici minuti dal casello autostradale di Albisola.\nGeografia fisica.\nTerritorio.\nIl territorio di San Bernardo, da cui deriva l'identificazione della frazione, fu stabilito solo nel 1567 con la creazione della parrocchia e comprende le localit\u00e0 di \"Corona\", \"Fondo Corona\", \"Ritani\" (fino alla cima del monte Bonomo), \"Castellari\", \"Contrada\" (un tempo chiamata \"M\u00f2cida\") fino al Sansobbia.\nStoria.\nBisogna innanzitutto precisare la differenza che esiste tra \"San Bernardo\" e \"Corona\", poich\u00e9 solitamente si tende a confondere i due nomi identificandoli in un unico luogo. Talvolta si arriva a fonderli creando l'inesistente \"Stella Santa Corona\". Nella fattispecie \"Corona\" \u00e8 localit\u00e0 di San Bernardo: diciamo il \"centro\" della frazione.\nIl termine \"Corona\", che indica la sommit\u00e0 della collina posta tra il torrente \"Crivezzo e il Pan\u00e0ro\" (entrambi affluenti del Sansobbia), viene solitamente ricondotto al fatto che il paese \u00e8 circondato da una corona di monti. Altre ipotesi sostengono che il nome derivi dalla parola latina \"culumna\" (colonna) perch\u00e9 forse in passato per qualche strana ragione era stata innalzata una colonna. Tale ipotesi appare pi\u00f9 convincente se si pensa al nome del paese usato in dialetto locale e cio\u00e8 \"Cru-nna\". Considerato per\u00f2 che la radice \u201ccr\u201d o \u201ccor\u201d indica in quasi tutte le lingue di origine indoeuropea un qualcosa di alto, \u00e8 probabile che il nome indichi semplicemente un luogo che sta in alto. Basta provare ad esempio a raggiungere \"Corona\" partendo dai \"Ritani\" (in origine probabilmente unica strada di accesso) per rendersi conto di quanto \"Corona\" appaia in alto rispetto al fondovalle.\nComunque sia, la zona era certamente abitata in epoca antichissima a causa dell'abbondanza di acqua, come confermano alcuni ritrovamenti di pietre levigate nelle piccole grotte presenti lungo le pendici del \"Bonomo\". Inoltre il nome della localit\u00e0 \"Castellari\", lascia presupporre la presenza di una trib\u00f9 ligure almeno fino alla conquista romana.\nDopo la caduta dell'Impero i territori vennero posti sotto la giurisdizione bizantina fino a quando furono invasi dai Longobardi nel 643. \"Corona\" segu\u00ec grossomodo le vicende di tutto il territorio di Stella. Inserita nella Marca Aleramica, divenne feudo dei Grimaldi seguendo le sorti della Repubblica di Genova (anche se il comune ebbe statuti propri ed una certa autonomia), fino alla conquista napoleonica. In questo periodo, e per pochi anni, Stella fu divisa in due comuni composti da Piazza, San Bernardo, Santa Giustina da una parte e San Martino, Gameragna e Mezzano dall'altra. Dopo il Congresso di Vienna, Stella viene annessa al Regno di Sardegna e poi al Regno d'Italia.\nDa alcuni documenti notarili sappiamo che nel Cinquecento i tetti delle case di Stella San Bernardo erano quasi tutti fatti di paglia. Il territorio fu sempre molto povero e abitato da boscaioli o pastori. Nel Seicento per esercitare l'attivit\u00e0 di boscaioli vi si trasferirono da Urbe, Sassello e Tiglieto le famiglie Pistone, Zunino e Pastorino. Le zone coltivate erano abbastanza scarse fino almeno alla fine del Settecento. Solo nell'Ottocento si ha una profonda trasformazione del territorio con disboscamento di molte zone e la creazione di fasce coltivabili, solitamente adibite a vigneti. Molti furono gli abitanti che si arruolarono come mercenari dal medioevo fino alla fine della Repubblica di Genova (1797). Sappiamo per certo che nel 1777 vivevano a San Bernardo 706 persone che raggiunsero le 913 unit\u00e0 nella prima met\u00e0 del XIX secolo. In particolare in \"Corona\" c'erano 60 case e 342 abitanti (di cui un fabbro e un falegname), in \"Contrada\" 216 persone (di cui un falegname) in 50 case e nei \"Ritani\" (dove tra le altre cose vi erano ben tre osterie) abitavano 194 persone in 41 case. Altre 161 abitanti vivevano in 26 case sparse.\nIl commercio del legname e le carboniere sul \"Bonomo\" rimasero un'attivit\u00e0 importante fino alla fine dell'Ottocento quando chiusero i cantieri navali di Varazze.\nAgli inizi del Settecento i territori di Pontinvrea passarono al Piemonte. Di conseguenza il confine tra il regno dei Savoia e la Repubblica di Genova fu portato sul crinale del \"Bonomo\". Numerosi scontri di confine si ebbero in questo periodo tra San Bernardo e Pontinvrea con furto di pecore, mucche e taglio illecito di faggi da entrambe le parti. Nei casi pi\u00f9 eclatanti si arriv\u00f2 ad appiccare il fuoco alle cascine e all'uccisione di alcuni contadini durante gli scontri. Durante l'occupazione napoleonica il territorio, come molte altre zone della Liguria, fu devastato e saccheggiato dai soldati. Pessimi raccolti si ebbero in quegli anni accompagnati da soffocanti provvedimenti fiscali e dalla confisca di tutti i muli e gli asini.\nNell'aprile 1800 gli Austriaci in conflitto con i Francesi, dopo aver preso Savona, si disposero lungo la linea che da \"Monte San Giorgio\" va al Giovo attraverso il \"Bonomo\" e \"Tortone\". I Francesi si attestarono a San Martino lasciando San Bernardo in mezzo ai due fuochi per alcuni giorni. I danni furono gravissimi e molte le case distrutte dall'artiglieria o date alle fiamme.\nNel 1823 un'epidemia di vaiolo uccise 23 persone. Epidemie di colera si ebbero nel 1835 e nel 1854. Nel 1884 fu costruita l'attuale strada provinciale (allargata negli anni Sessanta) che collega la frazione al capoluogo. Prima di allora vi era solo un sentiero sterrato che dalla chiesa di \"Corona\" conduceva in modo pi\u00f9 o meno rettilineo al mulino di San Giovanni, lungo il percorso ancora evidente tra le case vecchie di \"Contrada\"."}
{"id": "1996992", "revid": "1005847", "url": "https://it.wikipedia.org/wiki?curid=1996992", "title": "Elezioni europee del 1984 in Francia", "text": "Le elezioni europee in Francia del 1984 si sono tenute il 17 giugno. Esse hanno permesso di eleggere gli 81 europarlamentari spettanti alla Francia per la II legislatura (1984-1989) del Parlamento europeo."}
{"id": "1996998", "revid": "339392", "url": "https://it.wikipedia.org/wiki?curid=1996998", "title": "Pietro di Toledo", "text": ""}
{"id": "1996999", "revid": "120670380", "url": "https://it.wikipedia.org/wiki?curid=1996999", "title": "Portico di Livia", "text": "Il portico di Livia (latino: \"porticus Liviae\") era un portico dell'antica Roma, edificato da Augusto in onore della moglie Livia Drusilla.\nStoria.\nNel 15 a.C. Augusto diede inizio alla costruzione del portico sulla casa di Publio Vedio Pollione, un ricco liberto suo consigliere di cui aveva ereditato i beni. I lavori terminarono nel 7 a.C., quando il complesso fu dedicato da Livia e dal figlio Tiberio in occasione del trionfo di questi. Il portico era situato sul versante settentrionale del colle Oppio, a sud del \"clivus Suburanus\", nella zona compresa tra questa strada e le posteriori terme di Traiano.\nIl portico era rettangolare, lungo 115\u00a0m e largo 75\u00a0m, con un muro esterno e una doppia fila di colonne all'interno. Ciascuno dei lati lunghi aveva tre nicchie, una quadrata le altre due semicircolari; un'abside semicircolare si apriva sul lato meridionale, mentre l'ingresso era sul lato settentrionale, dove una scalinata larga 20\u00a0m portava al clivo Suburano. Al centro era eretta una struttura, identificabile con una fontana o, forse, con l'altare della Concordia eretto da Livia.\nIl portico era magnifico e popolare, il pi\u00f9 importante della citt\u00e0 dopo quelli del Campo Marzio. Era ancora menzionato nella \"Notitia\" (Regio III).\nNel 1984 degli scavi hanno riportato alla luce resti del piano di calpestio pre- e post-intervento augusteo: il portico era ancora in uso nel V secolo, mentre nel VI secolo era usato per le sepolture."}
{"id": "1997001", "revid": "34222", "url": "https://it.wikipedia.org/wiki?curid=1997001", "title": "Conditional access module", "text": ""}
{"id": "1997002", "revid": "458786", "url": "https://it.wikipedia.org/wiki?curid=1997002", "title": "Club Atl\u00e9tico Cerro", "text": "Il Club Atl\u00e9tico Cerro, meglio noto semplicemente come Cerro, \u00e8 una societ\u00e0 calcistica del Cerro, un \"barrio\" di Montevideo, in Uruguay. Ha una forte rivalit\u00e0 con il Rampla Juniors, squadra dello stesso quartiere.\nStoria.\nNella stagione 1960 il Cerro chiuse il campionato in testa a pari punti con il Pe\u00f1arol, club con cui disput\u00f2 uno spareggio che vide l'affermazione dei giallo-neri per tre ad uno.\nLa squadra, nelle vesti del New York Skyliners disput\u00f2 l'unica edizione del campionato dell'United Soccer Association, lega che poteva fregiarsi del titolo di campionato di Prima Divisione su riconoscimento della FIFA, nel 1967: quell'edizione della Lega fu disputata utilizzando squadre europee e sudamericane in rappresentanza di quelle della USA, che non avevano avuto tempo di riorganizzarsi dopo la scissione che aveva dato vita al campionato concorrente della National Professional Soccer League. I Skyliners non superarono le qualificazioni per i \"play-off\", chiudendo la stagione al quinto posto della Eastern Division."}
{"id": "1997003", "revid": "1005847", "url": "https://it.wikipedia.org/wiki?curid=1997003", "title": "Elezioni europee del 1984 in Irlanda", "text": "Le elezioni europee del 1984 in Irlanda si sono tenute il 17 giugno."}
{"id": "1997004", "revid": "1342115", "url": "https://it.wikipedia.org/wiki?curid=1997004", "title": "Portanova", "text": ""}
{"id": "1997005", "revid": "125907697", "url": "https://it.wikipedia.org/wiki?curid=1997005", "title": "Luca de Santis", "text": " Scrive di rappresentazione di genere e tecnologia su La Stampa e Wired.\nBiografia.\nHa collaborato con Paramount Comedy/Comedy Central, MTV Italia, Endemol e con alcuni network statunitensi. \u00c8 ideatore e autore dell'avanspettacolo \"Burlesque!\", per il quale ha vinto il Premio Massimo Troisi 2008 per la migliore scrittura comica di teatro.\nPer la Kappa Edizioni e con l'illustratrice Sara Colaone, ha pubblicato la serie a fumetti \"Cream\" nell'antologia \"JetLag 1\" e \"JetLag 2\", e la graphic novel \"In Italia sono tutti maschi\", sul confino degli omosessuali durante il Ventennio fascista, con cui vince nel 2009 al Comicon di Napoli, il premio A.Micheluzzi per \"Miglior fumetto dell'anno\". \nIl graphic novel \u00e8 stato tradotto in francese, polacco, spagnolo e tedesco e distribuito in quasi tutta Europa.\nPer le Edizioni Comix ha pubblicato nel 2009 \"Ricomincio da Troisi\" in cui raccoglie alcuni suoi testi teatrali comici.\nDopo aver aperto il primo portale italiano dedicato ai videogiochi con contenuti LGBT dal titolo \"Geekqueer\", ha pubblicato a febbraio 2013, il primo saggio al mondo a trattare la rappresentazione dei personaggi gay lesbici e transessuali nella storia dei videogiochi, nel saggio \"Videogaymes. Omosessualit\u00e0 nei videogiochi tra rappresentazione e simulazione (1975-2009)\" Edizioni Unicopli.\nNel 2015 pubblica un aggiornamento al suo precedente studio, nell'antologia \"VirtualErotico\" \"Sesso, pornografia ed erotismo nei videogiochi\" di Papale e Alinovi, in cui affronta le tematiche LGBT nelle produzioni videoludiche dal 2009 al 2014.\nCon Sara Colaone torna a collaborare nel 2016 per \"Leda, che solo amore e luce ha per confine\" scritto con Francesco Satta ed edito per Coconino Press Fandango; il graphic novel nel 2017 vince a Lucca Comics and Games il Premio Gran Guinigi per i migliori disegni. Il fumetto uscir\u00e0 in Francia nello stesso anno per l'editore Steinkis.\nNel 2018, sempre con i disegni di Sara Colaone, esce \"Ariston\" edito da Oblomov Edizioni, storia di tre donne nello sfondo di un albergo della riviera adriatica negli anni '50, '60 e '70. Il graphic novel pone al centro l'emancipazione e l'autodeterminazione femminile, con ricchi riferimenti alla politica e alla cronaca di quegli anni, tra diritti conquistati e ingiustizie perpetuate. Nel 2019 \u00e8 finalista al Premio Micheluzzi del Comicon di Napoli, ed esce in Francia con il titolo \"Ariston Hotel\" per IciM\u00eame edizioni. \nIn occasione della mostra di Georgia O'Keeffe al Centre Pompidou di Parigi, esce a settembre del 2021 il graphic novel \"Georgia O'Keeffe, amazone de l'art moderne\" edito da Editions Steinkis e Centre Pompidou. Il romanzo a fumetti, sceneggiato da de Santis e illustrato da Sara Colaone, racconta della vita della celebre pittrice americana dai suoi esordi nella New York dei primi anni del '900, fino alla sua morte a Santa Fe, in Nuovo Messico, affrontando anche questa volta i temi cari alla coppia di fumettisti, ovvero l'emancipazione di genere e la ricerca di diritti di uguaglianza attraverso la vita quotidiana dei protagonisti. A gennaio del 2022 il fumetto viene pubblicato anche in Italia con il titolo di \"Georgia O'Keeffe, amazzone dell'arte moderna\" edito da Edizioni Oblomov per La Nave di Teseo."}
{"id": "1997006", "revid": "599013", "url": "https://it.wikipedia.org/wiki?curid=1997006", "title": "Colla di San Giacomo", "text": "La Colla di San Giacomo (796\u00a0m s.l.m.) \u00e8 un valico delle Alpi liguri situato nella provincia di Savona e collocato sullo spartiacque della catena principale alpina.\nGeografia.\nIl passo collega mediante una strada sterrata Orco Feglino e di qui la citt\u00e0 di Finale Ligure, nella riviera ligure di ponente, al comune di Mallare in Val Bormida. \u00c8 situato sullo spartiacque tra la valle Padana e il Mar Ligure. A nord del passo nasce il rio Biterno, un affluente in destra idrografica della Bormida di Mallare; a sud invece si originano i due rami sorgentizi del torrente Aquila, il principale affluente del Pora. Il valico si apre tra le propaggini del Pian dei Corsi (a sud-ovest) e il monte Alto (a nord-est).\nStoria.\nNei tempi medievali Mallare era un luogo di passaggio assai pi\u00f9 importante che ai giorni nostri ed era insieme un luogo di fermata e di sosta dei numerosi viaggiatori e negozianti col loro seguito di cavalcature e di bestie da soma.\nQuanti dal Monferrato, dalla Lombardia e in parte dal Piemonte volevano recarsi nel Finalese e nella terra di Albenga, seguivano ordinariamente l'itinerario della valle mallarese e della colla di S. Giacomo.\nLa Comunit\u00e0, fin dagli antichi tempi, si era fatta un dovere di tenere questa strada in condizioni praticabili e di sgombrarla dalle nevi negli inverni, ed i Signori del luogo si studiavano e spesso si obbligavano addirittura verso citt\u00e0 amiche ed alleate, a garantire libero e sicuro il transito.\nSul colle si trovano una lapide dedicata ai soldati che combatterono nelle guerre napoleoniche e un monumento ricorda gli scontri tra partigiani e truppe nazifasciste che avvennero nella zona durante la Resistenza.\nEscursionismo.\nIl colle \u00e8 un terminale di tappa dell'Alta Via dei Monti Liguri."}
{"id": "1997014", "revid": "666668", "url": "https://it.wikipedia.org/wiki?curid=1997014", "title": "Cerro Largo F\u00fatbol Club", "text": "Il Cerro Largo F\u00fatbol Club, meglio noto semplicemente come Cerro Largo, \u00e8 una societ\u00e0 calcistica di Melo, in Uruguay.\nStoria.\nFondato nel 2002, ha giocato nella stagione 2008-2009 per la prima volta in Primera Divisi\u00f3n, retrocedendo subito in Segunda Divisi\u00f3n. Al termine della stagione 2010-2011, vincendo i play-off, ha riconquistato la promozione in massima divisione."}
{"id": "1997016", "revid": "1442080", "url": "https://it.wikipedia.org/wiki?curid=1997016", "title": "N\u00e9stor Gorosito", "text": "Carriera.\nClub.\nUscito dalle giovanili del River Plate, debutta nel 1983 durante il Torneo Metropolitano, segnando il suo primo gol il 10 luglio 1983 contro l'Uni\u00f3n. Nel 1988 passa al San Lorenzo de Almagro, con il quale segna 21 reti in 37 partite guadagnandosi il titolo di capocannoniere del campionato argentino e la chiamata europea del Swarovski Tirol, squadra austriaca.\nNel club di Innsbruck gioca molte ottime partite, tanto da guadagnarsi la nomina a calciatore austriaco dell'anno nel 1991, vincendo anche due campionati nazionali consecutivi (nel 1989/'90 e 1990/'91). Nel 1992 torna in Argentina, al club da cui si era separato tre anni prima, il San Lorenzo. Fino al 1994 gioca al Nuevo Gas\u00f3metro, segnando 11 volte in 68 presenze. Nel 1994 si trasferisce in Cile, all'Universidad Cat\u00f3lica.\nCon il club di Santiago gioca fino al 1995, formando con Alberto Acosta una coppia che gi\u00e0 si era rivelata affiatata al San Lorenzo. In Cile vince la Coppa Interamericana 1994, la Coppa del Cile 1995 e la Liguilla Pre-Libertadores 1994 e 1995. Nel 1994 viene eletto miglior giocatore dell'anno in Cile.\nNel 1996 Acosta e Gorosito vengono chiamati dai giapponesi del Yokohama F. Marinos, dove giocano per quella sola stagione. Nel 1997 torna al San Lorenzo, dove rimane fino al 1999. Nel 2001 si ritira, nelle file dell'Universidad Cat\u00f3lica.\nNazionale.\nIn nazionale di calcio argentina Gorosito ha giocato per quindici volte, andando a segno in un'occasione. Nel 1989 ha partecipato alla Coppa America, e ha vinto l'edizione di .\nAllenatore.\nPoco dopo il suo ritiro dall'attivit\u00e0 agonistica, ha iniziato ad allenare diverse squadre argentine. Dopo essere stato alla guida dell'Argentinos Juniors, che ha portato alla qualificazione per la Copa Sudamericana 2008, primo torneo internazionale del club dopo dodici anni, ha rimpiazzato Diego Simeone come allenatore del River Plate. Il 6 ottobre 2009 viene esonerato e sostituito con Leonardo Astrada.\nAgli inizi del 2010 viene nominato allenatore dello Xerez, squadra neopromossa nella Liga che si trovava staccata all'ultimo posto in classifica, al posto di Jos\u00e9 \u00c1ngel Ziganda. Una serie di ottimi risultati nel girone di ritorno non bastano per\u00f2 all'allenatore argentino per salvare la stagione e il club andaluso retrocede all'ultima giornata, nonostante gli elogi da parte di avversari e stampa. A fine stagione lascia per alcuni disaccordi sul rinnovo del contratto."}
{"id": "1997017", "revid": "767487", "url": "https://it.wikipedia.org/wiki?curid=1997017", "title": "Best of The Corrs", "text": "Best of The Corrs \u00e8 la prima raccolta dei The Corrs, pubblicata nel 2001. La raccolta contiene due inediti: \"Would you be happier?\" e \"Make you mine\"."}
{"id": "1997020", "revid": "179980", "url": "https://it.wikipedia.org/wiki?curid=1997020", "title": "N\u00e9stor Ra\u00fal Gorosito", "text": ""}
{"id": "1997023", "revid": "93556", "url": "https://it.wikipedia.org/wiki?curid=1997023", "title": "Racing Club de Montevideo", "text": "Il Racing Club de Montevideo \u00e8 una societ\u00e0 calcistica di Montevideo, in Uruguay.\nPalmar\u00e8s.\nRosa 2020.\n\"Aggiornato al 15 aprile 2020\""}
{"id": "1997024", "revid": "1728", "url": "https://it.wikipedia.org/wiki?curid=1997024", "title": "Barone di Breteuil", "text": ""}
{"id": "1997028", "revid": "718859", "url": "https://it.wikipedia.org/wiki?curid=1997028", "title": "In Italia sono tutti maschi", "text": "In Italia sono tutti maschi \u00e8 una graphic novel edita da Kappa Edizioni, nel settembre 2008, scritta da Luca de Santis e illustrata da Sara Colaone. Nel 2009 vince il premio Attilio Micheluzzi al Comicon di Napoli come \"Miglior fumetto dell'anno\". La graphic novel \u00e8 stata tradotta in quasi tutta Europa: per il mercato francese, belga e canadese con il titolo \"En Italie il n'ya que vrais hommes\", Ed. Dargaud; per il mercato tedesco col titolo \"Insel der M\u00e4nner\", Schreiber und Leser Ed.; per il mercato polacco col titolo \u201cWe W\u0142oszech wszyscy s\u0105 m\u0119\u017cczyznami\u201c, Centrala Edizioni; per il mercato spagnolo col titolo \"En Italia son todos machos\", Norma Editorial.\nTrama.\nRacconta del confino degli omosessuali italiani durante il ventennio fascista e pi\u00f9 precisamente l'ultimo anno di esilio (il 1939-1940) di un gruppo di uomini all'Isola di San Domino nell'arcipelago delle Tremiti.\nLa storia del protagonista Antonio Angelicola detto \"Ninella\" e della sua mandata al confino, si intreccia - in un secondo piano temporale ambientato alla fine degli anni '80 - con quella del giovane documentarista Rocco. Le vicende e i personaggi raccontati nel libro sono tratte da storie vere e da persone realmente esistite. In particolare, la vicenda si basa su quella, realmente avvenuta, di Giuseppe B., detto \"Peppinella\", che \u00e8 stato anche intervistato col suo vero nome nella \"docu-fiction\" di Gabriella Romano, \"Ricordare\".\nIl libro \u00e8 uno dei pi\u00f9 importanti esempi italiani di graphic novel che affrontano temi storici."}
{"id": "1997031", "revid": "1431409", "url": "https://it.wikipedia.org/wiki?curid=1997031", "title": "Ernesto Vidal", "text": "Biografia.\nNato col nome di Ernesto Servolo in Istria, allora in Italia, ancora giovanissimo emigr\u00f2 con la famiglia in America Meridionale nel 1923, dove successivamente modific\u00f2 il suo secondo nome in \"Jos\u00e9\". La famiglia si stabil\u00ec in Argentina, nella Provincia di C\u00f3rdoba, dove Vidal crebbe e cominci\u00f2 a giocare a calcio. Verso la met\u00e0 degli anni quaranta, grazie ad un ingaggio a Montevideo, si trasfer\u00ec in Uruguay, dove fu poi invitato a stabilirsi acquisendone la cittadinanza prima del 1950.\nHa posseduto e utilizzato tre diverse cittadinanze: l'italiana, l'argentina e l'uruguaiana.\nEra soprannominato \"Patruleiro\".\nCaratteristiche tecniche.\nEra un'ala sinistra.\nCarriera.\nDopo gli esordi e la prima maturazione in Argentina, nel Club Atl\u00e9tico Belgrano di Cordoba e nel Club Atl\u00e9tico Rosario Central, fu chiamato nella forte formazione del Pe\u00f1arol negli anni quaranta, dove vinse 4 campionati uruguaiani: 1944, 1945, 1949, 1951.\nTitolare della Nazionale uruguaiana, disput\u00f2 i vittoriosi Mondiali 1950 ma si infortun\u00f2 prima della finale dove venne sostituito dall'esordiente Rub\u00e9n Mor\u00e1n.\nGioc\u00f2 anche in Italia, dove disput\u00f2 la Serie A dal 1953 al 1956 con Fiorentina e Pro Patria, per poi tornare nella successiva stagione a Montevideo tra le file del Nacional ed infine concludere la carriera nuovamente a Cordoba, dove rester\u00e0 fino alla prematura morte."}
{"id": "1997032", "revid": "306862", "url": "https://it.wikipedia.org/wiki?curid=1997032", "title": "Gola profonda", "text": ""}
{"id": "1997034", "revid": "287204", "url": "https://it.wikipedia.org/wiki?curid=1997034", "title": "Tacuaremb\u00f3 F\u00fatbol Club", "text": "Il Tacuaremb\u00f3 F\u00fatbol Club \u00e8 una societ\u00e0 calcistica di Tacuaremb\u00f3, in Uruguay.\nOrganico.\n\"Aggiornato al 1\u00ba maggio 2014\""}
{"id": "1997038", "revid": "18379", "url": "https://it.wikipedia.org/wiki?curid=1997038", "title": "Pauperismo medievale", "text": "Il pauperismo fu un movimento spirituale medioevale, caratteristico degli ordini mendicanti e di altri predicatori cristiani che ne esaltavano il messaggio religioso e sociale. \nNel Medioevo si evidenziava la figura del questuante, un frate addetto a girare per citt\u00e0 e campagne per sollecitare il versamento della questua, ossia di una donazione volontaria atta al sostentamento del convento. L'obbligo alla povert\u00e0 e la pratica della raccolta delle elemosine (ormai quasi totalmente abbandonata) vennero progressivamente limitate o vietate come unica fonte di reddito da Papa Sisto IV (1475) e dal successivo Concilio di Trento che permise agli ordini mendicanti di possedere, collettivamente, delle rendite.\nStoria.\nIn contrapposizione all'opulenza delle gerarchie ecclesiastiche, i pauperisti intendevano basarsi soltanto sugli insegnamenti e sugli esempi di Ges\u00f9 Cristo cos\u00ec come sono riportati dai Vangeli; predicavano l'altruismo e una vita modesta, e la preminenza delle ricchezze spirituali sopra quelle materiali. Ebbe tra i suoi difensori Valdo di Lione, Francesco d'Assisi, Dolcino da Novara, Ubertino da Casale e Arnaldo da Villanova.\nIl pauperismo appartiene sicuramente alla pi\u00f9 ampia corrente dell'ascetismo cristiano, ma se ne differenzia in alcuni aspetti. L'ascetismo, per esempio, ha sempre posto l'accento sulla povert\u00e0 individuale, del singolo cristiano (religioso o secolare che fosse), e su altre forme di penitenza e di austerit\u00e0, mentre raramente poneva in discussione la possibilit\u00e0 che l'istituzione (il monastero, l'Ordine, la Chiesa stessa) potessero possedere ricchezze. Il pauperismo medievale, invece, non era tanto una ricerca della povert\u00e0 personale quasi fosse una forma di penitenza o una via di perfezionamento, ma spesso sceglieva di rinunciare alle ricchezze per condividere la vita degli strati pi\u00f9 umili della societ\u00e0 e aderire pi\u00f9 fedelmente all'esempio di Ges\u00f9 Cristo. Inoltre a differenza dell'ascetismo il quale \u00e8 una ricerca volontaria della povert\u00e0, il pauperismo ne \u00e8 un'accettazione filosofica.\nIdeologie e prassi analoghe in epoca moderna e contemporanea.\nPer quanto riguarda la chiesa cattolico-romana, ancora oggi nelle congregazioni e negli ordini religiosi, cos\u00ec come negli Istituti secolari, la povert\u00e0 \u00e8 la promessa e l'impegno di uno stile di vita sancito con l'emissione di un voto che implichi la rinuncia ad ogni propriet\u00e0 personale del religioso e - in alcuni casi - anche per l'intera comunit\u00e0, che perci\u00f2 trarr\u00e0 il proprio mantenimento unicamente dal lavoro e dall'aiuto della divina Provvidenza. \nAlcuni punti in comune con il pauperismo medievale sono stati riconosciuti anche in encicliche papali come la \"Rerum Novarum\" e la \"Quadragesimo Anno\", alla base della cosiddetta dottrina sociale della Chiesa cattolica: in particolare, la predominanza accordata alla ricchezza spirituale rispetto a quella materiale e una certa volont\u00e0 di comprendere le reali condizioni dei pi\u00f9 poveri. "}
{"id": "1997040", "revid": "72396", "url": "https://it.wikipedia.org/wiki?curid=1997040", "title": "Club Social y Deportivo Villa Espa\u00f1ola", "text": "Il Club Social y Deportivo Villa Espa\u00f1ola, meglio noto semplicemente come Villa Espa\u00f1ola, \u00e8 una societ\u00e0 calcistica di Montevideo, in Uruguay.\nStoria.\nIl Villa Espa\u00f1ola fu fondato il 18 agosto 1940 come societ\u00e0 di pugilato con il nome di \"\"Villa Espa\u00f1ola Boxing Club\". Nel 1950 si dot\u00f2 di una sezione calcistica, chiamata \"Centenario Juniors\"\" e ribattezzata con l'attuale norme di Villa Espa\u00f1ola nel 1952.\nNel 1998 gioc\u00f2 per la prima volta in Primera Divisi\u00f3n, dando vita a una serie di \"sali-scendi\" tra la massima serie e la Segunda Divisi\u00f3n: dopo la retrocessione in seconda al termine della stagione 1998, il Villa Espa\u00f1ola riconquist\u00f2 la prima divisione alla fine della stagione 1999, ma torn\u00f2 nel campionato cadetto al termine del campionato del 2000. L'anno dopo vinse il campionato di seconda divisione, riconquistando per la terza volta la massima serie: ma, ancora una volta, al termine del campionato del 2002 il Villa Espa\u00f1ola torn\u00f2 in seconda divisione.\nRimase quindi nella serie cadetta fino alla stagione del 2004. Nel 2005 il Villa Espa\u00f1ola non pot\u00e9 prendere parte al campionato per problemi economici. Il club fu cos\u00ec acquistato nel 2006 da un gruppo belga, che riusc\u00ec a permettere al Villa Espa\u00f1ola il ritorno al calcio giocato nella stagione 2007-08. Al termine della stagione il Villa Espa\u00f1ola conquist\u00f2 la quarta promozione della sua storia in prima divisione, ma l'anno seguente riusc\u00ec a prendere parte solo a met\u00e0 campionato: al termine del torneo di \"Apertura\" del campionato 2008-09 nuovi problemi economici hanno imposto al Villa Espa\u00f1ola al ritiro anticipato.\nNel 2009-2010, il Villa Espa\u00f1ola avrebbe dovuto partecipare al campionato di Segunda Divisi\u00f3n Profesional, ma non ha presentato il proprio saldo di bilancio relativo alla stagione precedente (richiesto invece dal regolamento per la verifica della stabilit\u00e0 finanziaria) entro il 1\u00ba settembre. Conseguentemente la societ\u00e0 \u00e8 stata esclusa dai campionati AUF per l'intera stagione."}
{"id": "1997046", "revid": "1504506", "url": "https://it.wikipedia.org/wiki?curid=1997046", "title": "Adelaide di Vilich", "text": "Biografia.\nEra figlia del conte Megingaudo di Gheldria e di sua moglie Gerberga. Studi\u00f2 a Colonia, al monastero di Sant'Orsola; alla morte del fratello, i genitori destinarono una parte dell'eredit\u00e0 di questo alla costruzione del monastero di Vilich (vicino a Bonn) in cui Alice sarebbe dovuta diventare prima badessa. Cos\u00ec avvenne e, per le sue doti, Alice fu nominata, intorno all'anno mille, badessa anche del monastero di Santa Maria a Colonia di cui era stata badessa, fino alla morte, la sorella Bertranda. Nel 994 aveva adottato per il primo monastero la regola di San Benedetto. Dopo la morte avvenuta nel 1015, fu sepolta a Vilich e inizi\u00f2 a diffondersi il culto, essendole stati attribuiti numerosi miracoli ed essendo nota le sue opere di carit\u00e0 per i poveri.\nI simboli di Sant'Alice sono il pane e il bastone ed \u00e8 patrona contro i problemi di salute che riguardano gli occhi.\nCulto.\nIl 27 gennaio 1966 papa Paolo VI ne riconobbe il culto. Se ne celebra la memoria il 5 febbraio.\nBibliografia.\nin lingua tedesca:"}
{"id": "1997048", "revid": "834", "url": "https://it.wikipedia.org/wiki?curid=1997048", "title": "Like An Old-Fashioned Waltz", "text": ""}
{"id": "1997049", "revid": "88740", "url": "https://it.wikipedia.org/wiki?curid=1997049", "title": "Padda", "text": "Padda \u00e8 un sottogenere di uccelli passeriformi della famiglia degli Estrildidi.\nTassonomia.\nAl sottogenere vengono ascritte due specie:\nIn virt\u00f9 di alcune caratteristiche peculiari (come ad esempio la struttura anatomica del becco), questo sottogenere \u00e8 stato in passato considerato un genere a s\u00e9 stante, intermedio fra le munie ed i becchi d'argento e di piombo del genere \"Euodice\"; le differenze morfologiche fra questi uccelli e le munie, tuttavia, sono apparse come autapomorfie riconducibili ad una specializzazione secondaria dovuta al tipo di ambiente da essi frequentato e dalla nicchia occupata, piuttosto che a differenze ancestrali fra i due gruppi. Pertanto, nell'aprile 2012 il Congresso ornitologico internazionale ha assegnato entrambe le specie al genere \"Lonchura\", mantenendo \"Padda\" come sottogenere.\nDistribuzione ed \"habitat\".\nLe due specie di padda sono native dell'Indonesia, ed in particolare di Giava, Timor e poche altre isole fra queste due; l\"'habitat\" d'elezione di questi uccelli \u00e8 rappresentato dalle risaie e dalle aree erbose con presenza di cespugli o di boscaglia dove potersi rifugiare per la notte od in caso di pericolo.\nDescrizione.\nSi tratta di uccelli dall'aspetto massiccio e da un becco estremamente robusto, di forma conica, col quale riescono a spezzare anche gli involucri pi\u00f9 duri, come quelli dei semi di riso; le dimensioni, sebbene contenute, sono piuttosto rilevanti in seno alla famiglia d'appartenenza, e infatti il padda comune rappresenta coi suoi 15\u201317\u00a0cm di lunghezza la specie pi\u00f9 grande della famiglia degli estrildidi, mentre il padda di Timor ha dimensioni leggermente pi\u00f9 contenute (12\u201313\u00a0cm).\nLa colorazione ha tonalit\u00e0 tenui, grigie o brune, con una caratteristica testa nera e due macchie guanciali candide; nel padda di Timor la colorazione \u00e8 pi\u00f9 scura e tende al bruno-nerastro, mentre il ventre \u00e8 bianco sporco.\nBiologia.\nSi tratta di uccelli diurni e gregari, che passano la maggior parte del giorno al suolo o fra gli steli a cercare il cibo (soprattutto semi, in particolare riso, che rappresenta la componente fondamentale della dieta); la riproduzione segue i cicli della stagione delle piogge, tuttavia entrambe le specie sono tendenzialmente in grado di riprodursi durante tutto l'arco dell'anno, deponendo 4-6 uova in nidi tondeggianti costruiti con steli d'erba e sterpaglie. I nidiacei vengono accuditi da ambo i sessi (che si alternano anche nella costruzione del nido e nella cova) e s'involano attorno alle tre settimane di vita, sebbene tendano a restare presso il nido ancora per un paio di settimane. Non hanno problemi a convivere con altri esemplari di altre specie a patto che ognuno rispetti i propri spazi e nidi. In natura sono presenti anche esemplari ibridi creati negli allevamenti e poi liberati nei diversi habitat. I Padda possono resistere anche a temperature inferiori a 0\u00ba, mentre non sono molto resistenti a sbalzi di temperatura e correnti d\u2019aria eccessive per cui necessitano di voliere adeguate se allevati in cattivit\u00e0."}
{"id": "1997050", "revid": "339392", "url": "https://it.wikipedia.org/wiki?curid=1997050", "title": "Milizia Volontaria di Sicurezza Nazionale", "text": ""}
{"id": "1997051", "revid": "287204", "url": "https://it.wikipedia.org/wiki?curid=1997051", "title": "Club Atl\u00e9tico Progreso", "text": "Il Club Atl\u00e9tico Progreso, meglio noto semplicemente come Progreso, \u00e8 una societ\u00e0 calcistica di \"la Teja\", un quartiere di Montevideo, in Uruguay.\nStoria.\nCampione nazionale nel 1989, il club giallorosso non \u00e8 pi\u00f9 riuscito a tornare ai fasti del passato, conoscendo anche la retrocessione in Segunda Divisi\u00f3n Profesional. Nella stagione 2009-2010 ha sfiorato la promozione nella prima divisione, ma \u00e8 stato battuto in semifinale dal Miramar Misiones. L'anno seguente il club non \u00e8 stato ammesso al campionato di seconda divisione, per ragioni finanziarie. Riammesso in Segunda Divisi\u00f3n l'anno seguente, nel 2011-2012 viene promosso nella Primera Divisi\u00f3n Profesional, dove milita tuttora.\nNell'arco della sua storia il club ha partecipato per 2 volte alla Coppa Libertadores (nel 1987 e nel 1990).\nOrganico.\nCalciatori in rosa.\n\"Aggiornato al 29 settembre 2019\""}
{"id": "1997052", "revid": "260752", "url": "https://it.wikipedia.org/wiki?curid=1997052", "title": "Estrildidi", "text": ""}
{"id": "1997053", "revid": "299214", "url": "https://it.wikipedia.org/wiki?curid=1997053", "title": "Mysia", "text": ""}
{"id": "1997058", "revid": "44627", "url": "https://it.wikipedia.org/wiki?curid=1997058", "title": "Polinomio speciale", "text": ""}
{"id": "1997060", "revid": "729019", "url": "https://it.wikipedia.org/wiki?curid=1997060", "title": "Karl Hass", "text": "Biografia.\nNato da una famiglia di condizioni modeste nella citt\u00e0 baltica di Kiel, grazie anche alla sua discreta conoscenza della lingua italiana fu inviato durante la guerra ad operare in Italia, ove partecip\u00f2 a diverse operazioni del Sicherheitsdienst nazista (lo SD, il servizio segreto delle SS), della quale era membro sin dal 1934, tra le quali la cattura di ministri e personalit\u00e0 italiane legate alla caduta di Benito Mussolini il 25 luglio del 1943, la cattura della principessa Mafalda di Savoia e, agli ordini di Herbert Kappler, la preparazione ed esecuzione dell'eccidio delle Fosse Ardeatine (in cui, su ordine di Kappler, uccise personalmente due persone per \u00abdare l'esempio\u00bb ai sottoposti).\nImmediatamente arruolato alla fine della guerra dai servizi segreti degli Stati Uniti, oper\u00f2 lungamente e con falsa identit\u00e0 in funzione anticomunista in Italia ed in Europa.\nAttivit\u00e0 durante la seconda guerra mondiale.\nEntrato appena ventiduenne nel servizio segreto delle SS, Hass fu presto notato dai superiori per la sua spietatezza, il che gli permise di ottenere successive promozioni di grado. Dopo la caduta del regime fascista nell'estate del 1943, fu inviato a Roma come ufficiale del controspionaggio, con l'incarico iniziale di organizzare una rete clandestina di operatori radio e di sabotatori che avrebbe dovuto entrare in azione dietro le linee alleate che avanzavano nell'Italia centro meridionale, in particolare dopo l'eventuale liberazione di Roma.\nHass dirigeva il reparto delle SS incaricato dello spionaggio all'estero, con sede nell'ambasciata tedesca a Roma (allora con sede in Villa Wolkonsky).\nLa mattina del 23 settembre 1943 Hass convoc\u00f2 con urgenza la principessa Mafalda di Savoia presso l'ambasciata tedesca a Roma, con il falso pretesto di metterla in contatto telefonico con il marito, il langravio Filippo d'Assia, che asseritamente la chiamava da Kassel, in Germania: tuttavia, Filippo era gi\u00e0 stato arrestato e rinchiuso nel campo di concentramento di Flossenb\u00fcrg. Si trattava, in realt\u00e0, di un tranello teso al fine di trarre in arresto in modo del tutto discreto la figlia del re Vittorio Emanuele III, rientrata fortunosamente il giorno precedente dalla Bulgaria, ove si era recata ad assistere la sorella Giovanna di Savoia e per partecipare ai funerali del di lei marito, re Boris III di Bulgaria. Mafalda aveva appena fatto in tempo a riabbracciare i figli, riparati in Vaticano sotto la protezione di monsignor Giovanni Battista Montini (il futuro papa Paolo VI), in occasione della fuga del re Vittorio Emanuele III, padre di Mafalda, dalla capitale italiana nella notte tra l'8 e il 9 settembre 1943. Mafalda era giunta a Roma incurante dei gravissimi rischi che pendevano sul suo capo, come figlia del re che, agli occhi di Hitler, si era macchiato dei peggiori tradimenti, dal colpo di Stato consumato ai danni di Mussolini, all'armistizio siglato con gli Alleati.\nMafalda, tuttavia, in quanto cittadina e principessa tedesca in virt\u00f9 di matrimonio, era certa che i nazisti l'avrebbero per questo rispettata e si rec\u00f2 fiduciosa al fatale appuntamento e fu arrestata da Hass, indi caricata su un aereo e trasferita via Monaco di Baviera a Berlino e quindi rinchiusa nel lager di Buchenwald, ove trov\u00f2 la morte neanche un anno dopo, il 28 agosto 1944 a seguito degli stenti e delle ferite riportate durante un bombardamento aereo alleato.\nSebbene in ragione dell'ufficio del quale era responsabile, Karl Hass non fosse alle dirette dipendenze del tenente colonnello (Obersturmbannf\u00fchrer) delle SS Herbert Kappler, questi coinvolse Hass direttamente in diverse operazioni a lui affidate, come avvenne nell'ottobre del 1943 in occasione della cattura e deportazione di oltre 1259 ebrei romani verso il campo di sterminio di Auschwitz, da cui sopravvissero solo 16 di essi (15 uomini e una donna).\nIl 24 marzo 1944 a Roma, a seguito dell'attentato partigiano di via Rasella, nel quale morirono 33 soldati altoatesini del Polizeiregiment \"Bozen\", Hass, sotto la direzione di Kappler e in collaborazione con il capitano delle SS (con incarichi di polizia e dipendente da Kappler) Erich Priebke, coordin\u00f2 la preparazione e prese parte attiva all'eccidio delle Fosse Ardeatine, ove i tedeschi uccisero per rappresaglia 335 italiani, il pi\u00f9 giovane dei quali aveva soli 15 anni.\nDopoguerra.\nAlla fine della seconda guerra mondiale Hass, , riusc\u00ec a scampare alle conseguenze delle inchieste penali sui crimini di guerra commessi dai nazisti promosse nell'immediato dopoguerra, prima dagli Alleati, e poi dalle autorit\u00e0 italiane.\nIn realt\u00e0 la sua capacit\u00e0 di rimanere libero e impunito fu dovuta al fatto di essere stato reclutato nel 1947 (la sua scheda di arruolamento riporta la data del 15 dicembre) dal colonnello statunitense Joseph Peter Luongo, responsabile del CIC (\"Counter Intelligence Corps\") di Bolzano e collegamento tra lo stesso e il Ministero dell'interno italiano.\nRientrato a Roma utilizzando documenti falsi a nome Giustini, alloggiando inizialmente in un convento, ebbe l'incarico di svolgere compiti informativi di contrasto alla minaccia comunista; in previsione di una vittoria del Fronte Democratico Popolare nelle elezioni politiche del 1948, si attiv\u00f2 per mettere in contatto l'estrema destra romana con i servizi segreti americani, al fine di preparare un piano di occupazione dei principali edifici pubblici e del trasmettitore radio di Monte Mario, da mettere in esecuzione in caso di vittoria elettorale delle sinistre.\nAll'inizio degli anni cinquanta, rientrato in Austria, continu\u00f2 a lavorare per i servizi segreti militari statunitensi all'interno di Radio Free Europe e s\u00ec occup\u00f2 anche della preparazione di agenti tedeschi presso una scuola di spionaggio statunitense anch'essa sita in Austria.\nNel 1953, grazie a certificazione evidentemente falsa emessa dalle autorit\u00e0 della Repubblica Federale tedesca, riusc\u00ec a farsi passare per morto.\nNegli anni sessanta venne interessato in attivit\u00e0 informative riguardanti il terrorismo altoatesino, venendo contemporaneamente tutelato da funzionari del Ministero dell'interno italiano (nelle persone di Gesualdo Barletta ed Ulderico Caputo).\nNel 1962 il tribunale militare di Roma emise una sentenza di non luogo a procedere per 11 persone coinvolte nell'eccidio delle Fosse Ardeatine, tra cui Hass, essendo gli stessi \"irrintracciabili\"; questo nonostante lo stesso vivesse all'epoca in Italia.\nNel 1969 recit\u00f2 come comparsa, nei panni di un milite delle SA, nel film \"La caduta degli dei\" di Luchino Visconti.\nIl suo nome venne alla ribalta per la prima volta nel 1983, quando il giudice istruttore Carlo Palermo lo indag\u00f2 in relazione alla scomparsa dell'oro della Banca d'Italia, razziato dai tedeschi nei forzieri dell'Istituto di emissione in via Nazionale a Roma durante l'occupazione della capitale, prima di abbandonare la citt\u00e0 nell'estate del 1944. Secondo l'ipotesi investigativa del giudice italiano, l'oro avrebbe potuto essere stato occultato presso Fortezza, in Alto Adige.\nLe approfondite indagini sul suo conto avviate a seguito del suo coinvolgimento nel processo contro il suo collega nazista Erich Priebke nel 1996, stabilirono che Hass non si era mai allontanato definitivamente dall'Italia, dove aveva vissuto per decenni quasi indisturbato, utilizzando nomi falsi (in un primo tempo \"Steiner\" e, successivamente come sopra riportato, \"Rodolfo Giustini\"), per poi tornare ad impiegare il suo vero nome, e risiedendo per anni ad Albiate (Milano), regolarmente presente nell'elenco telefonico come domiciliato in una villetta in via Antonio Gramsci 9.\nQuando, nell'estate del 1996, gli agenti della DIGOS andarono a prelevarlo presso tale indirizzo, come fu accertato poi, Hass aveva lasciato il suo domicilio da circa tre ore e si era rifugiato a Ginevra in Svizzera, presso l'abitazione della figlia Enrica. Dalla citt\u00e0 svizzera Hass condusse una lunga trattativa con la Procura militare di Roma sino a che decise di tornare in Italia spontaneamente per deporre in tribunale al processo nel quale era imputato Erich Priebke\nTuttavia, verso fine ottobre 1996, poco prima di rendere la sua testimonianza, Hass tent\u00f2 di fuggire dalla finestra dell'albergo presso il quale era ospitato, procurandosi serie ferite, per le quali fu ricoverato in una clinica di Grottaferrata. A causa di questo episodio (Hass aveva trattato il suo rientro in Italia al fine di deporre, ma cercava di sfuggire a tale impegno), il procuratore militare Antonino Intelisano ne chiese il rinvio a giudizio nell'ambito del medesimo processo nel quale era chiamato a testimoniare.\nKarl Hass fu quindi processato per l'eccidio delle Fosse Ardeatine e, nel marzo 1998, fu condannato assieme ad Erich Priebke all'ergastolo dalla corte militare di appello di Roma. Tale sentenza fu confermata nel successivo novembre dalla corte suprema di cassazione.\n\u00c8 morto all'et\u00e0 di 91 anni, il 21 aprile 2004, mentre scontava l'ergastolo agli arresti domiciliari presso la casa di riposo \"Garden\" di Castel Gandolfo, ove era ospitato in considerazione dell'et\u00e0 avanzata e delle precarie condizioni di salute. \u00c8 sepolto nel cimitero comunale di Castel Gandolfo."}
{"id": "1997061", "revid": "599013", "url": "https://it.wikipedia.org/wiki?curid=1997061", "title": "Denis Lunghi", "text": "Professionista dal 1999 al 2004, conta una vittoria di tappa al Giro d'Italia.\nCarriera.\nSi mise in luce da dilettante, ottenendo diverse vittorie e piazzamenti di rilievo e conquistando anche la maglia azzurra dei mondiali di categoria del 1998.\nPassato professionista nel 1999 col Team Polti, fatica a trovare risultati, solo un secondo posto nel Giro del Giappone. Nel 2000 cambia squadra e vince il Gran Premio Industria Commercio Artigianato Carnaghese; \u00e8 inoltre secondo nella Coppa Agostoni, quinto al Giro della Provincia di Lucca ed in quello di Toscana. Conferma le aspettative nel 2001 aggiudicandosi il Giro del Friuli e ottenendo ancora ottimi piazzamenti nelle corse italiane, secondo al Trofeo dell'Etna, terzo nella Coppa Bernocchi e ottavo nel Giro del Veneto.\nNel 2002 consegue il successo pi\u00f9 importante, la dodicesima tappa del Giro d'Italia dopo una lunga fuga: nel finale stacca i compagni di avventura giungendo da solo sul traguardo di Chieti; finisce inoltre al nono posto la Settimana Ciclistica Lombarda. Nel 2003 ottiene due vittorie tra cui una tappa al Giro d'Abruzzo che conclude secondo, e si piazza ottavo al Brixia Tour.\nNel 2004 \u00e8 costretto ad abbandonare l'attivit\u00e0 agonistica per gravi problemi fisici."}
{"id": "1997071", "revid": "1543377", "url": "https://it.wikipedia.org/wiki?curid=1997071", "title": "Municipalit\u00e0 locale di Mutale", "text": "La municipalit\u00e0 locale di Mutale (in inglese Mutale Local Municipality) \u00e8 stata una municipalit\u00e0 locale del Sudafrica appartenente alla municipalit\u00e0 distrettuale di Vhembe, nella provincia del Limpopo.\nNel 2016 \u00e8 stata soppressa e accorpata alla municipalit\u00e0 locale di Musina.\nIl suo territorio si estendeva su una superficie di ed era suddiviso in 11 circoscrizioni elettorali (\"wards\"). Il suo codice di distretto era LIM342.\nLa municipalit\u00e0 prendeva il nome dal fiume Mutale, affluente del fiume Limpopo. Le risorse minerali pi\u00f9 importanti erano: oro, diamanti, nichel, carbone e magnesio.\nLa miniera di carbone di Tshikondeni \u00e8 una delle pi\u00f9 importanti della regione.\nGeografia fisica.\nConfini.\nLa municipalit\u00e0 locale di Mutale confinava a sudest e a sud con quella di Thulamela, a sud ovest con quella di Makado, a ovest con quella di Musina e a nord ed est con l'Area della Gestione del Distretto LIMDMA33."}
{"id": "1997072", "revid": "1856191", "url": "https://it.wikipedia.org/wiki?curid=1997072", "title": "Clan Pariante", "text": "Il clan Pariante \u00e8 un sodalizio camorristico operante nella periferia ovest di Napoli, pi\u00f9 precisamente nell'area dei comuni di Bacoli e Monte di Procida.\nStoria.\nRosario Pariante inizi\u00f2 la propria carriera criminale con Paolo Di Lauro, nel gruppo del vecchio padrino Aniello La Monica, morto nel 1982. Infatti, Pariante aiuter\u00e0 Di Lauro a fondare il suo proprio impero criminale, il Clan Di Lauro. Essendo il numero due del clan, Pariante gestisce il traffico di droga e le estorsioni a imprese e cantieri.\nAlmeno fino al 2004, Pariante era ancora il braccio destro e il tesoriere dei Di Lauro, ma insieme a Gennaro Marino e Arcangelo Abete decide la scissione dal clan, dopo essere in disaccordo con il modo in cui Cosimo Di Lauro, figlio di Paolo, gestiva l'organizzazione, considerano il nuovo boss troppo immaturo, sanguinario e intrattabile. Inizia cos\u00ec la Prima faida di Scampia.\nIl 5 dicembre 2004, Enrico Mazzarella, il braccio destro di Rosario, \u00e8 morto a Bacoli in un agguato voluto da Cosimo Di Lauro come esempio per gli Scissionisti di Secondigliano.\nIl 24 gennaio 2005, Attilio Roman\u00f2, un giovane imprenditore, \u00e8 stato ucciso dai killer del clan di Lauro. Il reale obiettivo dell'agguato era Salvatore Luise, nipote del boss Rosario Pariante.\nLa fine della prima faida di Scampia avviene quando Paolo Di Lauro, dopo il suo arresto, in un\u2019aula di tribunale, baci\u00f2 Vincenzo Pariante, un segnale all\u2019esterno che la guerra era finita.\nFatti recenti.\nNel dicembre 2017 \u00e8 stato scarcerato il boss Vincenzo Pariante, fratello di Rosario.\nSecondo quanto emerge della relazione della Direzione Investigativa Antimafia, l'attuale regente del clan Pariante \u00e8 Genny, figlio del boss Rosario Pariante. "}
{"id": "1997074", "revid": "1185701", "url": "https://it.wikipedia.org/wiki?curid=1997074", "title": "Giro del Friuli", "text": "Il Giro del Friuli \u00e8 una corsa in linea maschile di ciclismo su strada, che si svolge nella regione Friuli-Venezia Giulia, in Italia, ogni anno in marzo. Nel 2009 \u00e8 stata inserita nel calendario dell'UCI Europe Tour, classe 1.1.\nNel 1991 \u00e8 stato anche valido come campionato nazionale italiano, anno in cui si impose Gianni Bugno. \u00c8 tornato ad essere organizzato nel 2009 dopo una pausa di ben quattro anni.\nAlbo d'oro.\n\"Aggiornato all'edizione 2012.\""}
{"id": "1997081", "revid": "119740460", "url": "https://it.wikipedia.org/wiki?curid=1997081", "title": "Ariel Kenig", "text": "Carriera.\nCrebbe vicino a Parigi e scopr\u00ec la letteratura all'et\u00e0 di 17 anni. Deplorando il fatto che questo incontro abbia avuto luogo cos\u00ec tardi, smise di studiare nel 2003 e si dedic\u00f2 completamente alla scrittura.\nIn seguito incontr\u00f2 Audrey Diwan, che divent\u00f2 la sua editrice e gli permise di pubblicare il suo primo romanzo, \"Camping Atlantic\", nel gennaio 2005 presso Deno\u00ebl. Questo libro tratta della noia violenta dell'adolescenza e della forza della fratellanza attraverso l'eroe Adonis. L'interesse suscitato dalla storia \u00e8 tale che il \"Th\u00e9\u00e2tre du Marais\" ne allestisce una rappresentazione.\nAriel Kenig allora si dedic\u00f2 al teatro con tre lavori, \"Elle t'embrasse\", \"Pas ce soir\", \"Pomp\u00e9i ou le suspense pornographique\", prima di pubblicare il suo secondo romanzo, \"La Pause\", nel 2006; questo romanzo \u00e8 ambientato nel mondo della fabbrica, mentre la scrittura unisce introspezione e osservazioni sociologiche\nAriel Kenig si dedic\u00f2 anche ad altri generi, pubblicando un saggio nel 2007, \"Quitter la France\", nel quale riflette su ci\u00f2 che rimane del sentimento d'essere francese.\nUn quarto romanzo, \"New Wave\", usc\u00ec nel 2008. \u00c8 basato su una sceneggiatura dell'attore e registra Ga\u00ebl Morel.\nL'opera di Ariel Kenig si sviluppa fra una coscienza acuta dei problemi sociali attuali e una sensibilit\u00e0 letteraria e teatrale."}
{"id": "1997084", "revid": "599013", "url": "https://it.wikipedia.org/wiki?curid=1997084", "title": "Francesco Arazzi", "text": ""}
{"id": "1997094", "revid": "179777", "url": "https://it.wikipedia.org/wiki?curid=1997094", "title": "Publius Clodius Pulcher", "text": ""}
{"id": "1997096", "revid": "59975", "url": "https://it.wikipedia.org/wiki?curid=1997096", "title": "Warren De Martini", "text": ""}
{"id": "1997097", "revid": "339392", "url": "https://it.wikipedia.org/wiki?curid=1997097", "title": "Iulius Caesar", "text": ""}
{"id": "1997098", "revid": "19156659", "url": "https://it.wikipedia.org/wiki?curid=1997098", "title": "Zoey101", "text": ""}
{"id": "1997100", "revid": "183114", "url": "https://it.wikipedia.org/wiki?curid=1997100", "title": "Frontalasca", "text": ""}
{"id": "1997103", "revid": "339392", "url": "https://it.wikipedia.org/wiki?curid=1997103", "title": "Bandiera della Repubblica Serba", "text": ""}
{"id": "1997105", "revid": "339392", "url": "https://it.wikipedia.org/wiki?curid=1997105", "title": "Cornelia Cinna Minor", "text": ""}
{"id": "1997106", "revid": "287204", "url": "https://it.wikipedia.org/wiki?curid=1997106", "title": "Narasaraopet", "text": "Narasaraopet \u00e8 una suddivisione dell'India, classificata come \"municipality\", di 95.002 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 15' 0 N e 80\u00b0 4' 0 E e ha un'altitudine di 54 .\nSociet\u00e0.\nEvoluzione demografica.\nAl censimento del 2001 la popolazione di Narasaraopet assommava a 95.002 persone, delle quali 47.929 maschi e 47.073 femmine. I bambini di et\u00e0 inferiore o uguale ai sei anni assommavano a 10.502, dei quali 5.373 maschi e 5.129 femmine. Infine, coloro che erano in grado di saper almeno leggere e scrivere erano 61.272, dei quali 34.316 maschi e 26.956 femmine."}
{"id": "1997108", "revid": "1934238", "url": "https://it.wikipedia.org/wiki?curid=1997108", "title": "Tempio di Quirino", "text": "Il tempio di Quirino era un tempio di Roma, situato sul colle Quirinale. \nStoria.\nFu edificato dal console Lucio Papirio Cursore nel 290 a.C., forse su un altare pi\u00f9 antico dedicato al dio Quirino dalle trib\u00f9 sabine che in epoca arcaica avrebbero abitato il Quirinale (dando anche il nome al colle stesso).\nDescrizione.\nDel tempio arcaico resta un'attestazione iconografica in un rilievo al Museo delle Terme, dove \u00e8 raffigurato come un edificio tuscanico, con frontone decorato con la scena di \"Romolo e Remo che traggono gli auspici per la fondazione di Roma\". Nel 16 a.C. venne restaurato da Augusto ed inaugurato il 29 giugno, che lo trasform\u00f2 in un tempio dorico diptero ottastilo, con una peristasi di settantasei colonne doriche: cos\u00ec lo descrive Vitruvio. Circondava il tempio un grande portico.\nLocalizzazione.\nLa localizzazione esatta del tempio doveva essere all'incrocio tra le attuali via del Quirnale e via delle Quattro Fontane, sul lato verso piazza Barberini, dove si trovava anche il \"Capitolium Vetus\"."}
{"id": "1997109", "revid": "1719883", "url": "https://it.wikipedia.org/wiki?curid=1997109", "title": "David Pingree (motociclista)", "text": "\u00c8 un importante collaboratore della rivista specializzata Racer-X.\nNel 2007 e 2008 ha corso nel Team Honda Troy Lee Designs.\nDal 2009 si ritira dalle corse e segue i piloti del team nel campionato AMA Supercross Lites."}
{"id": "1997110", "revid": "486946", "url": "https://it.wikipedia.org/wiki?curid=1997110", "title": "Bellum Gallicum", "text": ""}
{"id": "1997112", "revid": "287204", "url": "https://it.wikipedia.org/wiki?curid=1997112", "title": "Narayanavanam", "text": "Narayanavanam \u00e8 una suddivisione dell'India, classificata come \"census town\", di 10.965 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 13\u00b0 25' 0 N e 79\u00b0 34' 60 E e ha un'altitudine di 121 .\nSociet\u00e0.\nEvoluzione demografica.\nAl censimento del 2001 la popolazione di Narayanavanam assommava a 10.965 persone, delle quali 5.515 maschi e 5.450 femmine. I bambini di et\u00e0 inferiore o uguale ai sei anni assommavano a 1.437, dei quali 757 maschi e 680 femmine. Infine, coloro che erano in grado di saper almeno leggere e scrivere erano 7.864, dei quali 4.439 maschi e 3.425 femmine."}
{"id": "1997116", "revid": "486946", "url": "https://it.wikipedia.org/wiki?curid=1997116", "title": "De bello gallico", "text": ""}
{"id": "1997118", "revid": "287204", "url": "https://it.wikipedia.org/wiki?curid=1997118", "title": "Narayanpet", "text": "Narayanpet \u00e8 una suddivisione dell'India, classificata come \"nagar panchayat\", di 37.529 abitanti, situata nel distretto di Mahbubnagar, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 43' 60 N e 77\u00b0 30' 0 E e ha un'altitudine di 430 .\nSociet\u00e0.\nEvoluzione demografica.\nAl censimento del 2001 la popolazione di Narayanpet assommava a 37.529 persone, delle quali 18.735 maschi e 18.794 femmine. I bambini di et\u00e0 inferiore o uguale ai sei anni assommavano a 5.038, dei quali 2.567 maschi e 2.471 femmine. Infine, coloro che erano in grado di saper almeno leggere e scrivere erano 21.762, dei quali 12.578 maschi e 9.184 femmine."}
{"id": "1997128", "revid": "599013", "url": "https://it.wikipedia.org/wiki?curid=1997128", "title": "Steve Drew", "text": "Dal 2006 corre nel Team KTM Rockstar Hart &amp; Huntington, dal 2009 supportato dal Team Mach1 Motorsports."}
{"id": "1997131", "revid": "394", "url": "https://it.wikipedia.org/wiki?curid=1997131", "title": "Santuario di Diana Planciana", "text": "Il santuario di Diana Planciana era un tempio di Roma, situato tra il Quirinale e il Viminale, all'inizio del \"Vicus Longus\", come documentato in un'epigrafe.\nVenne edificato dall'edile curule Gneo Plancio (da cui l'appellativo della dea) dopo il 55 a.C..\nAlla dea era anche stata dedicata una statua in prossimit\u00e0 del santuario."}
{"id": "1997132", "revid": "287204", "url": "https://it.wikipedia.org/wiki?curid=1997132", "title": "Narasapur", "text": "Narasapur (o Narsapur) \u00e8 una suddivisione dell'India, classificata come \"municipality\", di 58.508 abitanti, situata nel distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 26' 60 N e 81\u00b0 40' 0 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Narasapur assommava a 58.508 persone, delle quali 28.887 maschi e 29.621 femmine. I bambini di et\u00e0 inferiore o uguale ai sei anni assommavano a 6.189, dei quali 3.131 maschi e 3.058 femmine. Infine, coloro che erano in grado di saper almeno leggere e scrivere erano 43.740, dei quali 22.612 maschi e 21.128 femmine."}
{"id": "1997134", "revid": "1543377", "url": "https://it.wikipedia.org/wiki?curid=1997134", "title": "Luciano Borgognoni", "text": "Da dilettante vinse, nel 1971, il titolo mondiale nell'inseguimento a squadre, partecipando anche ai Giochi olimpici 1972 a Monaco di Baviera. Professionista su strada dal 1973 al 1982, vinse due tappe al Giro d'Italia e due titoli italiani di inseguimento individuale.\nCarriera.\nFiglio di un meccanico di biciclette di Cedrate, nelle categorie giovanili vest\u00ec le maglie della Cedratese e del Velo Club Varese Luigi Ganna, mettendosi in evidenza con numerosissimi successi sia su strada che su pista. Tra i dilettanti vest\u00ec i colori dell'AVC diretta da Renato Morandi, mettendosi in evidenza anche in Nazionale. In maglia azzurra conquist\u00f2 nel 1971, proprio a Varese, il titolo mondiale nell'inseguimento a squadre in quartetto con Giacomo Bazzan, Pietro Algeri e Giorgio Morbiato. L'anno dopo vinse invece il titolo mondiale militari di inseguimento a squadre a Parigi e partecip\u00f2 ai Giochi olimpici di Monaco di Baviera.\nLa sua esperienza olimpica fu particolarmente sfortunata: presentatosi nelle qualificazioni con gli stessi tre compagni \"mondiali\" dell'anno precedente, pur correndo per ultimi e potendo quindi avere un riferimento sui quartetti avversari, ottenne con il quartetto solo il nono posto, il primo degli eliminati, mancando per soli 21 centesimi di secondo, a favore della Bulgaria, l'accesso ai quarti di finale. Nei giorni precedenti Borgognoni era stato anche il rappresentante italiano nella gara dell'inseguimento individuale: passate le qualificazioni con il quarto miglior tempo, dovette cedere nei quarti di finale allo svizzero Xaver Kurmann, che si aggiudicher\u00e0 in seguito la medaglia d'argento.\nPassato professionista nel 1973 con la Dreherforte di Luciano Pezzi, vinse nel 1974 la prima edizione del Giro del Friuli e una tappa al Giro di Sardegna, e l'anno successivo alcuni circuiti tra cui il Gran Premio Cemab a Mirandola. La sua stagione pi\u00f9 ricca di successi fu quella del 1977, quando, con la maglia della Vibor diretta da Italo Zilioli, si aggiudic\u00f2 due frazioni al Giro d'Italia, la seconda a Foggia e quella conclusiva di Milano, la Milano-Vignola e una tappa al Giro della Sicilia.\nParallelamente all'attivit\u00e0 professionistica su strada, si dedic\u00f2 ancora a quella su pista: da \"pro\" conquist\u00f2 due titoli italiani di inseguimento individuale, nel 1974 e nel 1976, piazzandosi anche secondo nel 1975 e nel 1978; fu inoltre quarto di specialit\u00e0 ai Campionati del mondo 1980 a Besan\u00e7on. Si ritir\u00f2 dall'attivit\u00e0 a fine 1982, dopo dieci stagioni tra i professionisti e nove partecipazioni al Giro d'Italia."}
{"id": "1997135", "revid": "287204", "url": "https://it.wikipedia.org/wiki?curid=1997135", "title": "I Pity the Fool", "text": "I Pity the Fool \u00e8 un brano musicale pubblicato come 45 giri il 5 marzo 1965 dal gruppo The Manish Boys, una delle prime formazioni in cui ha militato l'artista inglese David Bowie.\nGi\u00e0 inciso da Bobby Bland nel 1961, il brano usc\u00ec con \"Take My Tip\" come lato B, prima canzone scritta da Bowie ad essere pubblicata e prima di cui \u00e8 stata fatta una cover: poco pi\u00f9 di un mese dopo venne infatti registrata dal cantante e attore statunitense Kenny Miller e pubblicata come lato B del suo singolo \"Restless\".\nIl brano.\nGi\u00e0 attivi da quattro anni e considerati all'avanguardia della cosiddetta \"Medway scene\", nel 1964 i Manish Boys furono messi in contatto con David dal loro agente Leslie Conn, gi\u00e0 manager del cantante dai tempi dei King Bees, e all'inizio del 1965 vennero notati dal produttore statunitense Shel Talmy, che in quel periodo seguiva anche i Kinks, gli Who e Manfred Mann.\nDavid in particolare piacque a Talmy fin dal loro primo incontro (\u00abHo sempre pensato che avesse un talento incredibile\u00bb, ha dichiarato anni dopo) e il risultato dell'incontro fu un contratto con la Parlophone per la pubblicazione di un 45 giri.\nIl brano scelto, intitolato \"I Pity the Fool\", era la cover di un pezzo scritto dal cantautore e proprietario della Duke Records Don Robey (con lo pseudonimo Deadric Malone) e portato in vetta delle classifiche R&amp;B americane nel 1961 da Bobby \"Blue\" Bland.\nIl lato B.\nPrima composizione originale di Bowie ad essere pubblicata su disco, \"Take My Tip\" ha un tipico andamento pi\u00f9 vicino al jazz che al rhythm &amp; blues, con una linea vocale influenzata da artisti quali Jon Hendricks, Oscar Brown e Georgie Fame e un testo che attinge direttamente al linguaggio della strada.\nRegistrazione.\n\"I Pity the Fool\" fu incisa l'8 febbraio 1965 negli studi londinesi IBC e a causa di vincoli temporali Talmy consent\u00ec solo due registrazioni, quella del 45 giri e un'altra con una diversa linea vocale. Anche di \"Take My Tip\" furono incise due versioni, in una delle quali David commise un errore nel verso \"Cause you're playing with the spider who possess the sky\", pronunciando \"bider\" anzich\u00e9 \"spider\". Proprio questa versione fu scelta come lato B.\nPrima della sessione, il produttore present\u00f2 a David il futuro chitarrista dei Led Zeppelin e allora sconosciuto turnista Jimmy Page, che venne coinvolto per contribuire con il suo nuovo fuzzbox all'assolo di chitarra. In quell'occasione Page ispir\u00f2 David per l'utilizzo di un riff che avrebbe poi ripetuto nel 1970 per \"The Supermen\" e nel 1997 per \"Dead Man Walking\".\nIl risultato della registrazione non incontr\u00f2 per\u00f2 il gradimento degli altri componenti della band, soprattutto a causa del missaggio che secondo Bob Solly e Paul Rodriguez aveva escluso alcune delle parti migliori: \u00abIl disco non piaceva a nessuno di noi\u00bb, ricordava Solly, \u00abil fatto che uscisse un nostro disco era fantastico, ma dal punto di vista artistico, nonostante la presenza di Jimmy Page, fu una delusione\u00bb.\nUscita e accoglienza.\nIl 45 giri usc\u00ec il 5 marzo 1965 e tre giorni dopo Leslie Conn riusc\u00ec a procurare ai Manish Boys un passaggio promozionale nel programma della BBC \"Gadzooks! It's All Happening\". Il brano non ricevette per\u00f2 beneficio n\u00e9 dall'apparizione televisiva n\u00e9 dalla pubblicit\u00e0 derivata dal fatto che David si trov\u00f2 coinvolto in una campagna improntata sulla lunghezza dei suoi capelli. Il \"Daily Mirror\" pubblic\u00f2 un articolo intitolato \"Guerra per i capelli di David\" e il \"Daily Mail\" rifer\u00ec che la band era stata cacciata dal programma e che il cantante aveva affermato: \u00abNon mi farei tagliare i capelli nemmeno se me lo chiedesse il Primo ministro, figuriamoci per la BBC\u00bb.\nLe vendite del singolo furono molto scarse e la band conferm\u00f2 l'insoddisfazione mostrata durante la registrazione. \u00abEra totalmente inadatto, assolutamente non-commerciale\u00bb, disse in seguito Bob Solly, \u00abquei suoni di sax erano troppo invadenti\u00bb. David si separ\u00f2 dal gruppo dopo un litigio per l'attribuzione del pezzo, accreditato ai Manish Boys nonostante all'inizio si fossero messi d'accordo per farlo apparire come opera di \"Davie Jones and The Manish Boys\".\nPubblicazioni successive.\nEntrambi i brani del singolo si trovano nell'EP \"The Manish Boys/Davy Jones and the Lower Third\" (1979), mentre nella raccolta \"Early On (1964-1966)\" (1991) sono presenti la versione di \"I Pity the Fool\" con la linea vocale differente e quella di \"Take My Tip\" senza l'errore di testo, quest'ultima inclusa anche nelle compilation di artisti vari \"The In Crowd: UK Mod R&amp;B Beat, 1964-1967\" (2001) e \"Take My Tip: 25 Sixties Mod Gems\" (2007)."}
{"id": "1997143", "revid": "1652635", "url": "https://it.wikipedia.org/wiki?curid=1997143", "title": "Rendez-vous", "text": ""}
{"id": "1997149", "revid": "287204", "url": "https://it.wikipedia.org/wiki?curid=1997149", "title": "Dunk Dream", "text": " \u00e8 un videogioco arcade di pallacanestro sviluppato da Data East per Neo Geo, pubblicato nel 1994. Esso \u00e8 conosciuto anche coi nomi di Street Slam in Nord America, e Street Hoop in Europa. Il titolo \u00e8 stato d'ispirazione per Lucky Glauber, uno dei personaggi della famosa serie di SNK \"The King of Fighters\". Nella versione americana le squadre selezionabili non consistono in rappresentative nazionali, ma in quelle di citt\u00e0 americane; per giunta essa differisce anche per il colore delle casacche e per il colore della pelle dei giocatori dalle versioni europea e giapponese.\nModalit\u00e0 di gioco.\n\"Dunk Dream\" supporta il multiplayer e si pu\u00f2 giocare anche in due. Giocando singolarmente, per poter avanzare di livello bisogna vincere contro ogni avversario anche alla fine del primo tempo; il match finisce in svantaggio o in parit\u00e0 anche solo alla met\u00e0 gara la partita \u00e8 considerata persa e il giocatore deve inserire un nuovo credito per poter continuare. Inoltre ogni quattro canestri, si ha a disposizione un tiro super, che permette ogni volta di centrare il canestro; sia da lontano che in acrobazia.\nSquadre selezionabili.\nSi possono scegliere solo otto squadre nazionali e ogni compagine \u00e8 composta da tre giocatori, non aventi precisi ruoli o caratteristiche personali all'interno del terzetto, a parte alcuni elementi grafici che permettono di distinguerli dai compagni (tipo di capigliatura, uso del berretto, ecc.). Al contrario ogni nazionale si contraddistingue dalle altre in base a quattro caratteristiche: schiacciata, tiro da tre, velocit\u00e0 e difesa. Ogni squadra ha 18 punti totali suddivisi nelle varie caratteristiche per un massimo di 8 punti ciascuna. In tal modo tutti i terzetti hanno pregi e difetti, dando al gioco maggior equilibrio e spingendo il giocatore a valutare bene quale tattica utilizzare con ogni nazione. Per esempio, gli Stati Uniti sono i pi\u00f9 forti nelle schiacciate, ma i pi\u00f9 deboli nei tiri da lontano; Taiwan \u00e8 la pi\u00f9 forte nei tiri da tre ma pessima nella schiacciata; Spagna e Italia hanno tutti valori intermedi.\nNella versione statunitense del gioco le rappresentative nazionali sono sostituite da squadre rappresentanti citt\u00e0 degli Stati Uniti; alcune delle combinazioni di colori delle divise rispecchiano quelle della franchigia NBA della suddetta citt\u00e0."}
{"id": "1997153", "revid": "228587", "url": "https://it.wikipedia.org/wiki?curid=1997153", "title": "Sandy", "text": ""}
{"id": "1997167", "revid": "2039709", "url": "https://it.wikipedia.org/wiki?curid=1997167", "title": "Luc Jacquet", "text": "Carriera.\nPrima di intraprendere la carriera di regista, Luc Jacquet \u00e8 stato un biologo.\nHa realizzato molteplici documentari per la televisione con gli animali come soggetto, come \"Sotto il segno del serpente\" del 2004.\nIl suo successo \u00e8 cominciato soprattutto quando \u00e8 uscito nei cinema \"La marcia dei Pinguini\", di cui egli \u00e8 stato ideatore, sceneggiatore e regista. Questo film-documentario ha guadagnato l'Oscar come miglior film documentario il 5 marzo 2006, durante la 78\u00aa cerimonia degli Oscar a Hollywood.\nNel 2007 \u00e8 uscito il suo secondo film: \"La volpe e la bambina\", uscito in Italia il 21 marzo 2008.\nNel 2015 \"Il ghiaccio e il cielo\" \"\"viene scelto come film di chiusura della 68\u00aa edizione del Festival di Cannes."}
{"id": "1997168", "revid": "394", "url": "https://it.wikipedia.org/wiki?curid=1997168", "title": "Santuario di Semo Sancus Dius Fidius", "text": "L'antichissimo santuario di Semo Sancus Dius Fidius era un tempio antico di Roma, situato sul colle Quirinale.\nSi trovava sulla sommit\u00e0 del \"Collis Mucialis\" (un sotto-rilievo del Quirinale), detto anche \"Sanqualis\" dalla vicina Porta Sanqualis, che a sua volta prendeva il nome proprio da questo santuario.\nSecondo la leggenda era stato fondato dallo stesso Tito Tazio, re dei Sabini stanziati sul colle e dedicato alla divinit\u00e0 Sanco di origine sabina (il nome infatti non \u00e8 di retaggio latino). Il tempio venne rifatto da Tarquinio il Superbo e inaugurato nel 466 a.C.\nL'edificio conservava una statua bronzea che si riteneva raffigurasse la moglie di Tarquinio Prisco, Tanaquilla, raffigurata nell'atto di filare con fuso e canocchia.\nAttraverso scavi e iscrizioni \u00e8 stato localizzato nelle immediate vicinanze della chiesa di San Silvestro al Quirinale."}
{"id": "1997169", "revid": "287204", "url": "https://it.wikipedia.org/wiki?curid=1997169", "title": "Nuzvid", "text": "Nuzvid \u00e8 una suddivisione dell'India, classificata come \"municipality\", di 50.338 abitanti, situata nel distretto di Krishna, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 46' 60 N e 80\u00b0 50' 60 E e ha un'altitudine di 87 .\nSociet\u00e0.\nEvoluzione demografica.\nAl censimento del 2001 la popolazione di Nuzvid assommava a 50.338 persone, delle quali 25.515 maschi e 24.823 femmine. I bambini di et\u00e0 inferiore o uguale ai sei anni assommavano a 5.334, dei quali 2.774 maschi e 2.560 femmine. Infine, coloro che erano in grado di saper almeno leggere e scrivere erano 34.522, dei quali 18.767 maschi e 15.755 femmine."}
{"id": "1997171", "revid": "72396", "url": "https://it.wikipedia.org/wiki?curid=1997171", "title": "Giovanni Matteo Adami", "text": "Biografia.\nGiovanni Matteo Adami era figlio di Francesco Adami, appartenente ad una nobile famiglia della citt\u00e0. \nNel 1591, si trasferisce a Roma, al seguito dallo zio, Cosimo Adami, segretario del cardinale Santa Saverio. Lo zio spera per il nipote in un futuro nella nobilt\u00e0 di spada, presso la corte romana, ma a 16 anni Giovanni Matteo dichiara di volere entrare nella Compagnia di Ges\u00f9 di San Ignazio di Loyola. Pu\u00f2 compiere il suo proposito solo nel 1602, dopo la morte dello zio. \nStudia nel Seminario Romano, viene ordinato sacerdote, riceve incarichi come predicatore in Italia; infine riceve la missione per il Giappone, per seguire le orme di San Francesco Saverio. Giunge in Giappone nel 1604.\nNel 1614 viene bandito dal Giappone e si reca in esilio a Macao; ma rientra a Nagasaki, che ha scelto come campo del suo apostolato. Denunziato una prima volta, gli viene concessa la possibilit\u00e0 di fuggire, ma rimane in Giappone, costretto a nascondersi e a vivere di stenti. \nCatturato infine nel 1622 viene condannato al supplizio. La condanna viene eseguita il 22 ottobre 1633: va incontro alla morte lodando Dio, ringraziando per il privilegio del martirio, di cui si sentiva indegno, perdonando i suoi assassini alla maniera di S. Stefano:\" Signore, non imputare loro questo peccato\"."}
{"id": "1997172", "revid": "287204", "url": "https://it.wikipedia.org/wiki?curid=1997172", "title": "Nirmal", "text": "Nirmal \u00e8 una suddivisione dell'India, classificata come \"municipality\", di 74.017 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 19\u00b0 6' 0 N e 78\u00b0 20' 60 E e ha un'altitudine di 339 .\nSociet\u00e0.\nEvoluzione demografica.\nAl censimento del 2001 la popolazione di Nirmal assommava a 74.017 persone, delle quali 37.230 maschi e 36.787 femmine. I bambini di et\u00e0 inferiore o uguale ai sei anni assommavano a 10.029, dei quali 5.115 maschi e 4.914 femmine. Infine, coloro che erano in grado di saper almeno leggere e scrivere erano 48.020, dei quali 27.408 maschi e 20.612 femmine."}
{"id": "1997176", "revid": "838137", "url": "https://it.wikipedia.org/wiki?curid=1997176", "title": "Carlo Emanuele Sardagna de Hohenstein", "text": "Biografia.\nNacque a Trento il 22 marzo 1772 da Giuseppe Carlo e da Perpetua Aloisia (Luisa) Pizzini. Proveniva da una famiglia di recente nobilt\u00e0: divenuto conte nel 1790, il padre aveva associato al suo cognome i predicati \"von Hohenstein\" (dal nome della montagna di Sardagna, di cui erano originari), \"von Meanberg\" (da Meano, villaggio che avevano in feudo), \"Neuburg\" (da quartiere Borgo Nuovo, dove risiedevano).\nNel 1786 inizi\u00f2 i propri studi dapprima al ginnasio della citt\u00e0 natale, per poi trasferirsi a Roma dove frequent\u00f2 il \"Collegium Germanicum\" dal 1790 al 1796, ottenendo il dottorato in filosofia e teologia nel 1793, cogliendo in quello stesso anno l'occasione per recitare un'orazione appositamente scritta per il pontefice Pio VI in visita all'istituto. Il 7 dicembre 1797 venne ordinato sacerdote nella diocesi di Trento, esercitando quindi il ministero pastorale come coadiutore a Mezzocorona e poi parroco a Mori dal 1799.\nIl 4 giugno 1802 venne eletto canonico della cattedrale di Trento, succedendo nella posizione a Francesco Felice degli Alberti d'Enno. Divenne vicario generale della diocesi dal 1810 al 1818 e vicario del capitolo dal 1818 al 1823, trovandosi ad amministrare personalmente la sede episcopale dopo la morte del vescovo Emanuele Maria Thun. In questi anni si adoper\u00f2 largamente per migliorare la disciplina nei seminari della regione e migliorare l'accesso e la gestione degli studi, promuovendo la fondazione di case delle Canossiane per l'educazione delle fanciulle. Rieletto nuovamente alla carica di vicario generale nel 1823, venne nominato decano dello stesso capitolo dal 1827.\nIl 28 febbraio 1831 venne nominato vescovo di Cremona, ricevendo la consacrazione episcopale nella stessa cattedrale di Trento il 10 aprile, facendo il proprio ingresso nella nuova diocesi il 12 maggio e rimanendo in carica sino al 10 novembre 1837 quando, gravato da una malattia, decise di dimettersi dall'incarico ricevuto.\nIl 21 febbraio 1839 venne nominato arcivescovo titolare di Cesarea di Cappadocia e si ritir\u00f2 a Somasca, sede della comunit\u00e0 dei Chierici regolari di Somasca, ove rimase sino al 16 aprile 1839 quando decise di trasferirsi a Rovereto ove venne accolto in casa della famiglia benestante dei Todeschi, abitazione dove spir\u00f2 il 12 gennaio 1840.\nGenealogia episcopale.\nLa genealogia episcopale \u00e8:"}
{"id": "1997177", "revid": "111940229", "url": "https://it.wikipedia.org/wiki?curid=1997177", "title": "Publio Vedio Pollione", "text": "Biografia.\nProveniva da una famiglia di liberti, ma, ricchissimo, raggiunse l'ordine equestre. Serv\u00ec egregiamente Augusto come consigliere economico nella riorganizzazione della provincia dell'Asia (27-25 a.C.). Edific\u00f2 un \"Caesareum\" nella propria citt\u00e0 natale, Benevento.\nAveva una dubbia fama: si racconta che punisse i propri schiavi dandoli in pasto a murene da lui allevate in una piscina. Una volta, durante un banchetto in cui era presente anche Augusto, un giovane schiavo di Vedio ruppe un calice di cristallo. Il padrone ordin\u00f2 che venisse gettato in pasto alle murene, ma Augusto, impietosito dalle preghiere dello schiavo, cerc\u00f2 di persuadere Pollione al perdono. \nSiccome Vedio non gli dava ascolto, Augusto chiese di portare tutti i calici simili a quello rotto e anche altre coppe preziose e, dopo che vennero portati tutti i calici, ordin\u00f2 di romperli tutti. Pollione ovviamente si sdegn\u00f2, ma, non potendo punire lo schiavo per quello che anche Augusto aveva commesso, alla fine si calm\u00f2.\nPossedeva un'enorme e lussuosa casa sull'Esquilino e una villa a Posillipo. Alla sua morte nel 15 a.C., lasci\u00f2 parte delle sue ricchezze ad Augusto, il quale fece della villa a Posillipo una propria villa, mentre rase al suolo la lussuosa casa romana per costruirvi sopra il portico di Livia."}
{"id": "1997178", "revid": "287204", "url": "https://it.wikipedia.org/wiki?curid=1997178", "title": "Nidadavole", "text": "Nidadavole \u00e8 una suddivisione dell'India, classificata come \"municipality\", di 43.211 abitanti, situata nel distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 55' 0 N e 81\u00b0 40' 0 E e ha un'altitudine di 11 .\nSociet\u00e0.\nEvoluzione demografica.\nAl censimento del 2001 la popolazione di Nidadavole assommava a 43.211 persone, delle quali 21.231 maschi e 21.980 femmine. I bambini di et\u00e0 inferiore o uguale ai sei anni assommavano a 4.778, dei quali 2.337 maschi e 2.441 femmine. Infine, coloro che erano in grado di saper almeno leggere e scrivere erano 31.083, dei quali 16.040 maschi e 15.043 femmine."}
{"id": "1997181", "revid": "287204", "url": "https://it.wikipedia.org/wiki?curid=1997181", "title": "Nellimarla", "text": "Nellimarla (talvolta erroneamente scritto \"Nellimaria\") \u00e8 una suddivisione dell'India, classificata come \"census town\", di 19.352 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 18\u00b0 10' 0 N e 83\u00b0 25' 60 E e ha un'altitudine di 190 .\nSociet\u00e0.\nEvoluzione demografica.\nAl censimento del 2001 la popolazione di Nellimarla assommava a 19.352 persone, delle quali 9.325 maschi e 10.027 femmine. I bambini di et\u00e0 inferiore o uguale ai sei anni assommavano a 1.600, dei quali 778 maschi e 822 femmine. Infine, coloro che erano in grado di saper almeno leggere e scrivere erano 11.938, dei quali 6.508 maschi e 5.430 femmine."}
{"id": "1997184", "revid": "1186766", "url": "https://it.wikipedia.org/wiki?curid=1997184", "title": "Capitolium Vetus", "text": "Il Capitolium Vetus era un santuario arcaico di Roma antica situato sul colle Quirinale.\nEra dedicato alla Triade Capitolina (Giove, Giunone, Minerva), la triade protettrice di Roma adorata nel tempio di Giove Capitolino, che sarebbe stata celebrata qui ben prima che sul Campidoglio.\nLa localizzazione esatta dell'antico complesso doveva essere all'incrocio tra le attuali via del Quirinale e via delle Quattro Fontane, sul lato verso piazza Barberini, dove si trovava anche il tempio di Quirino."}
{"id": "1997186", "revid": "1714743", "url": "https://it.wikipedia.org/wiki?curid=1997186", "title": "Elisabetta Dorotea d'Assia-Darmstadt", "text": "Biografia.\nEra figlia di Luigi VI d'Assia-Darmstadt, Langravio di Assia-Darmstadt dal 1661 al 1678, e della seconda moglie Elisabetta Dorotea di Sassonia-Gotha.\nVenne destinata dal padre a sposare il cugino Federico Giacomo, figlio ed erede di Federico II d'Assia-Homburg langravio d'Assia-Homburg.\nFederico apparteneva dunque a un diverso ramo della grande dinastia di Brabante, la stessa a cui apparteneva Elisabetta, che governava dal 1596 l'Assia-Homburg. Il matrimonio, che venne celebrato a Butzbach il 24 febbraio 1700, rappresentava quindi l'unione dei due rami Brabante.\nCon la morte del suocero, avvenuta il 24 gennaio 1708 a Homburg, Elisabetta divenne langravia d'Assia-Homburg, titolo che conserv\u00f2 fino alla morte e che avrebbe trasmesso ai figli avuti con Federico.\nElisabetta mor\u00ec, dopo una settimana di agonia, il 9 settembre 1721, in seguito alle complicazioni del parto, senza riuscire tuttavia a dare al marito un erede in grado di succedergli. Suo marito si rispos\u00f2 il 17 ottobre 1728 con Cristina Carlotta di Nassau-Ottweiler, dalla quale non ebbe figli.\nGli unici figli di Elisabetta a superare l'infanzia furono Ludovico Giovanni e Giovanni Carlo, morti entrambi prima del padre. Ludovico Giovanni, erede presunto di Federico, spos\u00f2 il 23 gennaio 1738 a San Pietroburgo la principessa Anastasia Trubetzkoya e mor\u00ec, senza eredi, proprio l'anno prima del padre.\nA Federico, morto l'8 giugno 1746 a Hertogenbosch, succedette il fratello Casimiro Guglielmo d'Assia-Homburg.\nDiscendenza.\nDiede alla luce sette figli"}
{"id": "1997187", "revid": "287204", "url": "https://it.wikipedia.org/wiki?curid=1997187", "title": "Naspur", "text": "Naspur \u00e8 una suddivisione dell'India, classificata come \"census town\", di 14.746 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 18\u00b0 49' 60 N e 79\u00b0 27' 0 E e ha un'altitudine di 133 .\nSociet\u00e0.\nEvoluzione demografica.\nAl censimento del 2001 la popolazione di Naspur assommava a 14.746 persone, delle quali 7.681 maschi e 7.065 femmine. I bambini di et\u00e0 inferiore o uguale ai sei anni assommavano a 1.827, dei quali 945 maschi e 882 femmine. Infine, coloro che erano in grado di saper almeno leggere e scrivere erano 8.490, dei quali 5.058 maschi e 3.432 femmine."}
{"id": "1997188", "revid": "1005847", "url": "https://it.wikipedia.org/wiki?curid=1997188", "title": "Elezioni europee del 1984 in Lussemburgo", "text": "Le elezioni europee del 1984 in Lussemburgo si sono tenute il 17 giugno."}
{"id": "1997191", "revid": "69482043", "url": "https://it.wikipedia.org/wiki?curid=1997191", "title": "Auspici", "text": ""}
{"id": "1997193", "revid": "599013", "url": "https://it.wikipedia.org/wiki?curid=1997193", "title": "Comando carabinieri antifalsificazione monetaria", "text": "Il Comando carabinieri antifalsificazione monetaria \u00e8 il reparto dell'Arma dei carabinieri specializzato nella lotta al falso nummario e nel contrasto alle frodi con le carte di pagamento.\nStoria.\nIl Reparto \u00e8 stato istituito il 19 ottobre 1992 con il nome di \"Nucleo operativo antifalsificazione monetaria\" (NOAM) in seno al \"Comando Carabinieri Banca d'Italia\".\nNel giugno del 1999 \u00e8 stato elevato a Comando di corpo, con l'attuale denominazione \"Comando carabinieri antifalsificazione monetaria\", alle dipendenze del Comando divisione carabinieri unit\u00e0 specializzate.\nRiferimenti normativi.\nSin dal 1992, il D.M. del 22 gennaio 1992, relativo alla ripartizione degli obiettivi tra le varie Forze di Polizia, ha riconosciuto all'Arma dei carabinieri un consolidato interesse nel settore della contraffazione monetaria.\nIl d.lgs. 5 ottobre 2000 n. 297 (Norme in materia di riordino dell'Arma dei carabinieri a norma dell'art. 1, legge 31 marzo 2000 n. 78) sancisce la competenza dell'Arma nella repressione del falso nummario.\nCon il d.m.i del 28.04.2006 sul riassetto dei comparti di specialit\u00e0 delle Forze di Polizia viene ribadito che \u201c\"l'Arma di Carabinieri operer\u00e0 per la repressione del falso nummario anche attraverso il proprio Reparto specializzato\"\u201d.\nAttivit\u00e0.\nIl Comando Carabinieri Antifalsificazione Monetaria conduce indagini su tutto il territorio nazionale in materia di falso nummario - connesso con l'attivit\u00e0 della criminalit\u00e0 organizzata - e collabora con gli omologhi organismi delle forze di polizia estere specializzate nel settore della falsificazione monetaria, mediante lo scambio di informazioni e la cooperazione internazionale di polizia attraverso Interpol ed Europol (cosiddetto Terzo pilastro dell'Unione europea).\nQuale \"Autorit\u00e0 Nazionale Competente\" per l'Arma dei Carabinieri per la \"lotta alla falsificazione monetaria\", ai sensi del Regolamento 1338/2001 (aggiornato a seguito del 47\u00b0 \"Meeting di esperti sulla contraffazione monetaria\" in G.U. dell'U.E. C56 del 10 marzo 2009) del Consiglio dell'Unione europea, il Comando Carabinieri Antifalsificazione Monetaria partecipa in ambito europeo alle iniziative volte alla protezione dell'Euro dalla falsificazione poste in essere dalle Istituzioni dell'UE (Commissione europea - OLAF e Banca centrale europea in primis) nell'ambito del cosiddetto Primo Pilastro dell'Unione Europea. In tale quadro, il Comando Carabinieri Antifalsificazione Monetaria \u00e8 membro del Comitato Editoriale incaricato della redazione del Manuale europeo sulla Contraffazione Monetaria, progetto finanziato con i fondi del Programma \"PERICLES\" (Decisione del Consiglio del 17 dicembre 2001).\nLe aree di intervento del Comando carabinieri antifalsificazione monetaria sono la falsificazione monetaria (banconote/monete Euro e valute estere), le frodi con i mezzi di pagamento diversi dal contante (carte di credito e debito), il falso documentale (documenti di identit\u00e0),la contraffazione di valori bollati (marche da bollo tradizionali e le nuove marche telematiche), le altre tipologie di falsificazioni (titoli di credito, assegni, traveller's cheque, certificati di vario genere).\nPer assolvere ai propri compiti istituzionali il Comando carabinieri antifalsificazione monetaria, in ambito nazionale, collabora con la Banca d'Italia, l'Istituto Poligrafico e Zecca dello Stato, il Ministero dell'Economia e delle Finanze, l'Associazione Bancaria Italiana (ABI) e le societ\u00e0 di gestione dei principali circuiti di emissione delle carte di pagamento.\nInoltre, il comandante pro-tempore dei Carabinieri antifalsificazione monetaria - designato dal Comando Generale dell'Arma dei Carabinieri quale esperto nazionale in materia - partecipa periodicamente alle riunioni del gruppo di esperti sulla falsificazione monetaria (ECEG- Euro Counterfeiting Expert Group, nell'ambito COCOLAF - Comitato per il coordinamento nel settore della lotta contro le frodi - Decisione 94/140/CE della Commissione del 23 febbraio 1994) organizzate dall'Ufficio europeo per la lotta antifrode (OLAF) della Commissione europea (attivit\u00e0 di \"\"primo pilastro\" dell'UE) nonch\u00e9 alle riunioni in materia di falsificazione monetaria e frodi mediante mezzi di pagamento diversi dal contante, presso Europol (l'Agenzia Europea di Polizia) nell'ambito della Cooperazione internazionale di polizia (attivit\u00e0 di \"terzo pilastro\"\" dell'UE). In ambito nazionale, partecipa altres\u00ec ai convegni dell'Associazione bancaria italiana (ABI)."}
{"id": "1997194", "revid": "287204", "url": "https://it.wikipedia.org/wiki?curid=1997194", "title": "Narsipatnam", "text": "Narsipatnam \u00e8 una suddivisione dell'India, classificata come \"census town\", di 32.483 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 40' 0 N e 82\u00b0 37' 0 E e ha un'altitudine di 57 .\nSociet\u00e0.\nEvoluzione demografica.\nAl censimento del 2001 la popolazione di Narsipatnam assommava a 32.483 persone, delle quali 15.923 maschi e 16.560 femmine. I bambini di et\u00e0 inferiore o uguale ai sei anni assommavano a 3.680, dei quali 1.854 maschi e 1.826 femmine. Infine, coloro che erano in grado di saper almeno leggere e scrivere erano 21.525, dei quali 11.846 maschi e 9.679 femmine."}
{"id": "1997195", "revid": "287204", "url": "https://it.wikipedia.org/wiki?curid=1997195", "title": "Narsingi", "text": "Narsingi \u00e8 una suddivisione dell'India, classificata come \"census town\", di 6.182 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 18\u00b0 1' 60 N e 78\u00b0 25' 60 E e ha un'altitudine di 528 .\nSociet\u00e0.\nEvoluzione demografica.\nAl censimento del 2001 la popolazione di Narsingi assommava a 6.182 persone, delle quali 3.241 maschi e 2.941 femmine. I bambini di et\u00e0 inferiore o uguale ai sei anni assommavano a 894, dei quali 467 maschi e 427 femmine. Infine, coloro che erano in grado di saper almeno leggere e scrivere erano 3.620, dei quali 1.940 maschi e 1.680 femmine."}
{"id": "1997196", "revid": "110157", "url": "https://it.wikipedia.org/wiki?curid=1997196", "title": "Universit\u00e0 degli studi del Madagascar", "text": "L'Universit\u00e0 degli Studi di Madagascar \u00e8 il primo nome del sistema centralizzato universitario pubblico del Madagascar, fondato il 16 dicembre 1955 con la creazione dell'Istituto di Formazione Avanzata della capitale Antananarivo.\nSi \u00e8 rapidamente affermata come il principale centro per l'istruzione superiore nel paese, ed \u00e8 stata ribattezzata l'Universit\u00e0 degli Studi del Madagascar nel 1961. L'universit\u00e0 principale ha aperto cinque sedi distaccate a Antsiranana, Fianarantsoa, Toamasina, Toliara, e Mahajanga.\nNel 1988, tutte le sedi distaccate sono diventate indipendenti l'una dall'altra, il nome Universit\u00e0 del Madagascar \u00e8 stato abbandonato a favore di titoli geografici pi\u00f9 specifici ad esclusione di quella di Antananarivo che \u00e8 ancora chiamata Universit\u00e0 del Madagascar."}
{"id": "1997199", "revid": "1305772", "url": "https://it.wikipedia.org/wiki?curid=1997199", "title": "It's About Time", "text": "It's About Time (\"\u00e8 quasi ora\" o \"era ora!\", espressione idiomatica in lingua inglese) pu\u00f2 riferirsi a:"}
{"id": "1997200", "revid": "1543377", "url": "https://it.wikipedia.org/wiki?curid=1997200", "title": "Municipalit\u00e0 locale di Thulamela", "text": "Thulamela \u00e8 una municipalit\u00e0 locale (in inglese Thulamela Local Municipality) appartenente alla municipalit\u00e0 distrettuale di Vhembe della provincia del Limpopo in Sudafrica.\nIl suo territorio si estende su una superficie di ed \u00e8 suddiviso in 38 circoscrizioni elettorali (\"wards\"). Il suo codice di distretto \u00e8 LIM343.\nGeografia fisica.\nConfini.\nLa municipalit\u00e0 locale di Thulamela confina a nord con quella di Mutale, a sud con quella di Greater Giyani (Mopani), a ovest con quelle di Makado e a est con l'Area della Gestione del Distretto LIMDMA33."}
{"id": "1997203", "revid": "228587", "url": "https://it.wikipedia.org/wiki?curid=1997203", "title": "Mohawk Deer", "text": "Il Mohawk Deer fu un piroscafo da carico, registrato precedentemente con i nomi di L.C. Waldo e di Riverton, che ebbe una vita operativa straordinariamente lunga (71 anni). Il suo relitto, diviso in due parti, si trova nell'Area naturale marina protetta del promontorio di Portofino ad una profondit\u00e0 compresa tra i 18 e i 50 metri sulla scogliera del \"Raffinale\", nei pressi di San Fruttuoso di Camogli.\nCaratteristiche tecniche.\nLa \"Mohawk Deer\" aveva lo scafo in acciaio, tre alberi, cisterna anch'essa in acciaio, tre stive e tre paratie stagne. L'apparato motore, consistente in una motrice a vapore a triplice espansione con due caldaie e sei fornaci, era alloggiato in un locale macchine di 39 mq di estensione.\nLa linea, molto curata, era caratterizzata dalla torretta della pilothouse a prua al di sotto della quale vi era la deckhouse, con all'interno la cabina e l'ufficio del comandante.\nL'affondamento.\nLa nave a vapore, costruita nel marzo del 1896, affond\u00f2 alle 7:30 del 6 novembre 1967 dopo 71 anni di onorata carriera, spezzandosi in 2 tronconi."}
{"id": "1997204", "revid": "1564499", "url": "https://it.wikipedia.org/wiki?curid=1997204", "title": "Tempio e circo di Flora", "text": "Il tempio di Flora era un tempio di Roma antica, prossimo ad un Circo (\"\"Circus Floralis\" o \"Florae\"\") dedicato alla stessa divinit\u00e0.\nStoria.\nFlora era una divinit\u00e0 osco-sabina e la presenza di un tempio a lei dedicato sarebbe una conferma della leggenda che vuole i Sabini come i primi abitanti del colle.\nEntrambe le strutture sono citate nei Cataloghi regionari sul colle Quirinale, nella \"Regio VI\" presso il \"Capitolium Vetus\". Il tempio si trovava in fondo all'attuale via delle Quattro Fontane, fuori dalla Porta Quirinalis, nella valle tra le propaggini del colle Pincio (il \"Collis Hortulorum\") e il colle Quirinale, dove oggi si trovano il palazzo e la piazza Barberini.\nMentre del tempio non si conoscono tracce, alcune murature del circo sono ancor oggi riconoscibili nelle sostruzioni del lato nord del palazzo, verso l'attuale via Barberini.\nIl circo era sede di \"Ludi\" dedicati alla dea (\"Florales\" o \"Florae\" o \"Floralia\") , che erano fissati dal 28 aprile al 3 maggio. Erano feste antiche, che si dicevano celebrate per la prima volta nel 516 di Roma, e poi definitivamente stabilite nel 580 (cio\u00e8 in piena et\u00e0 repubblicana, nel 173 a.C.). Celebrazioni dedicate a propiziare l'annata agricola, avevano quindi forti tonalit\u00e0 sessuali e paniche che divenivano - in ambiente urbano - banalmente licenziose. Nei festeggiamenti avevano una parte di rilievo prostitute e mime, e lo storico Valerio Massimo racconta di un'occasione nella quale si trov\u00f2 a presenziare ai giochi anche il severo Catone Uticense, la cui presenza impediva alle partecipanti di denudarsi, come tradizionalmente accadeva. Avvertito da un amico di questa fase della rappresentazione, l'Uticense decise allora di ritirarsi discretamente, per non privare il popolo del suo divertimento, e se stesso della propria dignit\u00e0, e se ne and\u00f2 accompagnato dall'applauso riconoscente di tutto il circo.\nI giochi dovettero rimanere particolarmente cari al popolo (e quindi difficili da estirpare), se - stando a Lattanzio - nel IV secolo il Senato romano ormai in via di cristianizzazione e sempre meno memore degli antichi dei, sentiva il bisogno di storicizzarli, tramandandoli come lascito pubblico di una celebre cortigiana di nome Flora.\nAccanto a questo tempio erano collocate le officine del minio."}
{"id": "1997212", "revid": "120601003", "url": "https://it.wikipedia.org/wiki?curid=1997212", "title": "Fabbriche di Careggine", "text": "Fabbriche di Careggine \u00e8 un paese fantasma della provincia di Lucca, nel comune di Careggine, abbandonato nel 1947 e quindi sommerso dalle acque del lago artificiale di Vagli formatosi a seguito della costruzione di una diga idroelettrica. Dagli anni quaranta al 1994 il lago \u00e8 stato prosciugato quattro volte per lavori di manutenzione della diga, facendo riemergere il paese.\nStoria.\nIl paesino fu fondato nel XIII secolo da una colonia di fabbri ferrai provenienti da Brescia.\nDopo la conquista Estense, a partire dal 1755 il centro, destinato a divenire uno dei maggiori fornitori di ferro dello stato, fu dotato di un mulino e godette di agevolazioni sul trasporto dei materiali. Risale a quel periodo la costruzione della via Vandelli che, collegando Modena a Massa, attraversava il torrente Edron prima su una passerella in legno, poi su un ponte in muratura. Sul finire del Settecento, il duca di Modena Francesco III d'Este, per favorire l'opera delle maestranze locali, concesse loro numerosi privilegi, tra i quali l'esenzione dal servizio militare.\nIl declino di questa via coincise con la decadenza di Fabbriche, i cui residenti dovettero tornare a dedicarsi agli antichi mestieri di contadini e pastori per far fronte a fame e carestie.\nAll'inizio del Novecento, l'economia del paese si risollev\u00f2, in seguito allo sfruttamento del marmo nelle vicinanze di Vagli, tanto che, tra il 1906 e il 1907, venne costruita una piccola centrale idroelettrica sull'Edron per servire i bacini marmiferi.\nNel 1941, sotto il regime fascista, la societ\u00e0 Selt-Valdarno (oggi Enel) decise di costruire un bacino idroelettrico sbarrando il corso del torrente Edron nel comune di Vagli Sotto. Tra il 1947 e il 1953 venne costruita una diga, alta 92\u00a0m e in grado di contenere 32.000.000\u00a0m3 di acqua, e fu gradualmente sommerso il villaggio medievale, che era composto da 31 case e contava appena 146 abitanti. I residenti vennero trasferiti nelle nuove abitazioni di Vagli Sotto, costruito in modo da riproporre fedelmente l'impianto urbanistico del villaggio medievale evacuato.\nIl lago, in occasione dei lavori di manutenzione della diga, fu svuotato facendo riemergere l'antico borgo medievale, con le sue case in pietra, il cimitero, il ponte a tre arcate, la chiesa romanica di San Teodoro e il campanile in rovina.\nTale evento, che inizialmente era previsto avvenisse ogni dieci anni, si \u00e8 verificato soltanto quattro volte: nel 1958, nel 1974, nel 1983, nel 1994; il prossimo svuotamento, che era in programma per il 2016, \u00e8 stato rimandato al 2022 dal gestore dell'impianto.\nNel novembre del 2010 era previsto il completamento della realizzazione di un ponte tibetano in legno e acciaio, che, per\u00f2, \u00e8 stato completato nel 2016. L'inaugurazione del ponte, intitolaro \"Ponte Latorre-Girone\" \u00e8 avvenuta il 19 giugno 2016."}
{"id": "1997220", "revid": "1265762", "url": "https://it.wikipedia.org/wiki?curid=1997220", "title": "Il mito del XX secolo", "text": "Il mito del XX secolo (in tedesco \"Der Mythus des 20. Jahrhunderts\") \u00e8 un libro scritto dal politico e filosofo Alfred Rosenberg. Insieme al \"Mein Kampf\" di Adolf Hitler \u00e8 considerato il manifesto del nazionalsocialismo.\nIl titolo \u00e8 un riferimento al trattato \"I fondamenti del XIX secolo\" di Houston Stewart Chamberlain. Il mito del titolo \u00e8 il nazionalsocialismo, descritto dall'autore come \"il mito del sangue, che sotto l'egida della svastica scatena la rivoluzione mondiale della razza\".\nRetroscena culturale.\nLe influenze sul libro sono molteplici. Rosenberg si rif\u00e0 soprattutto a Chamberlain, Arthur de Gobineau e Madison Grant per quanto riguarda le teorie razziste e l'esaltazione della razza ariana, discendente dai popoli indoeuropei. Altre figure ispiratrici furono Meister Eckhart, Richard Wagner (per la concezione del romanticismo) e Friedrich Nietzsche, sebbene l'interpretazione di quest'ultimo in direzione delle teorie naziste sia sempre stata considerata controversa.\nLa filosofia del \"Mito\".\nRosenberg esalta l'idea di una razza superiore, quella ariana, che avrebbe trionfato sul mondo, ma che doveva anche mantenersi pura, eliminando le razze inferiori e \"purificandosi\" da ideologie che la corrompevano, come il Giudaismo e il Cristianesimo tradizionale, da sostituirsi con il Cristianesimo positivo.\nIl libro fu l'unico testo dell'ideologia nazionalsocialista ad essere messo all'Indice dalla Chiesa cattolica, che ne condannava in pieno le tesi."}
{"id": "1997224", "revid": "1442080", "url": "https://it.wikipedia.org/wiki?curid=1997224", "title": "Francesco de Filos", "text": "Biografia.\nNacque in Trentino, in una famiglia agiata che gli consent\u00ec di frequentare ginnasio e liceo dapprima a Bressanone, successivamente in Baviera e infine a Trento. Si distinse nello studio e nella diffusione delle idee liberali tra gli amici e i compagni di studi. Trasferitosi ad Innsbruck per frequentare l'universit\u00e0 venne influenzato dal cavaliere inglese Levett Hanson (1754-1814) e nel 1792 diede vita, assieme ad alcuni compagni, ad un \"club per la propagazione delle idee e delle istituzioni liberali\" sul modello delle analoghe organizzazioni massoniche francesi e inglesi. Furono per\u00f2 traditi da uno studente meranese di nome Burger, il quale rivel\u00f2 alla polizia austriaca che il club promulgava massime contrarie all'imperatore e stava organizzando la liberazione di alcuni prigionieri francesi. Il 7 agosto 1793 Filos, assieme ad alcuni soci, fu arrestato e condannato a tredici mesi di carcere, essendo stato assolto dall'accusa di alto tradimento.\nUscito di prigione continu\u00f2 gli studi fino al 1796, quando and\u00f2 via da Innsbruck per unirsi all'esercito di Napoleone Bonaparte che era giunto nei pressi del suo paese natale. Bonaparte era giunto in localit\u00e0 Spini sulla sponda sinistra dell'Adige ed era deciso a saccheggiare la borgata di Lavis dopo che una compagnia di Kaiserj\u00e4ger tirolesi avevano fatto fuoco contro le sue truppe. De Filos, su esortazione del Municipio di Lavis, si rec\u00f2 personalmente dal generale francese e lo convinse a risparmiare il paese; il Municipio di Lavis, per ringraziamento, gli diede la cittadinanza onoraria.\nSuccessivamente si mise sotto la protezione del generale francese Vaubois: si stabil\u00ec a Brescia dove seppe ingraziarsi gli oppositori al dominio veneziano sulla citt\u00e0. Dopo la battaglia di Rivoli (14 gennaio 1797), vinta da Bonaparte, Filos accompagn\u00f2 Gioacchino Murat fino a Trento, dove seppe che gli imperiali occupavano ancora Mezzolombardo e il vicino San Michele all'Adige. Murat allora annunci\u00f2 agli ufficiali presenti che con i 500 uomini del suo seguito intendeva, con un colpo ardito, liberare la borgata di Mezzolombardo. Il giorno successivo il generale avanz\u00f2 per la via di Zambana con i suoi uomini ed i 2000 Croati misti ad Austriaci di guarnigione, vedendo le bandiere repubblicane, fuggirono fino al ponte sul fiume Noce.\nAlla fine del febbraio 1797 Francesco torn\u00f2 a Brescia, appartenente alla Repubblica di Venezia, e partecip\u00f2 alla rivolta del 17 marzo contro la Serenissima; si distinse pure nella liberazione di Sal\u00f2 dalle soldatesche venete. Dopo che Brescia venne tuttavia riconquistata dalle forze della Prima coalizione, un drappello di giacobini e guardie civiche, fra cui De Filos, si diressero nuovamente verso la citt\u00e0; ma lungo la strada si scontrarono con gli abitanti della valle Sabbia, fedeli al Leone di San Marco, appoggiati da un piccolo corpo di truppa tedesca, che le misero in fuga e presero alcuni prigionieri, fra cui lo stesso De Filos che fu condotto a Venezia.\nLiberato poco tempo dopo, con la caduta della Repubblica di Venezia (12 maggio 1797) De Filos, fautore del regime napoleonico, si mise in luce come funzionario fedele e diligente dei francesi. Nel 1806 fu fra i fondatori della loggia massonica \"Amalia Augusta\" di Brescia. Fu viceprefetto a Cles e Bolzano, e nel 1812 a Pavia. Con la restaurazione (1815) cooper\u00f2 nuovamente con l'Impero austriaco. Tornato in Trentino nel 1818, si dedic\u00f2 alla letteratura; fu fra l'altro presidente dell'Accademia Roveretana degli Agiati dal 1852 al 1855. Nel 1842 apparve, a cura dell'Accademia degli Agiati, la sua autobiografia (\"Memorie e confessioni di me stesso\")."}
{"id": "1997225", "revid": "380453", "url": "https://it.wikipedia.org/wiki?curid=1997225", "title": "European Champions League 2006-2007 (pallavolo maschile)", "text": "La Indesit European Champions League 2006-2007 \u00e8 stata la 48\u00aa edizione del massimo torneo pallavolistico europeo, organizzato dalla Conf\u00e9d\u00e9ration Europ\u00e9enne de Volleyball (CEV).\nIl torneo ha preso il via il 27 settembre 2006 con la prima giornata della fase a gironi e si \u00e8 conclusa il 1\u00ba aprile 2007 con la disputa della Final Four a Mosca ().\nFormula.\nLe 24 squadre sono divise in 4 pool da 6 squadre ciascuna. Ogni squadra incontra le altre cinque del suo girone una volta in casa e una in trasferta, per un totale di 10 giornate di \"League Round\".\nLa prima, la seconda e la terza classificata di ogni gruppo si qualifica per i Playoff a 12.\nLe 12 squadre qualificate si affrontano in gare di andata e ritorno, dalle quali escono le qualificate ai Playoff a 6, le quali si affrontano nuovamente con gare di andata e ritorno. Le restanti 3 formazioni raggiungono la squadra di casa e si contendono il titolo nella classica formula della Final Four.\nFinal Four.\nLa Final Four si \u00e8 disputata all\"'Ice Sports Palace\" di Mosca ().\nLe semifinali si sono giocate sabato 31 marzo, mentre la finale 3\u00ba/4\u00ba posto e la finalissima si sono giocate domenica 1\u00ba aprile."}
{"id": "1997226", "revid": "287204", "url": "https://it.wikipedia.org/wiki?curid=1997226", "title": "Miroslav Blazevic", "text": ""}
{"id": "1997228", "revid": "394", "url": "https://it.wikipedia.org/wiki?curid=1997228", "title": "Tempio della Salus", "text": "Il Tempio della \"Salus\" (\"aedes Salutis\") era un tempio di Roma antica, situato sul colle Quirinale.\nSi trovava nei pressi della Porta Salutaris (che prendeva il nome proprio dal tempio) in corrispondenza dell'attuale palazzo del Quirinale. Era stato costruito tra il 306 e il 303 a.C. da Gaio Giunio Bubulco, console nel 311 a.C.\nIl tempio celebrava la vittoria del console nella seconda guerra sannitica (326-304 a.C.) ed era stato appositamente decorato da un certo \"Fabius Pictor\" con scene della guerra e del trionfo, il pi\u00f9 antico nome di pittore attivo a Roma pervenutoci e una delle pi\u00f9 antiche testimonianze di pittura trionfale romana. Di questi dipinti resta forse una traccia nell'affresco con scene storiche dal sepolcro della \"gens Fabia\" nella necropoli dell'Esquilino."}
{"id": "1997229", "revid": "1169970", "url": "https://it.wikipedia.org/wiki?curid=1997229", "title": "Libero Tresoldi", "text": "Biografia.\nNasce a Rivolta d'Adda, in provincia e diocesi di Cremona, il 18 gennaio 1921. All'et\u00e0 di tre anni, nel 1924, si trasferisce con la famiglia a Milano.\nFormazione e ministero sacerdotale.\nFrequenta gli studi nel seminario arcivescovile di Venegono Inferiore.\nIl 29 maggio 1943 \u00e8 ordinato presbitero, nella cattedrale di Milano, dal cardinale Alfredo Ildefonso Schuster.\nDopo l'ordinazione \u00e8 nominato coadiutore nella parrocchia milanese di Santa Maria alla Fontana, dove svolge il proprio ministero fino al 1951, quando \u00e8 trasferito alla parrocchia di Santa Francesca Romana.\nNel 1961 l'allora arcivescovo di Milano, il cardinale Giovanni Battista Montini (futuro papa Paolo VI) lo nomina assistente diocesano delle donne e dei fanciulli di Azione Cattolica e tre anni dopo il cardinale Giovanni Colombo gli affida l'ufficio diocesano della pastorale sociale e gli incarichi di delegato arcivescovile e di assistente ecclesiale per tutta l'Azione Cattolica diocesana.\nMinistero episcopale.\nVescovo ausiliare di Milano.\nIl 28 settembre 1970 papa Paolo VI lo nomina vescovo ausiliare di Milano e titolare di Altino; il 22 novembre successivo riceve l'ordinazione episcopale, nella basilica di Sant'Ambrogio a Milano, dal cardinale Giovanni Colombo, coconsacranti l'arcivescovo Giuseppe Schiavini e il vescovo Teresio Ferraroni.\nIl cardinale Colombo lo nomina vicario episcopale per la zona pastorale I; diviene il suo braccio destro nel governo delle 169 parrocchie cittadine.\nNel 1976 \u00e8 nominato anche abate della basilica di Sant'Ambrogio.\nVescovo di Crema.\nIl 10 dicembre 1981 papa Giovanni Paolo II lo nomina vescovo di Crema; succede a Carlo Manziana, precedentemente dimessosi per raggiunti limiti di et\u00e0. Il 7 febbraio 1982 prende possesso della diocesi, accompagnato dall'arcivescovo Carlo Maria Martini.\nDal 24 novembre 1984 al maggio 1987 conduce un'accurata visita pastorale a tutte le comunit\u00e0 parrocchiali della diocesi, fermandosi per alcuni giorni in ciascuna di esse per conoscere le varie realt\u00e0 ecclesiali e civili presenti. Compie anche tre viaggi \"missionari\" in America del Sud (1984), Africa (1985) e Asia (1988) per incontrare i sacerdoti cremaschi impegnati nelle missioni.\nNel 1990 convoca il sinodo diocesano di verifica post-conciliare, conclusosi cinque anni dopo, e il 20 giugno 1992 ospita il pontefice Giovanni Paolo II durante la prima visita di un papa alla citt\u00e0 di Crema.\nNel corso del suo episcopato ristruttura come centro di accoglienza per tossicodipendenti il \"Cuore di Crema\" (21 novembre 1982), favorisce l'apertura di una comunit\u00e0 terapeutica femminile, istituisce ufficialmente la Caritas diocesana e fonda la Casa Giovanni Paolo II per i senza dimora e gli immigrati (26 settembre 1993). \u00c8 particolarmente attento al mondo del lavoro da un lato, in un periodo di deindustrializzazione del territorio cremasco con risvolti drammatici sulla situazione occupazionale, e a quello giovanile dall'altro, rilanciando l'attivit\u00e0 (e talora la costruzione) degli oratori parrocchiali. Dimostra un particolare interesse anche per l'arte e la cultura, promuovendo il completo restauro del santuario di Santa Maria della Croce e della chiesa cittadina di San Bernardino degli Osservanti, attrezzando quest'ultima ad auditorium (pur mantenendone le caratteristiche di luogo di culto) per concerti di musica sacra e sacre rappresentazioni.\nL'11 luglio 1996 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Angelo Paravisi, fino ad allora vescovo ausiliare di Bergamo.\nIl 22 ottobre 2009 muore a Milano, citt\u00e0 in cui si era ritirato a vivere. Il rito esequiale si tiene la mattina del 24 ottobre nella basilica milanese di Sant'Ambrogio, presieduto dal cardinale arcivescovo di Milano Dionigi Tettamanzi, mentre la salma viene tumulata nel pomeriggio dello stesso giorno nella cripta vescovile del duomo di Crema al termine di una concelebrazione eucaristica presieduta dal vescovo Oscar Cantoni.\nGenealogia episcopale.\nLa genealogia episcopale \u00e8:"}
{"id": "1997231", "revid": "36426", "url": "https://it.wikipedia.org/wiki?curid=1997231", "title": "Tempio di Salus", "text": ""}
{"id": "1997232", "revid": "287204", "url": "https://it.wikipedia.org/wiki?curid=1997232", "title": "Todor Gecevski", "text": ""}
{"id": "1997234", "revid": "1714743", "url": "https://it.wikipedia.org/wiki?curid=1997234", "title": "Dorotea Sofia d'Assia-Darmstadt", "text": "Era figlia di Ernesto Luigi d'Assia-Darmstadt, langravio d'Assia-Darmstadt dal 1678 al 1739, e della prima moglie Dorotea Carlotta di Brandeburgo-Ansbach.\nVenne data in sposa a Giovanni Federico di Hohenlohe-\u00d6hringen, figlio di Giovanni Federico I, conte di Hohenlohe-Neuenstein-Oehringen; il matrimonio venne celebrato il 13 febbraio 1710 a Darmstadt e sanc\u00ec l'alleanza tra le dinastie dei Brabante d'Assia-Darmstadt e quella degli Hohenlohe di \u00d6hringen.\nDiede al marito sette figli:\nNel 1764 suo marito fu elevato al rango di principe di Hohenlohe-Neuenstein-\u00d6hringen, titolo che lei non ottenne a causa della morte avvenuta a \u00d6hringen il 7 giugno 1723 per le conseguenze dell'ultimo parto. L'ultimogenito fu proprio l'erede di Giovanni Federico, che divenne principe di Hohenlohe-Neuenstein-\u00d6hringen alla morte del padre nel 1765."}
{"id": "1997238", "revid": "729019", "url": "https://it.wikipedia.org/wiki?curid=1997238", "title": "Winchester Model 1897", "text": "Il Winchester Model 1897, meglio noto come Model 97, M97, M1897 o trench gun, era un fucile a canna liscia azionato a pompa con cane esterno e caricatore tubolare fisso, sviluppato e prodotto dalla Winchester Repeating Arms Company.\nL'arma altro non era che l'evoluzione del precedente M1893 progettato da John Browning. Dal 1897 fino al 1957, oltre un milione di fucili vennero prodotti in America. L'arma era commercializzata in varie lunghezze, tipologie e calibri (12 e 16 Gauge) e poteva presentare un castello fisso o smontabile. Normalmente, i fucili camerati per il 16 Gauge avevano una canna da 711 mm mentre i 12 Gauge da 762 mm. Canne di lunghezze diverse (dai 508 ai 914 mm) potevano essere realizzate su ordinazione. Sin dalla sua messa in commercio, l'arma \u00e8 stata usata da esercito, polizia e cacciatori.\nStoria.\nIl Winchester Model 1897 fu ideato dal progettista statunitense John Moses Browning. Il M1897 fu inserito per la prima volta nel catalogo Winchester del novembre 1897 nella versione standard. Tuttavia, una versione \"takedown\" in .12 Gauge fu messa in produzione nell'ottore del 1898, mentre la versione .16 Gauge arriv\u00f2 nel febbraio 1900. Inizialmente pensato semplicemente come una versione migliorata del M1893 (a sua volta miglioramento del precedente fucile Spencer), il M1897 era pressoch\u00e9 identico al predecessore, eccezion fatta per un castello pi\u00f9 stretto e una resistenza maggiore che permettesse l'uso di munizioni a polvere infume (ancora poco comuni all'epoca). Il M1897 fu il primo fucile a introdurre una versione \"takedown\" in cui fosse possibile rimuovere la canna, una caratteristica che oggi appare scontata ma che non lo era affatto all'epoca. In breve tempo, il M1897 divenne il fucile a pompa pi\u00f9 apprezzato sul mercato americano e stabil\u00ec uno standard a cui gli altri produttori avrebbero dovuto adeguarsi. Il fucile rimase in produzione dal 1897 al 1957: proprio in questo lasso di tempo, i fucili \"hammerless\" che vediamo oggigiorno divennero molto comuni e il Winchester M1912 cominci\u00f2 a soppiantare il M1897. Nonostante tutto, l'arma rimane ancora oggi molto diffusa e apprezzata.\nI miglioramenti del M1893.\nNel progettare l'arma, molti dei difetti che avevano piagato il precedente M1893 furono corretti (almeno in parte). Questi miglioramenti includevano le seguenti modifiche.\nDescrizione.\nI due fucili M1897 e M1893 furono progettati entrambi da John Browning. Il M1897 presenta un cane esposto e non possiede un disconnettore nel gruppo di scatto. Questo significa che il tiratore pu\u00f2 tenere premuto il grilletto e sparare i colpi in rapida successione semplicemente azionando la pompa avanti e indietro. L'arma \u00e8 categorizzata come fucile a pompa e fu il primo esemplare di questa categoria a riscuotere un vero successo. Nel lungo periodo di produzione, oltre un milione di pezzi lasciarono le fabbriche nelle varie tipologie e lunghezze. Le canne potevano variare da un minimo di 508 mm a un massimo di 914 mm, mentre il calibro era limitato a .12 e .16 Gauge con bossoli da 66 e 70 mm (dimensioni superiori non erano consigliate). La maggior parte delle varianti potevano ospitare 5 colpi nel caricatore tubulare, ma dimensioni superiori erano comunque possibili. L'azionamento della pompa del fucile spingeva l'otturatore indietro, forzando il riarmo del cane, mentre il movimento in avanti camerava una nuova munizione chiudendo la culatta per il fuoco.\nLa compagnia cinese Norinco ha prodotto una copia del M1897, in variante \"Trench\" e \"Riot\", senza per\u00f2 riuscire a raggiungere la qualit\u00e0 degli esemplari prodotti in America\nVarianti.\nSotto vengono riportate le diverse varianti dell'arma, compresi gli anni di produzione, le lunghezze disponibili per la canna, i calibri possibili e i dettagli della singola variante.\nPrezzo dell'arma.\nQuando il M1897 fu introdotto, il prezzo dipendeva dal modello e dalle finiture richieste dall'acquirente. Un'arma in configurazione standard senza decorazioni costava sui 25 $, mentre varianti con castelli decorati e legni lavorati poteva arrivare tranquillamente ai 100 $. Le varianti pi\u00f9 costose dell'arma erano \"standard\", \"trap\", \"pigeon\" e \"tournament\": questi erano infatti i modelli pi\u00f9 richiesti con incisioni, decorazioni e legni pregiati. Le altre varianti risultavano molto pi\u00f9 economiche, dato che non venivano mai previste decorazioni e lavorazioni speciali, dato che questi modelli erano sottoposti a un grado di usura molto pi\u00f9 rapida. Data la possibilit\u00e0 di danneggiamento a seguito dell'uso, non avrebbe avuto senso decorare e impreziosire le armi e spendervi sopra. Inoltre, l'uso richiedeva un peso contenuto e i legni lavorati (pi\u00f9 duri per evitare rotture durante l'incisione) avrebbero solamente appesantito inutilmente l'arma. Spesso gli acquisti di queste armi avvenivano in lotti molto numerosi. L'eliminazione di ogni cosa superflua permise di mantenere il prezzo delle armi a livelli molto contenuti e appetibili.\nUso militare.\nIl M1897 venne messo in commercio ben prima della Guerra, ma fu proprio il conflitto a renderlo estremamente popolare, proprio per il fatto che molti fucili vennero prodotti proprio per soddisfare la domanda dei corpi militari. Gli Stati Uniti entrarono in guerra senza avere sufficienti armi di servizio per le truppe. Nel 1917 era ormai chiara la terribile natura della guerra di posizione, fatta di trincee e combattimenti ravvicinati, ed era chiaro che un fucile a canna liscia si sarebbe dimostrato devastante su distanze simili. Il M1897 \"Trench\" fu il coronamento di questa consapevolezza: la variante \"Riot\" venne modificata con l'aggiunta di un dissipatore traforato sopra la canna e di un adattatore per l'aggancio della baionetta M1917 allora in servizio. L'arma si rivel\u00f2 estremamente efficace, anche grazie alla sua canna da 508 mm che lo rendeva estremamente maneggevole e favoriva la dispersione dei colpi. Munizioni \"buckshot\" furono distribuite assieme alle armi: ognuna conteneva 9 palle 00 (calibro .33) che conferivano al tiratore un'eccezionale potenza di fuoco con ogni colpo sparato.\nIl M1897 non fu usato per\u00f2 solo come \"moltiplicatore di forza\". Quei soldati particolarmente portati per il tiro al piattello venivano armati con i M1897 e posizionati dove avrebbero potuto colpire le granate nemiche a mezz'aria. Questo avrebbe deviato gli esplosivi, facendoli cadere lontani dalle trincee statunitensi e proteggendo cos\u00ec i soldati.\nA differenza di gran parte dei fucili a pompa moderni, il Winchester M1897 sparava ogni volta che l'azione veniva chiusa se il grilletto veniva mantenuto premuto (questo perch\u00e9 manca il classico disconnettore oggi presente in tutte le armi semiautomatiche). Questo, unito ai 6 colpi disponibili (uno in canna pi\u00f9 cinque nel tubo) forniva un'altissima cadenza di fuoco, tanto che l'arma veniva colloquialmente chiamata \"trench sweeper\", ovvero spazza-trincee. L'efficacia dell'arma era talmente micidiale che la Germania tent\u00f2 in tutti i modi di impedirne l'uso. L'arma torn\u00f2 sui campi di battaglia durante la Seconda guerra mondiale, dove venne usata sia dall'esercito sia dai Marines a fianco del pi\u00f9 recente M1912.\nAltri usi tipici dell'arma includevano la pattuglia nelle retrovie, la guardia ai prigionieri di guerra, raid, imboscate al nemico, operazioni militare in campo urbano e operazioni speciali.\nLe proteste tedesche durante la Prima guerra mondiale.\nSebbene M1897 godesse di ottima fama tra i soldati statunitensi durante la Guerra, l'esercito tedesco cominci\u00f2 ben presto a protestare per il suo uso in battaglia. Il 19 settembre 1918, il governo tedesco sollev\u00f2 rimostranze contro l'uso americano del fucile, in quanto \"proibito dalle leggi militari\". Nei documenti viene dichiarato \"l'assoluto divieto di impiego di armi, proiettili o materiali volti a causare sofferenze non necessarie\", in linea con quanto stabilito dalla Convenzione dell'Aia del 1907. Si tratta dell'unico caso noto in cui l'uso di un fucile a canna liscia abbia suscitato cos\u00ec tanto clamore. Tuttavia, il punto di vista statunitense era ben diverso per quanto riguardava l'uso di M1897: il segretario di stato Robert Lansing studi\u00f2 la legge e rigett\u00f2 la protesta tedesca. Anche Francia e Regno Unito presero in considerazione l'uso di un fucile a canna liscia, nello specifico di una doppietta che non venne mai dispiegata sia per la mancanza di munizioni sia per la lentezza di ricarica dell'arma.\nIl rifiuto della richiesta non fu accolto bene dai tedeschi, che si reputavano trattati ingiustamente. Poco dopo il rifiuto, la Germania minacci\u00f2 punizioni severe per tutti i soldati americani catturati trovati in possesso dell'arma. Gli Stati Uniti risposero con un'analoga minaccia, dichiarando che ogni misura ingiusta contro soldati americani sarebbe stata ripagata con la stessa moneta nei confronti di quei soldati tedeschi che avessero usato lanciafiamme e baionette con lama seghettata.\nAltri usi.\nDopo la guerra, una versione a canna corta dell'arma venne prodotta in funzione di fucile antisommossa. I portalettere della American Express erano equipaggiati con l'arma, cos\u00ec come vari dipartimenti di polizia negli Stati Uniti. Le differenze con la versione da combattimento erano limitate alla mancanza di dissipatore di calore, attacchi per la cinghia e aggancio per la baionetta."}
{"id": "1997239", "revid": "2222192", "url": "https://it.wikipedia.org/wiki?curid=1997239", "title": "Clan Belforte", "text": "Il clan Belforte o Mazzacane \u00e8 un sodalizio camorristico operante nella periferia ovest di Caserta, pi\u00f9 precisamente nell'area dei comuni di Marcianise, San Nicola la Strada e Caserta.\nStoria.\nIl clan Belforte \u00e8 una delle organizzazione camorristiche pi\u00f9 longeve e potenti. Il radicamento sul territorio tra Napoli e Caserta \u00e8 iniziato a partire sin dagli anni \u201970. Negli anni \u201980 c\u2019\u00e8 stata l\u2019affiliazione alla NCO (Nuova Camorra Organizzata) di Raffaele Cutolo e la conseguente faida con la Nuova Famiglia capitanata dal trio Nuvoletta\u2013Bardellino\u2013Alfieri (appoggiati anche dai Sarno, i Misso, i Mazzarella e l\u2019Alleanza di Secondigliano prima che questi entrassero in conflitto tra loro). Dopo la fine dei cutoliani, il sodalizio dei Belforte si \u00e8 ristrutturato ed ha assunto il totale controllo delle zone di Marcianise e dintorni. Poi sono arrivate l\u2019alleanza con i Casalesi e la sanguinosa e lunga guerra contro il clan Piccolo che ha provocato pi\u00f9 di un centinaio di morti. Il clan nacque dalla volont\u00e0 dei due fratelli Belforte, Domenico (alias \u2018Mim\u00ec) e Salvatore. Opera nella zona interna del casertano raccogliendo circa 15 paesi limitrofi al territorio di Marcianise, Caserta e San Nicola la Strada e si occupa principalmente di traffico di stupefacenti, estorsioni,usura ed edilizia.\nNel tempo, il carisma e lo spessore criminale dei Belforte ha favorito una fitta rete di accordi e di alleanze con piccoli gruppi aventi una struttura familiare e con una discreta autonomia sul territorio di origine nella gestione delle attivit\u00e0 illecite. I Belforte si impongono sullo scenario criminale come un gruppo solido e con una struttura ramificata nei territori a ridosso di Caserta.\nLa famiglia Belforte.\nMaria Buttone \u2014 Sposata con Domenico Belforte. \u00c8 divenuta la reggente del clan dopo l\u2019arresto del marito e di suo fratello Salvatore. Da ottobre 2018 la Buttone non ha titoli cautelari attivi.\nCamillo Belforte \"detto \u2018Pisiello\" \u2014 Figlio di Domenico Belforte. \u00c8 stato in carcere per 6 anni. Secondo la DDA, il suo padre Domenico ha pi\u00f9 volte comunicato a Camillo come continuare a gestire le attivit\u00e0 dell\u2019organizzazione durante i loro colloqui in carcere. \u00c8 stato scarcerato il settembre 2017. La sua uscita da galera \u00e8 stata festeggiata a Marcianise con fuochi d\u2019artificio. Il 27 maggio 2019 \u00e8 stato nuovamente arrestato e dovrebbe scontare cinque anni di carcere.\nSalvatore Belforte \"(figlio di Domenico)\" \u2014 Secondo le indagine, per un periodo di tempo ha comandato l'organizzazione. Ma il 25 Settembre 2017 \u00e8 stato condannato a 14 anni di carcere per associazione mafiosa ed estorsione aggravata dal metodo mafioso.\nConcetta Zarrillo \u2014 Moglie di Salvatore Belforte.\nCamillo Belforte \"(omonimo del cugino primogenito di Domenico)\" \u2014 Come il padre, ha scelto di collaborare con la giustizia. Il 5 luglio 2016 \u00e8 stato condannato a 6 anni e 4 mesi di carcere per associazione a delinquere di stampo camorristico.\nGelsomina Belforte \u2014 Classe 1987. Figlia di Salvatore Belforte e sposata con Giuseppe Alberico, detto \u201cPeppe il mostro\u201d, elemento di spicco del clan.\nClan Belforte-Clan dei casalesi.\nIl clan non fa parte della confederazione nota come \"clan dei casalesi\" per via delle origini cutoliane risalenti ai lontani anni '80; \u00e8 emerso in diversi processi che il clan dei casalesi si \u00e8 sempre dimostrato riluttante a conquistare il territorio dei Belforte per via del fatto che il clan era troppo potente da poter essere sconfitto o sottomesso: nel 2003 durante la costruzione nel territorio di Marcianise del centro commerciale \"Campania\" Luigi Trombetta minacci\u00f2 di morte il casalese Pasquale Zagaria se non gli avesse consegnato una tangente di 400.000 \u20ac.\nSecondo il pentito Bruno Buttone, ex elemento di spicco del clan Belforte, e per diversi anni anche reggente del clan, dopo che i capi storici sono stati reclusi al regime del 41bis, tra i Belforte e i Casalesi c'\u00e8 stata una rottura e forti tensioni, alimentate in modo particolare dall'ex superboss dei Casalesi, Michele Zagaria, che aveva da ridire sull'attivit\u00e0 dei Belforte. Per evitare spargimenti di sangue, Buttone regal\u00f2 a Zagaria un costosissimo orologio, marcato Bulgari. Sancendo cos\u00ec la tregua tra i clan.\nLa fazione Capone.\nIl clan Capone \u00e8 ritenuto il referente dell'organizzazione a Caserta \u00e8 capeggiato da Giovanni Capone.\nLa fazione Capone del clan Belforte interveniva per condizionare il voto e orientarlo in favore di candidati disposti a versare al clan somme di denaro, buoni pasto e buoni carburante.\nSecondo gli inquirenti, Giovanni Capone (boss della fazione Capone), all\u2019epoca detenuto, utilizzando dei \u201cpizzini\u201d, aveva dato precise disposizioni al fratello Agostino Capone affinch\u00e9 si occupasse dell\u2019affissione dei manifesti elettorali nella citt\u00e0 di Caserta. Quest\u2019ultimo, avvalendosi della collaborazione materiale di Vincenzo Rea, Antimo Italiano, Antonio Merola e Antonio Zarrillo, imponeva ai candidati di fare riferimento alla societ\u00e0 di servizi \u201cClean Service\u201d, a lui riconducibile in quanto intestata alla moglie, Maria Grazia Semonella.\nTra i candidati costretti a rivolgersi ad Agostino Capone c\u2019era Luigi Bosco, consigliere regionale, il quale ha confermato che a Caserta vi erano state alcune anomalie, in quanto per avere visibilit\u00e0 era necessario rivolgersi ad un determinato gruppo di persone. A conferma di ci\u00f2, Bosco ha raccontato agli inquirenti che un suo collaboratore, durante l\u2019affissione dei manifesti nel Comune di Caserta, era stato aggredito da alcune persone che gli avevano intimato di allontanarsi, in quanto a Caserta nessuno poteva affiggere senza il loro consenso. Dopo quell\u2019episodio, Vincenzo Rea si era presentato presso il suo comitato elettorale, garantendo che affidando a loro l\u2019affissione dei manifesti avrebbe avuto la giusta visibilit\u00e0, viceversa avrebbe avuto dei problemi. I proventi di tale attivit\u00e0 ammontavano a circa 17.000 euro, dei quali una parte erano destinati a rimpinguare le casse della fazione del clan riferibile a Giovanni Capone, con particolare riferimento al mantenimento degli affiliati all\u2019epoca detenuti in carcere.\nAgostino Capone gestiva un vasto traffico di cocaina e hashish ed aspirava a diventare l\u2019unico fornitore per gli spacciatori al dettaglio di Caserta. Dalle intercettazioni emergeva infatti che Capone aveva ottenuto a credito, grazie all\u2019intermediazione di Mario De Luca, una significativa partita di cocaina da malavitosi dell\u2019agro aversano, finalizzata all\u2019approvvigionamento di altri spacciatori al dettaglio del capoluogo, identificati in Rosario Palmieri, Roberto Novelli, Modestino Santoro, Salvatore Vecchiariello e Giovanni Gualtieri. Agostino Capone, inoltre, avvalendosi dell\u2019intermediazione di Alberto Russo, personaggio in collegamento con la criminalit\u00e0 organizzata del Parco Verde di Caivano, aveva acquistato, insieme a quest\u2019ultimo, grosse partite di hashish da cedere al dettaglio attraverso piccoli spacciatori, identificati in Clemente Vergone, Silvana D\u2019Addio, Ferruccio Coppola e Giovanni Gualtieri. L\u2019obiettivo di Agostino Capone era chiaramente quello di ottenere il controllo delle piazze di spaccio di Caserta, sfruttando la sua stabile appartenenza al clan camorristico dei Belforte e la sua ascesa criminale come referente del clan su Caserta. L\u2019ambizione di accreditarsi come referente dello spaccio nel capoluogo naufragava a causa delle difficolt\u00e0 incontrate da Capone nell\u2019onorare il debito contratto con i suoi fornitori, tanto da essere prelevato da casa sua e portato in una localit\u00e0 sconosciuta fino al pagamento di parte del debito.\nLa fazione Marciano.\nIl gruppo Marciano \u00e8 il referente dei Belforte a Maddaloni, dove loro hanno creato un piccolo impero di almeno 21 esercizi pubblici controllati, almeno 79 slot installate nella citt\u00e0 delle due torri, almeno 10 esercizi gi\u00e0 clienti della societ\u00e0 confiscata, e una probabile alterazione delle schede di gioco.\nI Marciano erano i signori delle slot e dei video poker nell\u2019area di Maddaloni. Per loro garantiva il clan Belforte a cui, i Marciano, versavano una quota dai guadagni.\nSecondo il boss pentito Antonio Farina, i Marciano avrebbero gestito un business milionario sin dal 1991 grazie al sostegno del clan Belforte, un\u2019attivit\u00e0 avviata dal capo della famiglia, il padre Vincenzo.\nFarina racconta come Marciano padre inizi\u00f2 a gestire l\u2019affare, descrivendo anche le evoluzioni e gli investimenti: \nL\u2019accordo con i rivali del clan Piccolo.\nSecondo gli inquirenti, i Belforte hanno fatto un patto con i rivali del clan Piccolo per controllare il \"business\" del \"caff\u00e8\" a Marcianise.\nDa quando Pasquale Piccolo, aveva cominciato a introdursi negli affari, saldamente nelle mani dei Buttone (membri di spicco dei Belforte), si era rischiato un nuovo incidente diplomatico con i Belforte coi quali era ormai in atto una tregua. A parlarne alla DDA \u00e8 il pentito Camillo Belforte, figlio del boss Salvatore:\nContrasto da parte dello stato.\nLa situazione del clan secondo la DIA (2018).\nSecondo quanto emerge dalla relazione semestrale della Dia, relativa ai primi 180 giorni del 2018, nell\u2019area marcianisana, \nstoricamente al di fuori del cartello casalese, permane l\u2019egemonia del clan Belforte, che rappresenta una delle \u201crealt\u00e0 criminali\u201d pi\u00f9 potenti e strutturate, non solo nel contesto casertano, ma anche in ambito regionale. Detto sodalizio riflette un modulo operativo simile a quello imposto negli anni dal Clan dei Casalesi, in termini di struttura organizzativa, forza militare e predisposizione imprenditoriale ed estende la sua influenza, in maniera diretta o attraverso gruppi criminali satelliti, oltre che a Marcianise anche nella citt\u00e0 di Caserta e nei Comuni confinanti di San Nicola la Strada, San Marco Evangelista, Casagiove, Recale, Macerata Campania, San Prisco, Maddaloni, San Felice a Cancello e Santa Maria Capua Vetere.\nIn questo contesto, il clan Belforte ed i vari gruppi criminali presenti, ricercando nuove e diversificate fonti di guadagno, stanno mostrando un particolare interesse verso il traffico e la vendita di sostanze stupefacenti, rivelando in tal senso maggiori affinit\u00e0 con i clan napoletani rispetto alle linee strategiche proprie della criminalit\u00e0 casalese, che ha sempre evitato la gestione diretta del traffico di stupefacenti, superando anche storiche rivalit\u00e0 coi Piccolo-Letizia."}
{"id": "1997243", "revid": "106376", "url": "https://it.wikipedia.org/wiki?curid=1997243", "title": "Carlo Manziana", "text": "Biografia.\nCarlo Manziana nacque a Urago Mella, quartiere occidentale di Brescia, il 6 luglio 1902.\nDi salute cagionevole, crebbe con l'aiuto di alcune donne della famiglia e non, che lo soprannominarono il vecchio e grasso Carlino, per distinguerlo dal nonno, da cui aveva, appunto, preso il nome. Appassionato d'arte e letteratura, grazie al nonno pittore e allo zio architetto, far\u00e0 parte di alcune cerchie artistiche locali. Durante la sua giovinezza diverr\u00e0 un caro amico di colui, che in seguito, diverr\u00e0 papa Paolo VI. La sua famiglia, infatti, facendo parte della buona borghesia, soleva organizzare incontri di tipo economico-bancario, ma anche politico-amministrativo, a cui presero parte anche i genitori di Giorgio Montini, colleghi del padre di Manziana. Dopo aver studiato al collegio \u201cArici\u201d, diretto dall'ordine dei Gesuiti, proseguir\u00e0 i suoi studi all'universit\u00e0 di lettere a Roma. In citt\u00e0, si era gi\u00e0 stabilito, un anno prima, dopo il breve soggiorno a Varsavia, l'amico Montini, che lo coinvolse in alcune cerchie universitarie, di cui era animatore. A Roma, Carlo Manziana studier\u00e0 anche musica sacra all'istituto di piazza S. Agostino, dove stringer\u00e0 nuove amicizie, con Ferrero e molti altri. A seguito di un ritiro spirituale all'et\u00e0 di diciannove anni a Gussago, frequenter\u00e0 anche l'Universit\u00e0 Cattolica a Milano, approfondendo la sua conoscenza in campo filosofico. Nonostante non abbia conseguito la laurea, a causa della cattiva salute, a ventidue anni, insieme all'amico Ottorino Marcolini, entra a far parte dell'Oratorio San Filippo Neri di Brescia, detto \u201cdella Pace\u201d. Proprio in tema della Pace sar\u00e0 molto caro a Monsignor Manziana, che aveva aderito a svariati gruppi giovanili organizzati nell'immediato dopoguerra, come il famoso \u201cLa Fionda\u201d. In questo modo, era riuscito a venire a contatto con persone illustri e preparate sul piano culturale, come il padre barnabita Giovanni Semeria. A seguito dell'influenza di padre Caresana e padre Bevilacqua, sar\u00e0 ordinato sacerdote nell'Oratorio stesso, il 2 gennaio 1927, all'et\u00e0 di venticinque anni, incontrando ancora una volta l'opposizione del padre. Egli inizi\u00f2, poi, la sua attivit\u00e0 di insegnante al liceo scientifico Calini e al liceo classico Arnaldo. Fu, inoltre, promotore dei \u201cGruppi del Vangelo\u201d, indirizzando i giovani ad una pratica religiosa comunitaria, superando l'idea di una religione di tradizione e ambendo a una convinta pratica degli insegnamenti di Ges\u00f9. Nel 1943, quindi, appoggi\u00f2, anche se indirettamente un movimento antifascista proposto dai suoi stessi studenti.\nAccusato di antifascismo fu catturato il 4 gennaio 1944 alle nove di sera, da alcuni militi SS della Polizia di sicurezza con sede in Verona, comandati dal maresciallo Leo Steinweinder e rinchiuso nel carcere di Brescia. Cinque giorni dopo venne trasferito al Forte San Mattia e in seguito al Forte San Leonardo a Verona. Il 29 febbraio, con altri nove bresciani e ad altri venti prigionieri padovani, tra cui il sacerdote Giovanni Fortin fu internato nel campo di concentramento di Dachau. Don Manziana, matricola 64762, riusc\u00ec a sopravvivere all'inferno dei lager nazisti; venne liberato il 29 aprile del 1945 dalle truppe americane. In Italia rientrer\u00e0 solo il 13 luglio seguente. Le difficili esperienze vissute lo portarono spesso a ripetere: \u201cLe idee valgono per quello che costano, e non per quello che rendono\u201d.\nIl 19 dicembre 1963 venne nominato da papa Paolo VI vescovo di Crema, venne consacrato il 2 febbraio 1964, mentre l'ingresso risale all'8 marzo 1964.\nA Crema inizi\u00f2 e condusse il cammino di rinnovamento della comunit\u00e0 diocesana alla luce degli insegnamenti del Concilio Vaticano II.\nDopo l'annuncio della nomina vescovile padre Carlo volle disegnare il suo stemma evidenziando la sua origine bresciana e l'esperienza di deportato: la colomba argentea rappresenta la vita di padre della Pace e la casacca a strisce bianche e azzurre di deportato. Nel cartiglio scelse il motto \" AD COMMORIENDUM ET CONVIVENDUM \" \"Non dico questo per condannare qualcuno; infatti vi ho gi\u00e0 detto sopra che siete nel nostro cuore, per morire insieme e insieme vivere\" (2Cor.7,3).\nNel 1973 istitu\u00ec la parrocchia di San Carlo nell'omonimo quartiere della citt\u00e0 di Crema.\nSi ritir\u00f2 dall'amministrazione della diocesi il 26 settembre 1981.\nMor\u00ec a Brescia il 2 giugno 1997. \u00c8 sepolto nella cattedrale di Crema.\nAltri incarichi.\nOltre all'incarico di ventiquattresimo vescovo di Crema, ottenne quello di Presidente della commissione della CEI (Conferenza Episcopale Italiana), Presidente del Centro Azione Liturgica (CAL), Presidente di copiose Settimane Liturgiche Nazionali, Presidente dell'Istituto di Scienze Religiose di Villa Cagnola, di Gazzada (VA), nonch\u00e9 quello di membro del Comitato per la revisione del Codice di Diritto Canonico, sezione Sacramenti.\nCarlo Manziana e la Riforma liturgica.\nPer Mons. Manziana il Concilio Vaticano II e in particolare la costituzione sulla Liturgia furono riferimenti costanti per il suo pensiero.\nIl pensiero rinnovato a proposito dell'eucaristia sosteneva che il banchetto sacrificale costituisce la fonte e il vertice di tutta la vita cristiana. infatti il Vescovo invit\u00f2 i sacerdoti della diocesi di Crema a riflettere sulle decisioni del concilio e quindi prepararsi ai cambiamenti che sarebbero seguiti.\nSosteneva inoltre la necessit\u00e0 della lingua locale, cos\u00ec che il popolo potesse capire fino in fondo la parola di Dio.\n\u00abIo confido che il canone, pronunziato dal sacerdote quale grata preghiera, in lingua italiana, con voce chiara e distinta, con raccoglimento e convinzione, evitando la fretta o la lentezza, senza enfasi, o senza monotonia, trover\u00e0 i fedeli attenti e disposti a entrare nel dinamismo della prece eucaristica, esercitando il loro regale sacerdozio.\u00bb\nSecondo lui il nuovo rito della messa era un'ulteriore facilitazione per i fedeli, che erano sollecitati a una partecipazione pi\u00f9 attiva. Bisognava, inoltre, considerare prima di tutto lo spirito della liturgia. Per partecipare al mistero eucaristico invitava a tenere presenti tre aspetti essenziali: il rito in s\u00e9 stesso, l'intenzione che esprime, l'esecuzione che lo continua e lo irradia. Cerc\u00f2 di inserire anche i laici nelle celebrazioni liturgiche.\nOpere.\nSignificativa dell'eguaglianza tra l'impegno civico e religioso di Manziana la raccolta di omelie \"Un vescovo e la sua citt\u00e0\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nLa Fondazione Carlo Manziana.\nA Carlo Manziana \u00e8 intitolata la Fondazione Carlo Manziana, istituita il 23 dicembre 2000. \n\u00c8 una scuola pubblica riconosciuta dallo Stato, inserita nel sistema nazionale d\u2019istruzione che rende servizio a tutti i cittadini. \u00c8 inoltre una scuola privata con un proprio progetto educativo.\nL'8 aprile 2002 sono stati effettuati i passaggi diretti di gestione della Secondaria di Primo e Secondo Grado \u2018Dante Alighieri\u2019, della scuola primaria \u2018Ancelle della Carit\u00e0\u2019, della scuola primaria \u2018Buon Pastore - Pia Casa Provvidenza\u2019 e della scuola primaria \u2018Canossa\u201d alla Fondazione. Il 1\u00ba settembre 2006 \u00e8 stato effettuato il passaggio diretto della scuola dell\u2019Infanzia \u2018Paola di Rosa\u2019. Infine, il 1\u00ba settembre 2008 \u00e8 avvenuto il passaggio anche della scuola dell\u2019infanzia \u2018Canossa\u2019.\nLa Fondazione gestisce le Scuole Cattoliche della Diocesi di Crema:"}
{"id": "1997245", "revid": "39900", "url": "https://it.wikipedia.org/wiki?curid=1997245", "title": "Sepp Walcher", "text": ""}
{"id": "1997252", "revid": "105765494", "url": "https://it.wikipedia.org/wiki?curid=1997252", "title": "La stella della porta accanto", "text": "La stella della porta accanto \u00e8 una miniserie televisiva italiana diretta da Gianfranco Albano e interpretata da Bianca Guaccero e da Giorgio Lupano, andata in onda in prima visione su Rai 1 il 21 e 22 settembre 2008 e poi replicata l'11 gennaio 2010.\nTrama.\nJacopo \u00e8 un giovane diplomatico padre di due figli, un ragazzo adolescente ed una bambina di 8 anni.\nStella \u00e8 invece un'addestratrice di cani, che mentre sta facendo una passeggiata salva una bambina dall'aggressione da parte di un pitbull. Il padre dei bambini (Jacopo) viene avvisato del fatto dal figlio, con cui ha un rapporto difficile. Incontrando Jacopo, in questo modo, Stella apprende che sua moglie \u00e8 morta da poco. Tra i due nasce subito una certa intesa, che porter\u00e0 Jacopo ad assumere Stella come governante (anche per il volere dei figli che vedono in lei una figura materna che Jacopo non riesce a supplire). \nLe vicende si intrecciano con le mire della zia, che vuole mettere le mani sul patrimonio di famiglia e detesta Stella. \nSigla.\nLa sigla della miniserie \u00e8 intitolata \"La La Song (non credo di essere al sicuro)\" brano scritto e cantato dall'artista romana Giorgia Todrani mentre la musica \u00e8 di Maurizio D'Aniello e Elisa Rosselli. Il brano \u00e8 contenuto nell'album \"Stonata\" del 2007."}
{"id": "1997253", "revid": "268849", "url": "https://it.wikipedia.org/wiki?curid=1997253", "title": "Juan \u00c1ngel Krupoviesa", "text": ""}
{"id": "1997256", "revid": "834", "url": "https://it.wikipedia.org/wiki?curid=1997256", "title": "It's about time", "text": ""}
{"id": "1997257", "revid": "117928367", "url": "https://it.wikipedia.org/wiki?curid=1997257", "title": "Furbo, il signor Volpe", "text": "Furbo, il signor Volpe (\"Fantastic Mr Fox\") \u00e8 un romanzo di Roald Dahl del 1970, da cui nel 2009 \u00e8 stato tratto il film d'animazione stop-motion \"Fantastic Mr. Fox\".\nTrama.\nLa storia vede come protagonista il Signor Volpe che, per mantenere la sua famiglia, ruba in continuazione, e neanche del tutto a torto, polli, oche e tacchini ogni notte da tre allevatori e proprietari terrieri: costoro, chiamati Olio, Lupino e Pertica, sono infatti orribilmente avidi.\nNaturalmente, stanchi dei continui furti da parte della volpe, decidono di sbarazzarsene per sempre, attendendo una notte che il Signor Volpe esca dalla sua tana: quando lo fa, i tre tentano di crivellarlo di fucilate, riuscendo per\u00f2 solo ad estirpare la coda del Signor Volpe.\nDeterminati ad uccidere l'odiata volpe, Olio, Lupino e Pertica si servono di pale e vanghe per farsi strada nella tana delle volpi situata su una collina. Tuttavia il furbo Signor Volpe (da cui il titolo del romanzo), la moglie e i loro quattro figli fuggono scavando buche pi\u00f9 strette in profondit\u00e0; queste sono irraggiungibili perfino dalle ruspe usate dai tre allevatori per raggiunger il loro sadico scopo tanto che la collina diventa un profondo abisso simile a un cratere vulcanico. Olio, Lupino e Pertica decidono allora di sorvegliare armatissimi la buca del tunnel delle volpi con tutti i loro uomini a disposizione, con l'idea che prima o poi le volpi sarebbero uscite per cercare cibo.\nDopo tre giorni di carestia, al Signor Volpe viene in mente un piano: lui e tre dei suoi figli scavano una galleria che arriva nell'allevamento di Olio dall'interno, cos\u00ec rubano diversi polli senza lasciare tracce del loro passaggio. Mentre scavano una buca per raggiungere l'allevamento di oche di Lupino, il Signor Volpe e i suoi figli vanno incontro a Tasso, accompagnato da suo figlio, il quale spiega che gli uomini dei tre sempre pi\u00f9 avidi proprietari terrieri hanno sradicato met\u00e0 del bosco, forzando gli altri animali a rifugiarsi scavando sottoterra e patiscono la fame.\nIl Signor Volpe, rendendosi conto di avere pi\u00f9 che mai ragione a derubare Olio, Lupino e Pertica, propone a Tasso di riunire gli animali e organizzare un grande banchetto per sfamare tutti: Tasso aiuta a scavare per raggiungere l'orto, i tacchini e la cantina segreta che dispensa il prelibato sidro di mele di Pertica, dove incontrano un topo sgarbato e ubriaco che tenta senza successo di scacciarli dal suo territorio, decidendo di restarci anche quando sentono Mabel, una serva di Pertica, affermare l'intenzione di piazzare veleno per topi nella cantina.\nDurante la grande cena degli animali, il Signor Volpe propone di sistemarsi permanentemente sottoterra organizzando una citt\u00e0 sotterranea, dove vivranno per sempre in pace e mantenendosi rubando periodicamente i prodotti dei proprietari terrieri attraverso i passaggi scavati, in modo da non essere scoperti.\nIl libro finisce con i tre agricoltori che stanno ancora attendendo inutilmente che il Signor Volpe esca dalla buca.\nI bambini del paese, per sbeffeggiare i tre illusi agricoltori, iniziano a canzonarli con una filastrocca:"}
{"id": "1997260", "revid": "486946", "url": "https://it.wikipedia.org/wiki?curid=1997260", "title": "Strateg\u00f3s", "text": ""}
{"id": "1997269", "revid": "1305772", "url": "https://it.wikipedia.org/wiki?curid=1997269", "title": "Rhymes and Reasons", "text": ""}
{"id": "1997271", "revid": "149485", "url": "https://it.wikipedia.org/wiki?curid=1997271", "title": "Pentathlon moderno ai Giochi della XXIX Olimpiade - Gara maschile", "text": "La gara si \u00e8 svolta il 21 agosto."}
{"id": "1997276", "revid": "124379104", "url": "https://it.wikipedia.org/wiki?curid=1997276", "title": "Giuseppe Piazzi (vescovo)", "text": "Biografia.\nNacque a Casalbuttano il 3 settembre 1907, in provincia e diocesi di Cremona.\nMinistero sacerdotale.\nDopo l'ordinazione sacerdotale, ebbe l'incarico di professore di Sacra scrittura nei corsi teologici del Seminario cremonese. &lt;br&gt; Dopo il luglio del 1941, col consenso del vescovo Giovanni Cazzani, tradusse le tre omelie, critiche verso le pi\u00f9 recenti leggi naziste, del vescovo cattolico tedesco Clemens August von Galen, procurate clandestinamente tramite canali svizzeri.\nNel 1942 il vescovo Cazzani lo nomin\u00f2 parroco della parrocchia cittadina dei ss. Ilario e Apollinare; in tale veste sub\u00ec perquisizioni e angherie da parte degli agenti dell'Ufficio politico investigativo della Repubblica sociale, a motivo della asserita protezione offerta a giovani renitenti alla leva. Nella prima decade di aprile 1945, per aver accolto in chiesa un gruppo di aderenti al Fronte della giovent\u00f9 reduci da un movimentato trafugamento di armi in una vicina caserma, venne arrestato e portato nella sede cremonese dell'UPI a Villa Merli, luogo di interrogatori e di torture, da cui venne rilasciato dopo alcuni giorni anche per intervento della Curia vescovile. In tale ministero ecclesiale rimase fino alla nomina a vescovo.\nMinistero episcopale.\nL'8 agosto 1950 fu nominato vescovo di Crema.\nNel corso del suo episcopato cremasco Piazzi si contraddistinse innanzi tutto per il suo coinvolgimento nella lotta contro il comunismo, come peraltro auspicato dallo stesso pontefice Pio XII. Mezzi di tale lotta furono il rilancio del settimanale diocesano \"Il Nuovo Torrazzo\", la ripresa delle pubblicazioni del \"Bollettino diocesano\" e la predicazione, che assunse forti accenti anticomunisti.\nPiazzi ebbe inoltre modo di distinguersi, nell'ambito di un programma complessivo di rilancio della diocesi cremasca, in attivit\u00e0 di tipo sociale e caritatevole (nascita del \"Cuore di Crema\", centro per l'accoglienza per le persone meno abbienti), di formazione del clero e del laicato. Punti culminanti dell'azione di Piazzi a Crema furono la visita pastorale, portata a compimento tra il 1951 e il 1953, e la celebrazione del sinodo diocesano, conclusosi proprio in concomitanza con la notizia del suo trasferimento alla cattedra vescovile bergamasca.\nIl 1\u00ba ottobre 1953 venne trasferito alla sede episcopale di Bergamo.\nMor\u00ec il 5 agosto 1963 a Engelberg, in Svizzera, durante un breve soggiorno di riposo presso il monastero benedettino.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1997279", "revid": "834", "url": "https://it.wikipedia.org/wiki?curid=1997279", "title": "Spirit (album Denver)", "text": ""}
{"id": "1997280", "revid": "125322755", "url": "https://it.wikipedia.org/wiki?curid=1997280", "title": "Katharine Ross", "text": "Biografia.\nNacque a Hollywood nel 1940 (anche se altre fonti citano il 1942 e il 1943), figlia di Dudley Ross, membro della Marina che lavorava anche per la Associated Press. In seguito la famiglia si stabil\u00ec a Walnut Creek, in California, ad est di San Francisco, dove si diplom\u00f2 nel 1957. Da ragazza eccelleva nell'equitazione e il suo migliore amico era Casey Tibbs, campione di rodeo.\nGi\u00e0 durante la sua formazione artistica, dal 1959 al 1962 al \"The Actors Workshop\", divenne attrice teatrale e televisiva. Nel 1967 approd\u00f2 al successo grazie all'interpretazione di Elaine nel celebre film \"Il laureato\", al fianco di Dustin Hoffman, ruolo che le valse una candidatura agli Oscar. Due anni dopo si riconferm\u00f2 in un altro film di grandissimo successo, \"Butch Cassidy\" (1969), questa volta al fianco di Robert Redford e Paul Newman.\nVita privata.\nSi \u00e8 sposata cinque volte: con l'attore Joel Fabiani, con John Marion, col fotografo Conrad Hall, con l'attore Gaetano Lisi e, dal 1984, con l'attore Sam Elliott, conosciuto nel 1969 sul set di \"Butch Cassidy\". I due non si rincontrarono fino al 1978, quando recitarono nuovamente insieme sul set de \"Il testamento\". La coppia ha una figlia, Cleo Rose, nata il 17 settembre 1984.\nDoppiatrici italiane.\nNelle versioni in italiano dei suoi film, Katharine Ross \u00e8 stata doppiata da:"}
{"id": "1997286", "revid": "155634", "url": "https://it.wikipedia.org/wiki?curid=1997286", "title": "Taekwondo ai Giochi della XXIX Olimpiade - 58 kg maschile", "text": "Il torneo di Taekwondo per la categoria 58\u00a0kg maschile delle Olimpiadi di Pechino 2008 si sono svolti il 20 agosto 2008 al Ginnasio dell'Universit\u00e0 di Scienze e Tecnologie di Pechino. Hanno partecipato 16 atleti.\nGli ottavi di finale si son svolti alle 11:00 (), i quarti alle 16:00, le semifinali alle 17:30, le gare di ripescaggio alle 18.30, le finali per il bronzo alle 19.00 e la finale per l'oro alle 20:30.\nIl tabellone principale consiste in un torneo ad eliminazione diretta che culmina nel match per l'oro. Per l'assegnazione delle due medaglie di bronzo si ricorre al ripescaggio a cui partecipano le due perdenti delle semimfinali e gli atleti che hanno perso nei turni eliminatori contro i due finalisti. Si svolge un primo incontro di ripescaggio in cui si affrontano i due atleti che hanno perso contro i finalisti, e il vincente andr\u00e0 ad affrontare il perdente della semifinale dalla parte opposta del tabellone per vincere la medaglia di bronzo."}
{"id": "1997288", "revid": "26630", "url": "https://it.wikipedia.org/wiki?curid=1997288", "title": "Alternate reality game", "text": "Un Alternate Reality Game (ARG) \u00e8 un gioco che collega internet al mondo reale. Solitamente si sviluppa attraverso numerosi strumenti web (blog, e-mail, minisiti) e presenta al giocatore una storia misteriosa con indizi che puntano al mondo reale (per esempio a monumenti o a veri e propri oggetti nascosti in determinate localit\u00e0).\nMolto diffuso in USA, questo genere di giochi \u00e8 di solito creato come veicolo promozionale per un prodotto o un servizio. In Italia, il primo esperimento di questo tipo \u00e8 stato \"Frammenti\", trasmesso nel 2009 da Current TV e prodotto e realizzato da Shado e Log607. \nNel 2013 \u00e8 stato lanciato l'ARG \"Aequilibrium. L'ultimo custode di Leonardo\", che si \u00e8 sviluppato in parte online (su Facebook, YouTube, Tumblr e su un sito dedicato) e in parte nello spazio fisico delle citt\u00e0 (Collegno, Vigevano, Mortara). \"Aequilibrium\" \u00e8 parte del progetto \u201cGiovani e Crossmedialit\u00e0 \u2013 We Art Technology\u201d, sostenuto dal Dipartimento della Giovent\u00f9 - Presidenza del Consiglio dei Ministri e dall'ANCI- Associazione Nazionale Comuni Italiani, promosso dal Comune di Vigevano in partnership con il Consorzio A.S.T. - Agenzia per lo Sviluppo Territoriale, il Comune di Mortara, il Comune di Formigine e l'associazione LUG Ducale. \nUno dei casi pi\u00f9 famosi di ARG in USA \u00e8 stato \"I Love Bees\", creato da 42 Entertainment come veicolo pubblicitario per \"Halo 2\". In questo gioco gli utenti erano chiamati a decifrare un enigma presente sul finto blog di un'apicultrice. La soluzione dell'enigma consisteva in una serie di coordinate spazio-temporali che corrispondevano a telefoni pubblici disseminati nel territorio statunitense. Recandosi nel luogo indicato all'ora presente nell'indizio il telefono pubblico squillava e una voce registrata comunicava parte di una storia all'interlocutore."}
{"id": "1997289", "revid": "228587", "url": "https://it.wikipedia.org/wiki?curid=1997289", "title": "Sollevamento pesi ai Giochi della XXIX Olimpiade - 56 kg maschile", "text": ""}
{"id": "1997290", "revid": "834", "url": "https://it.wikipedia.org/wiki?curid=1997290", "title": "Spirit (album Eluveitie)", "text": ""}
{"id": "1997292", "revid": "155634", "url": "https://it.wikipedia.org/wiki?curid=1997292", "title": "Judo ai Giochi della XXIX Olimpiade - 90 kg maschile", "text": "La Categoria 90 kg \u00e8 stata la quinta categoria di peso alle Olimpiadi di Pechino 2008. Hanno partecipato 31 atleti.\nLe gare si sono svolte il 13 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1997294", "revid": "287204", "url": "https://it.wikipedia.org/wiki?curid=1997294", "title": "Lotta libera ai Giochi della XXIX Olimpiade - 74 kg maschile", "text": "La Categoria 74 kg \u00e8 stata la quarta categoria di peso alle Olimpiadi di Pechino 2008. Hanno partecipato 21 atleti.\nLe gare si sono svolte il 20 agosto.\nIl toreno \u00e8 stato vinto da russo Buvaisar Saitiev, che ha battuto in finale l'uzbeko Soslan Tigiev-\nNel 2016, Soslan Tigiev, originariamente classificatosi secondo, \u00e8 stato squalificato, poich\u00e9 da un riesame a posteriori dei campioni biologici prelevati in occasione delle gare e conservati presso i laboratori di Losanna, \u00e8 risultato positivo al dehydrochlormethyltestosterone (turinabol). La medaglia d'argento \u00e8 stata riattribuita a Murad Hajdara\u016d, e quella di bronzo a Gheorghi\u021b\u0103 \u0218tefan.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1997296", "revid": "125958603", "url": "https://it.wikipedia.org/wiki?curid=1997296", "title": "Shizuka Minamoto", "text": " \u00e8 un personaggio del manga e anime \"Doraemon\".\nIl personaggio.\nShizuka \u00e8 una bambina dolce, altruista e responsabile. \nI suoi passatempi preferiti sono fare il bagno, attivit\u00e0 da lei considerata rilassante, cucinare torte e biscotti per i suoi amici (specie per Nobita, che ne \u00e8 golosissimo) e suonare il pianoforte o il violino. Si sa anche che il suo cibo preferito sono le patate dolci, anche se si vergogna ad ammetterlo. Un'altra sua grande passione \u00e8 rappresentata dagli animali: possiede un canarino e un cane, rispettivamente Pico e Pero.\nShizuka ha un particolare legame con Nobita, che considera il suo migliore amico e del quale, seppur segretamente, \u00e8 innamorata; La ragazza, infatti, \u00e8 sempre pronta ad aiutare e confortare Nobita, sia nello studio che nei momenti in cui lui \u00e8 in difficolt\u00e0. Tuttavia, a volte, anche Shizuka si arrabbia con lui, per esempio quando la spia mentre si fa il bagno, le alza la gonna, la offende involontariamente o le fa dei brutti scherzi utilizzando i chiusky di Doraemon.\nSimilmente il ragazzo le propone numerose volte di usare i gadget di Doraemon, e anch'esso cerca di aiutarla nel caso abbia qualche problema. Alcune volte per\u00f2 \u00e8 la stessa Shizuka a non voler usare i chiusky, o almeno non pi\u00f9 di una volta, facendo capire anche all'amico che non deve dipendere da essi. La ragazza apprezza tuttavia anche la compagnia di un altro ragazzo, Dekisugi Hidetoshi, nei confronti del quale Nobita ha sviluppato una forte gelosia. In futuro Shizuka si sposer\u00e0 con Nobita e avr\u00e0 con lui un figlio, Nobisuke. Inoltre, nonostante il suo carattere dolce e gentile, la ragazza, in alcune occasioni, dimostra di essere piuttosto permalosa."}
{"id": "1997298", "revid": "599013", "url": "https://it.wikipedia.org/wiki?curid=1997298", "title": "Katja Nyberg", "text": "Con la maglia della nazionale norvegese ha vinto l'oro olimpico ai Giochi di Pechino 2008\nCarriera.\nNata in Svezia, \u00e8 cresciuta in Finlandia e ha giocato con la nazionale finlandese. In seguito \u00e8 stata naturalizzata norvegese e, dal 2001, \u00e8 nazionale norvegese.\nCon la nazionale norvegese ha vinto due campionati europei (2004 e 2006) e le Olimpiadi del 2008.\n\u00c8 stata eletta migliore giocatrice dei mondiali del 2007, nei quali la Norvegia si classific\u00f2 seconda.\nHa avuto una relazione con la compagna di squadra e di nazionale Gro Hammerseng."}
{"id": "1997299", "revid": "122315", "url": "https://it.wikipedia.org/wiki?curid=1997299", "title": "Ochotonidae", "text": ""}
{"id": "1997316", "revid": "106376", "url": "https://it.wikipedia.org/wiki?curid=1997316", "title": "Francesco Maria Franco", "text": "Biografia.\nNato da una famiglia numerosa (undici fratelli) e benestante, Francesco Maria Giuseppe Franco comp\u00ec gli studi nel seminario vescovile di Asti, dove fu ordinato sacerdote il 29 giugno 1900. Subito destinato alla parrocchia di Agliano Terme, ne fu poi nominato parroco (1905) e vi costru\u00ec l'asilo infantile e gli oratori maschile e femminile. Apprezzato predicatore, si occup\u00f2 anche della stampa cattolica e in particolare del neonato settimanale diocesano \"Gazzetta d'Asti\". Il 10 marzo 1919 venne nominato vescovo di Ozieri e consacrato il successivo 1\u00ba maggio.\nNel Logudoro si distinse per l'intensa attivit\u00e0 dedicata soprattutto all'organizzazione dell'Azione Cattolica e allo sviluppo e crescita del seminario diocesano. Uomo di estremo rigore morale, impront\u00f2 il proprio magistero al recupero dei valori etici tradizionali combattendo rilassatezza dei costumi e comportamenti non allineati; esempio tipico furono i dissapori che ebbe con don Pietro Casu, parroco di Berchidda, di cui disapprov\u00f2 l'attivit\u00e0 di scrittore e romanziere, per altro accolta favorevolmente negli ambienti cattolici nazionali.\nN\u00e9 mut\u00f2 atteggiamento quando venne trasferito, il 18 settembre 1933, alla guida della diocesi di Crema. La pastorale del vescovo Franco si concentr\u00f2 ancora sulla moralizzazione dei costumi (austerit\u00e0, disciplina, intransigenza per divertimenti, abbigliamento indecente e civetteria femminile) e, negli anni della dittatura fascista, dimostr\u00f2 neutralit\u00e0 e scarso interesse per la politica. Nei momenti pi\u00f9 critici (quelli della Repubblica Sociale Italiana, 1943-1945), opt\u00f2 per il silenzio rifugiandosi nell'ambito strettamente religioso ed etico-morale. Atteggiamento che tuttavia gli consent\u00ec di svolgere preziosa opera di mediazione fra repubblichini e partigiani nei giorni della Liberazione.\nCome il suo predecessore Giacomo Montanelli, fu molto vicino al lavoro dei salesiani e dedic\u00f2 particolare attenzione alla sistemazione amministrativa della diocesi creando le nuove parrocchie di Cascine Gandini, frazione di Palazzo Pignano (27 marzo 1936), di Castelnuovo (19 marzo 1943) e dei Sabbioni 10 agosto 1948, quartieri di Crema.\nDimessosi il 10 luglio 1950, venne nominato vescovo titolare di Ilio. Si spense nel paese natale, San Damiano d'Asti, il 17 febbraio 1968.\nGenealogia episcopale.\nLa genealogia episcopale \u00e8:"}
{"id": "1997319", "revid": "767487", "url": "https://it.wikipedia.org/wiki?curid=1997319", "title": "PFK Belite orli Pleven", "text": "Il PFK Belite orli (in bulgaro \u041f\u0424\u041a \u0411\u0435\u043b\u0438\u0442\u0435 \u043e\u0440\u043b\u0438 \u041f\u043b\u0435\u0432\u0435\u043d che in italiano significa \"Le aquile bianche\"), \u00e8 una societ\u00e0 calcistica con sede a Pleven, in Bulgaria. Attualmente milita nel B Professional Football Group, la seconda divisione del campionato bulgaro di calcio.\nGareggia nello stadio \"Belite orli\" che ha 15.000 posti a sedere.\nStoria.\nIl club \u00e8 stato fondato il 19 agosto 1931 nella citt\u00e0 di Pleven da un gruppo di professionisti tra cui imprenditori e avvocati. A causa della sua \"anima\" borghese la squadra venne sciolta con l'avvento del comunismo, che prefer\u00ec la squadra \"proletaria\" dello PFC Spartak Pleven.\nNel corso degli anni la squadra ha cambiato diversi nomi:\nCon il ritorno delle libert\u00e0 civili nel 1989, la squadra fu rifondata mantenendo i coloro sociali bianco azzurri ed il simbolo dell'Aquila."}
{"id": "1997321", "revid": "26630", "url": "https://it.wikipedia.org/wiki?curid=1997321", "title": "Edward Lewis", "text": ""}
{"id": "1997324", "revid": "125125274", "url": "https://it.wikipedia.org/wiki?curid=1997324", "title": "Il coraggio dei piuma", "text": "Il coraggio dei piuma \u00e8 il secondo album dei Valentina Dorme, un gruppo musicale veneto pop rock indie italiano nato nel 1992 in provincia di Treviso.\nIl disco.\nIl disco \u00e8 stato pubblicato nella primavera del 2005 dalla Fosbury Records.\nFormazione.\ncon"}
{"id": "1997332", "revid": "767487", "url": "https://it.wikipedia.org/wiki?curid=1997332", "title": "O Bem do Amor", "text": " \nO Bem do Amor \u00e8 un album della cantante brasiliana Elis Regina, pubblicato nel 1963 dalla Columbia Records.\nIl disco.\nQuarto album della cantante e secondo pubblicato per la casa discografica Columbia, \"O Bem do Amor\" fu l'ultimo disco della non ancora ventenne Elis Regina prima del suo definitivo trasferimento dalla natia Porto Alegre a Rio de Janeiro.\nIl repertorio del disco, arrangiato da Astor Silva, \u00e8 molto simile a quello dei dischi precedenti: un misto di canzoni leggere destinate ad un pubblico di adolescenti (\"brotos\"). Nelle intenzioni, comunque, un disco romantico. Diversamente dai precedenti per\u00f2, in \"O Ben do Amor\" sono assenti cover di canzoni di successo straniere e tutti gli autori sono brasiliani. Soprattutto il samba entra prepotentemente nel repertorio di Elis in brani come \"Al\u00f4 Saudade\", \"Saudade e Carinho\", \"Mania de Gostar\", \"Domingo em Copacabana\", \"Meus Olhos\" e \"Mundo de Paz\".\nSpiccano la presenza di un pezzo di Baden Powell con M\u00e1rio Telles (fratello della cantante Sylvinha Telles) e la canzone che d\u00e0 il titolo al disco, \"O Bem do Amor\", un leggero samba del chitarrista Rildo Hora.\nAnche in questo disco, come nel precedente per Columbia Records, il nome della cantante sulla copertina \u00e8 Ellis Regina, scritto con due \"L\"."}
{"id": "1997336", "revid": "452415", "url": "https://it.wikipedia.org/wiki?curid=1997336", "title": "Edward Bok Lewis", "text": "Carriera.\nLewis era nato a Wilkes-Barre, in Pennsylvania, e si era diplomato alla E. L. Meyers High School. Si laure\u00f2 in biostatistica presso l'Universit\u00e0 del Minnesota, dove studi\u00f2 la \"drosophila melanogaster\" nel laboratorio di Clarence Paul Oliver nel 1939. Nel 1942 consegu\u00ec il dottorato presso il Caltech di Pasadena, sotto la guida di Alfred Sturtevant. Dopo la seconda guerra mondiale, durante la quale lavor\u00f2 per il servizio meteorologico della USAF, divenne istruttore al Caltech (1946). Nel 1956 fu nominato professore di biologia, e nel 1966 \"Thomas Hunt Morgan Professor\" di biologia. Oltre al premio Nobel, ottenuto nel 1995, gli furono assegnati altri riconoscimenti, come la National Medal of Science (1990), l'Albert Lasker Award for Basic Medical Research (1991) e il Louisa Gross Horwitz Prize (1992).\nIl Nobel gli fu assegnato per gli studi sulla \"Drosophila\", che furono la base di partenza per gli studi sulla genetica dello sviluppo.\nVita privata.\nLewis era sposato con Pamela ed ebbe tre figli: Hugh, Glenn (defunto) e Keith."}
{"id": "1997337", "revid": "51323", "url": "https://it.wikipedia.org/wiki?curid=1997337", "title": "Edward B. Lewis", "text": ""}
{"id": "1997339", "revid": "38120", "url": "https://it.wikipedia.org/wiki?curid=1997339", "title": "Il Coraggio Dei Piuma", "text": ""}
{"id": "1997340", "revid": "1005847", "url": "https://it.wikipedia.org/wiki?curid=1997340", "title": "Ministero della difesa (Francia)", "text": "Il Ministero delle Forze armate (in francese \"Minist\u00e8re des Arm\u00e9es\"), dal 1947 al 2017 chiamato Ministero della difesa (\"Minist\u00e8re de la D\u00e9fense\"), \u00e8 il dipartimento governativo responsabile per l'organizzazione e la preparazione della difesa militare francese. Si trova presso l'Hotel de Brienne al n\u00b0 14 di rue Saint-Dominique nel VII \"arrondissement\" di Parigi.\nStoria.\nPrecedentemente conosciuto come Ministero della guerra ed il Ministero des Arm\u00e9es, diventato poi Ministero della difesa nazionale, nel giugno 1969 sotto il Ministero delle Michel Debr\u00e9, ma rinominato nuovamente nel successivo governo Ministero della difesa. Fu solo nel maggio 1974 con il ministro Jacques Soufflet che il ministero ha preso il suo nome attuale.\nDal 2015, tutti i principali stati maggiori sono stati trasferiti nell'Hexagone Balard nel XV \"arrondissement\" di Parigi (vicino all'Ospedale Necker-Enfants maledes), l'attuale quartier generale dello stato maggiore dell'Arm\u00e9e fran\u00e7aise. Questa operazione ha richiesto la costruzione di un edificio su un terreno di 8 ettari di propriet\u00e0 del Ministero capace eventualmente d'ospitare civili e militari.\nMissioni.\n\u00abIl ministro della Difesa \u00e8 responsabile, sotto l'autorit\u00e0 del Primo ministro,dell'attuazione della politica militare e, in particolare, per l'organizzazione, la gestione, e messa in condizione di occupazione e di mobilitazione di tutte le forze militari e delle infrastrutture di cui hanno bisogno.\nEsso assiste il primo ministro per quanto riguarda la loro attuazione.\nEsso ha l'autorit\u00e0 su tutte le forze e servizi degli eserciti ed \u00e8 responsabile per la loro sicurezza.\u00bb\"Article L1142-1 du \"\nL'insieme delle strutture del Ministero contribuisce a:\nOrganizzazione.\nIl ministro della Difesa \u00e8 assistito da:\nI capi di stato maggiore dispongono di:\ncos\u00ec come gli amministratori:\nMinistro delegato per i veterani.\nL'attuale Ministro per gli affari dei veterani: Jean-Marie Bockel, dal 18 marzo 2008 nel Governo Fillon II. Questo dipende dal Ministero della Difesa ed ha sede tradizionalmente sin dalla sua creazione (in origine come Ministero delle pensioni) in alcuni degli edifici della vecchia abbazia di Penthemont al numero civico 37, rue de Bellechasse nel VII \"arrondissement\" di Parigi.\nArchivi.\nFinora, gli archivi delle armi di terra, aria e marina hanno sede presso il ch\u00e2teau de Vincennes, quelli degli armamenti a Ch\u00e2tellerault e quelli della gendarmeria a Maisons-Alfort. La sede della comunicazione e della produzione audiovisiva della difesa si trova al forte di Ivry-sur-Seine e gli archivi degli ex combattenti sono a Caen. Alla fine, tutto si terr\u00e0 a Vincennes, eccetto gli archivi delle armi che restano in Ch\u00e2tellerault.\nNormalmente, un file viene aperto dopo 30 anni, coloro che sono suscettibili di pregiudicare la sicurezza dello stato sottoposto ad un embargo di 60 anni. Le prove e le registrazioni civili sono disponibili solo dopo 100 anni, e singoli file dopo 120 anni.\nMinistri della difesa.\nL'attuale ministro delle Forze armate \u00e8 Florence Parly."}
{"id": "1997341", "revid": "6340", "url": "https://it.wikipedia.org/wiki?curid=1997341", "title": "Deluge (Client BitTorrent)", "text": ""}
{"id": "1997344", "revid": "123714507", "url": "https://it.wikipedia.org/wiki?curid=1997344", "title": "Cerastium arvense", "text": "La Peverina a foglie strette (Cerastium arvense, L., 1753) \u00e8 una piccola pianta (alta non pi\u00f9 di 40\u00a0cm) erbacea e perenne delle zone alpine appartenente alla famiglia delle Caryophyllaceae.\nSistematica.\nSia la famiglia (\"Caryophyllaceae\") che il genere (\"Cerastium\") sono abbastanza vasti: la prima comprende una settantina di generi, il secondo un centinaio di specie (alcune classificazioni ne elencano fino a 200 e pi\u00f9); di queste quasi 50 sono spontanee dell'Italia.\n\"Cerastium arvense\" appartiene alla sottofamiglia delle \"Alsinoideae\" caratterizzata dall'avere il calice dialisepalo.\nVariabilit\u00e0.\nLa tassonomia infraspecifica del \"Cerastium arvense\" \u00e8 soggetta a interpretazioni diverse a causa dell'alta variabilit\u00e0 della specie. Alcune sottospecie sono ben definite, altre sono incerte e controverse. \u00c8 facile trovare tipi ibridi di aspetto intermedio le cui caratteristiche possono dipendere anche dall'habitat in cui si trovano (ad esempio in ambienti umidi ed ombrosi \u00e8 facile trovare individui di alta statura con foglie larghe; in ambienti xerici i fusti sono piccoli e le foglie densamente tomentose).\nNell'elenco che segue sono indicate alcune variet\u00e0 e sottospecie :\nIn particolare nella presente scheda vengono evidenziate le caratteristiche (quando differiscono dal tipo base) delle quattro sottospecie pi\u00f9 comuni sull'arco alpino: \"arvense\" \u2013 \"molle\" \u2013 \"strictum\" \u2013 \"suffruticosum\".\nIbridi.\nNell'elenco che segue sono indicati alcuni ibridi intraspecifici:\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome del genere (\"Cerastium\") deriva da un vocabolo greco: \"k\u00e8ras\" (= corno); probabile riferimento alla forma allungata dei suoi frutti. Fu poi latinizzato dal botanico germanico Johann Jacob Dillenius (1684-1747) e quindi ripreso definitivamente da Carl von Linn\u00e9 nel 1753.\nGli inglesi chiamano questa pianta \"Field mouse-ear chickweed\"; mentre i francesi la chiamano \"C\u00e9raiste des champs\"; i tedeschi la chiamano \"Gewohnliches Acker-Hornkraut\".\nMorfologia.\nLa forma biologica della pianta \u00e8 emicriptofita scaposa (H scap) : sono piante perennanti per mezzo di gemme adagiate al suolo e con asse fiorale allungato e con poche e sottili foglie. Possono essere definite anche come camefite fruticose (Ch frut) in quanto i fusti nella parte bassa sono legnosi. L'altezza della pianta varia da sottospecie a sottospecie: si va dai 40\u00a0cm della \"subsp. arvense\", ai 20\u00a0cm della \"subsp. suffruticosum\" e ai 15\u00a0cm delle sottospecie \"molle\" e \"strictum\".\nRadici.\nle radici sono avventizie da stolone.\nFoglie.\nTutte le foglie sono sessili e pi\u00f9 o meno spatolate. La lamina fogliare \u00e8 lineare \u2013 lanceolata con bordi ricurvi e con apice acuto (raramente ottuso). La pagina fogliare pu\u00f2 essere subglabra o pubescente, ma a volte anche ghiandolosa. Le foglie lungo il fusto sono a disposizione opposta. All'ascella delle foglie inferiori sono presenti dei fascetti di foglie sterili. Dimensione delle foglie lineari: larghezza 1 \u2013 2\u00a0mm, lunghezza 10 \u2013 15\u00a0mm; dimensione delle foglie lanceolate: larghezza 2 \u2013 4\u00a0mm, lunghezza 8 \u2013 12\u00a0mm;\nInfiorescenza.\nL'infiorescenza \u00e8 lassa; il numero dei fiori varia da 1 a 20. Sono presenti delle brattee lanceolate dai margini ristretti; possono essere scariose, ma anche ghiandolose - pubescenti. I peduncoli sono incurvati (alla fruttificazione) appena al di sotto del calice e sono lunghi da 10 a 30\u00a0mm. Dimensione delle brattee: larghezza 1\u00a0mm, lunghezza 5 \u2013 6\u00a0mm.\nFiori.\nI fiori sono pentaciclici (formati da 5 verticilli), pentameri, eteroclamidati (ossia il calice e la corolla sono ben differenziati), ermafroditi e attinomorfi.\nFrutti.\nIl frutto consiste in una capsula cilindrica incurvata. I denti di deiscenza sono 10 ad apice convoluto. I semi sono di colore marrone con verruche superficiali e senza ali. Dimensione del frutto: lunghezza 7,5 - 11,5\u00a0mm, larghezza 2,5 \u2013 4\u00a0mm; dimensione dei semi: 0,6\u00a0\u2013 1,5\u00a0mm.\nMorfologia delle sottospecie.\nDescriviamo qui i caratteri morfologici pi\u00f9 evidenti e distintivi delle quattro sottospecie pi\u00f9 diffuse sull'arco alpino utilizzando in parte il sistema delle chiavi analitiche:\nFitosociologia.\nDal punto di vista fitosociologico le quattro sottospecie appartengono a quattro comunit\u00e0 vegetali differenti:\nBibliografia.\nRiferimenti fotografici.\nFoto 1-2-3-4: loc. Pian Cansiglio, com. Tambre, prov. Belluno, quota 1000 , giugno 2008"}
{"id": "1997346", "revid": "1714743", "url": "https://it.wikipedia.org/wiki?curid=1997346", "title": "Carolina Luisa d'Assia-Darmstadt", "text": "Biografia.\nInfanzia.\nEra figlia di Luigi VIII d'Assia-Darmstadt, Langravio d'Assia-Darmstadt dal 1739 al 1768, e di Carlotta di Hanau-Lichtenberg.\nMatrimoni mancati.\nDopo la morte della madre, lei ed i suoi fratelli furono cresciuti dai nonni materni a Buchsweiler. Si pens\u00f2 di darla in sposa al Duca di Cumberland, ma il progetto fall\u00ec. Dal canto suo, un altro candidato, il Principe Ereditario di Schwarzburg-Rudolstadt rifiut\u00f2 di prenderla in sposa, dopo aver chiesto la sua mano.\nMargravia di Baden.\nIl 28 gennaio 1751 Carolina spos\u00f2 a Darmstadt Carlo Federico di Baden, Margravio di Baden-Durlach dal 1738 al 1771 e Granduca di Baden dal 1771 sino alla sua morte.\nDivenuta margravia di Baden, Carolina introdusse a Karlsruhe, fondata nel 1715 e divenuta la nuova sede della Corte di Baden, lo stile di corte di suo nonno. Grazie al suo impegno, la corte divenne infatti un centro di studi umanistici e culturali.\nLa stessa Carolina era una donna molto colta. Parlava cinque lingue ed era esperta in molte branche del sapere. Ardente ammiratrice di Voltaire, intrattenne con lui una vivace corrispondenza.\nSotto la sua guida la corte di Baden si svilupp\u00f2 enormemente, sino a divenire uno dei principali centri artistici e culturali della Germania. Tra i suoi ospiti figurarono, oltre a Voltaire, altri insigni esponenti della cultura dell'epoca, come Johann Gottfried von Herder, Johann Caspar Lavater, Johann Wolfgang von Goethe, Friedrich Gottlieb Klopstock, Christoph Willibald Gluck e Christoph Martin Wieland.\nTalvolta Carolina era solita suonare il clavicembalo nella Cappella di Corte, che fu da lei e dal marito promossa e sviluppata. Inoltre fu un'artista di talento e sono sopravvissute numerose opere in sanguigna e pastello da lei stessa dipinte. Fu membro dell'Accademia di Belle Arti di Copenaghen.\nLa Margravia aveva una particolare predilezione per le scienze naturali e s'occup\u00f2 intensamente di botanica, zoologia, fisica, medicina, mineralogia, geologia e chimica. Durante i suoi soggiorni nel Castello di Karlsruhe era solita chiudersi in uno studio ed in un laboratorio, da lei installati, in cui conduceva esperimenti. Linneo chiam\u00f2 in suo onore la Pachira aquatica \"Principessa Carolinea\". La stessa Carolina pose mano al progetto di un'ampia enciclopedia botanica, dotata di illustrazioni delle specie vegetali, seguite da un'esposizione del sistema di Linneo. \nTuttavia l'impresa non and\u00f2 in porto per mancanza di finanziatori. L'enorme interesse di Carolina per questa branca del sapere \u00e8 data dal fatto che il botanico di Halle, Friedrich Wilhelm von Leysser s'occup\u00f2 di accumulare per suo conto, nel corso degli anni, una collezione di minerali. Per quanto concerne il suo patrimonio, Carolina s'occup\u00f2 personalmente della gestione delle sue propriet\u00e0, poste sulla riva destra del Reno, amministrandole con grande successo. Esigette che si coltivasse frumento, impiant\u00f2 un saponificio e una manifattura di candele.\nMalattia e morte.\nNel 1779, a seguito di una caduta dalle scale, la sua salute si deterior\u00f2. Durante un viaggio a Parigi, accompagnata dal figlio Federico, venne colpita da un \"ictus\", spegnendosi in questa citt\u00e0.\nIl cosiddetto \"Gabinetto Mahlarey\" e il Gabinetto Naturalistico di Carolina Luisa costituirono la base per l'odierna Staatliche Kunsthalle Karlsruhe ed lo Staatliches Museum f\u00fcr Naturkunde Karlsruhe..\nIl marito Carlo Federico si rispos\u00f2 il 24 novembre 1787 con Luisa Carolina di Geyersberg dalla quale ebbe altri figli.\nDiscendenza.\nCarolina diede al marito quattro figli:\nBibliografia.\nin lingua tedesca:"}
{"id": "1997351", "revid": "767487", "url": "https://it.wikipedia.org/wiki?curid=1997351", "title": "Soccer Brawl", "text": "Soccer Brawl \u00e8 un gioco di calcio ideato e sviluppato dalla SNK per Neo Geo, pubblicato nel 1992.\nModalit\u00e0 di gioco.\nIl videogioco rivoluziona in maniera futuristica le normali regole del calcio. Sia i calciatori che l'arbitro sono degli androidi; dotati di grande forza fisica, al braccio montano un cannone laser e capacit\u00e0 di tiro fuori dal comune. Il gioco supporta il multiplayer per due giocatori. La selezione delle squadre \u00e8 limitata alle sole nazionali, ed esse sono solo otto in totale includendo Italia, Spagna, Germania, Inghilterra, Stati Uniti, Brasile, Giappone e Sud Corea. La formazione di ogni compagine \u00e8 composta da cinque elementi non sostituibili anche in caso di grave danneggiamento fisico sul campo.\n\u00c8 possibile selezionare solo due campi all'inizio della partita: il campo giapponese di Osaka in erba sintetica del 2055 oppure nel futuristico \"Super Dome\" di San Francisco nel 2088.&lt;br&gt;\nIl gioco prevede due modalit\u00e0 a seconda se esso \u00e8 in formato cartuccia sia per cabinati a gettoni (MVS coin op) che per home console (AES - Neo Geo). Nel primo caso il gioco ha un limite di tempo, se la partita finisce in caso di parit\u00e0 sono previsti tre tiri di rigore dove in caso di pareggio ai rigori il gioco non prosegue. Nella modalit\u00e0 cartuccia per console il gioco dispone, solo come differenza, di pi\u00f9 minuti di gioco dal limite selezionabile (15, 30, 45 e 90 minuti) e dei due normali tempi di gioco visti nel regolamento del calcio (primo e secondo tempo) con un intermezzo fatto mediante una buffa sequenza animata nell'intervallo. In caso di parit\u00e0 anche qui \u00e8 previsto il sistema ai rigori come nel precedente. In entrambe le modalit\u00e0 i falli non sono sanzionati dall'arbitro.\nSuper Tiri.\nI capitani delle squadre dispongono di un tiro speciale e di particolare effetto:"}
{"id": "1997355", "revid": "287204", "url": "https://it.wikipedia.org/wiki?curid=1997355", "title": "Palacole", "text": "Palakollu \u00e8 una suddivisione dell'India, classificata come \"municipality\", di 57.171 abitanti, situata nel distretto del Godavari Occidentale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 31' 60 N e 81\u00b0 43' 60 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Palakollu assommava a 57.171 persone, delle quali 28.364 maschi e 28.807 femmine. I bambini di et\u00e0 inferiore o uguale ai sei anni assommavano a 6.264, dei quali 3.150 maschi e 3.114 femmine. Infine, coloro che erano in grado di saper almeno leggere e scrivere erano 42.452, dei quali 22.286 maschi e 20.166 femmine."}
{"id": "1997361", "revid": "287204", "url": "https://it.wikipedia.org/wiki?curid=1997361", "title": "Palakurthy", "text": " \nPalakurthy (o Palakurthi) \u00e8 una suddivisione dell'India, classificata come \"census town\", di 6.964 abitanti, situata nel distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Palakurthy assommava a 6.964 persone, delle quali 3.620 maschi e 3.344 femmine. I bambini di et\u00e0 inferiore o uguale ai sei anni assommavano a 889, dei quali 465 maschi e 424 femmine. Infine, coloro che erano in grado di saper almeno leggere e scrivere erano 3.916, dei quali 2.372 maschi e 1.544 femmine.\nNote.\n SAI COMPUTER SERVICER CENTER&amp;INTERNET,XEROX CELLL:9963166790"}
{"id": "1997365", "revid": "287204", "url": "https://it.wikipedia.org/wiki?curid=1997365", "title": "Palasa-Kasibugga", "text": "Palasa-Kasibugga \u00e8 una suddivisione dell'India, classificata come \"nagar panchayat\", di 49.987 abitanti, situata nel distretto di Srikakulam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone). LA citt\u00e0 \u00e8 formata dai due centri di Palasa e di Kasibugga.\nGeografia fisica.\nLa citt\u00e0 \u00e8 situata a 18\u00b0 46' 0 N e 84\u00b0 25' 0 E e ha un'altitudine di 38 .\nSociet\u00e0.\nEvoluzione demografica.\nAl censimento del 2001 la popolazione di Palasa-Kasibugga assommava a 49.987 persone, delle quali 24.427 maschi e 25.560 femmine. I bambini di et\u00e0 inferiore o uguale ai sei anni assommavano a 5.932, dei quali 2.921 maschi e 3.011 femmine. Infine, coloro che erano in grado di saper almeno leggere e scrivere erano 30.769, dei quali 17.436 maschi e 13.333 femmine."}
{"id": "1997366", "revid": "287204", "url": "https://it.wikipedia.org/wiki?curid=1997366", "title": "Palwancha", "text": " \nPalwancha (o Palavancha) \u00e8 una suddivisione dell'India, classificata come \"municipality\", di 68.561 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nSociet\u00e0.\nEvoluzione demografica.\nAl censimento del 2001 la popolazione di Palwancha assommava a 68.561 persone, delle quali 35.133 maschi e 33.428 femmine. I bambini di et\u00e0 inferiore o uguale ai sei anni assommavano a 8.837, dei quali 4.416 maschi e 4.421 femmine. Infine, coloro che erano in grado di saper almeno leggere e scrivere erano 42.738, dei quali 24.245 maschi e 18.493 femmine."}
{"id": "1997367", "revid": "36426", "url": "https://it.wikipedia.org/wiki?curid=1997367", "title": "Soglia anaerobica", "text": "Nella medicina sportiva la soglia anaerobica o soglia del lattato, o in inglese \"lactate threshold\" o \"anaerobic threshold\" o LT, \u00e8 un indice che determina il livello massimo di sforzo fisico che l'organismo pu\u00f2 sostenere senza accumulare acido lattico e ioni idrogeno (H+) nel sangue e nei muscoli, oppure il livello di intensit\u00e0 dell'attivit\u00e0 fisica di durata oltre il quale il metabolismo energetico passa dall'affidamento al sistema aerobico verso quello anaerobico (lattacido).\nFisiologia e metabolismo generale.\nQuasi tutte le trasformazioni energetiche che avvengono nel corpo sono indicate come metabolismo. Cos\u00ec una via metabolica \u00e8 una serie di reazioni chimiche che provocheranno la formazione di ATP e di prodotti di scarto (come l'anidride carbonica). I tre sistemi energetici del corpo sono:\nIl sistema anaerobico alattacido (ATP-PC) \u00e8 il sistema energetico pi\u00f9 semplice del corpo con la capacit\u00e0 pi\u00f9 breve (fino a 15 secondi) per mantenere la produzione di ATP. Durante l'esercizio intenso, come nello sprint, i fosfati rappresentano la fonte di ATP pi\u00f9 rapida e disponibile. La principale via metabolica per la rigenerazione dell'ATP durante l'esercizio cardiovascolare e di \"endurance\" \u00e8 quasi esclusivamente la respirazione mitocondriale (sistema aerobico), che inizialmente condivide la stessa via metabolica del processo anaerobico della glicolisi. \u00c8 sbagliato credere che i sistemi energetici del corpo lavorino in modo indipendente. Infatti, i tre sistemi energetici lavorano insieme cooperativamente per produrre ATP. Attraverso la glicolisi, il glucosio ematico e il glicogeno muscolare (il glicogeno \u00e8 la forma immagazzinata di glucosio nel muscolo o fegato) vengono convertiti in un'altra molecola chiamata piruvato che, a seconda dell'intensit\u00e0 dell'esercizio, entrer\u00e0 nel mitocondrio o sar\u00e0 convertito in lattato. A livelli di intensit\u00e0 di esercizio al di sotto della \"soglia anaerobica\", il piruvato entra nel mitocondrio e la contrazione muscolare continua attraverso la produzione aerobica di ATP. Mentre a livelli di intensit\u00e0 superiori alla \"soglia anaerobica\" la capacit\u00e0 di produrre ATP attraverso la respirazione mitocondriale \u00e8 compromessa, e il piruvato viene convertito in lattato. Il lattato quindi risulta come un sottoprodotto del metabolismo che viene prodotto durante il catabolismo o l'impiego energetico dei carboidrati. Le vie metaboliche che supportano l'intensit\u00e0 di allenamento al di sopra della \"soglia anaerobica\" (cio\u00e8 i sistemi anaerobici) sono in grado di sostenere la contrazione muscolare solo per brevi periodi, limitando cos\u00ec la prestazione. \u00c8 a questo punto che l'esercizio fisico ad alta intensit\u00e0 \u00e8 compromesso, perch\u00e9 i sistemi energetici della glicolisi e dei fosfageni che stanno sostenendo la contrazione muscolare continuata al di sopra della \"soglia anaerobica\" possono produrre ATP ad un ritmo elevato, ma sono in grado di farlo solo per un periodo limitato. Quindi, la produzione di energia per le attivit\u00e0 fisiche richiede una miscela di tutti i sistemi energetici. Tuttavia, le determinanti del coinvolgimento del particolare sistema energetico sono altamente dipendenti dalla intensit\u00e0 dell'esercizio.\nDefinizione e fisiologia della soglia anaerobica.\nA riposo e in condizioni di esercizio continuato, c'\u00e8 un equilibrio tra la produzione di lattato nel sangue e la rimozione del lattato nel sangue. La \"soglia anaerobica\" si riferisce all'intensit\u00e0 dell'esercizio in cui avviene un brusco aumento dei livelli di lattato nel sangue. Inoltre, \u00e8 stata definita come il livello specifico di intensit\u00e0 dell'esercizio in cui le concentrazioni di lattato raggiungono i 4 millimoli per litro (4\u00a0mmol/l). Altri ricercatori l'hanno descritta come il livello di lavoro di consumo di ossigeno subito prima che si instauri l'acidosi metabolica e le relative variazioni degli scambi gassosi. Sebbene le \"soglia anaerobica\" possa sembrare la rappresentazione di un passaggio netto, \u00e8 stato suggerito che in realt\u00e0 non sia da interpretare come un punto di separazione o una soglia cos\u00ec definita, ma che le concentrazioni di lattato aumentano in maniera curvilineare sin dall'inizio dell'esercizio, e che al livello della \"soglia anaerobica\" si verifica un aumento esponenziale della produzione di energia tramite le vie metaboliche anaerobiche.\nIn termini pi\u00f9 semplici, la \"soglia anaerobica\" \u00e8 l'andamento (o l'intensit\u00e0) massimo che una persona riesce a mantenere durante la corsa, la pedalata, il nuoto o altri esercizi aerobici a ritmo costante senza accusare la fatica (fino ad un'ora in base al livello di tolleranza individuale). In sostanza, si tratta dell'andamento o il ritmo costante massimo (\"maximal steady state\") che una persona riesce a mantenere durante un esercizio continuato. Se la \"soglia anaerobica\" viene superata, la fatica insorger\u00e0 in tempi molto pi\u00f9 rapidi (pochi minuti). Se ad esempio, ad una velocit\u00e0 di 15\u00a0km/h il corpo necessita di pi\u00f9 ATP per la produzione di energia (pi\u00f9 di quello che viene prodotto nei mitocondri, cio\u00e8 la centrale di produzione di ATP delle cellule) per continuare la contrazione muscolare, l'acqua viene utilizzata per scindere altro ATP all'esterno dei mitocondri. Da questa reazione, inizieranno rapidamente ad accumularsi ioni idrogeno (H+). Con il crescente accumulo di H+, le concentrazioni di lattato aumentano per tamponare l'acidit\u00e0 in modo che l'esercizio possa continuare. Se la velocit\u00e0 di 15\u00a0km/h viene mantenuta per un allenamento prolungato (30-60 minuti), avverr\u00e0 un aumento esponenziale della produzione di lattato. La \"soglia anaerobica\" (o \"soglia del lattato\") viene descritta in laboratorio come il punto in cui i livelli di lattato cominciano a salire in modo esponenziale durante l'esercizio progressivamente crescente. Inoltre, dovrebbe essere chiarito che l'intensit\u00e0 dell'esercizio al di sopra della \"soglia anaerobica\" pu\u00f2 essere mantenuto solo per pochi minuti. Pertanto, in quasi tutte le prestazioni di \"endurance\", anche quelle che si mantengono al livello della \"soglia anaerobica\" (\"maximal steady state\"), \u00e8 indispensabile rimanere al di sotto di questo livello.\nCorrelazione tra lattato e fatica.\nI termini acido lattico e lattato, nonostante le differenze biochimiche, sono spesso usati come sinonimi bench\u00e9 in realt\u00e0, l'acido lattico risulti composto da lattato e uno ione idrogeno (H+). L'acido lattico viene in genere ritenuto la causa della stanchezza indotta dall'esercizio fisico, denotata da sensazioni di dolore e di bruciore muscolare percepiti durante l'esercizio fisico intenso. Molti allenatori, atleti, personal trainer e scienziati, tradizionalmente collegano l'acidosi lattica con l'incapacit\u00e0 di continuare l'esercizio ad una data intensit\u00e0, una teoria che \u00e8 stata sostenuta per oltre 80 anni. Sebbene la \"soglia anaerobica\" indichi che le condizioni all'interno della cellula muscolare siano spostate verso uno stato favorevole per lo sviluppo dell'acidosi, di per s\u00e9 la produzione di lattato non contribuisce direttamente all'instaurarsi della fatica percepita ad elevate intensit\u00e0 di allenamento. \u00c8 l'accumulo di ioni idrogeno (H+), che coincide con la produzione di lattato, ma che non \u00e8 da esso causato, a provocare una diminuzione del pH cellulare (acidosi metabolica), compromettendo la contrazione muscolare, e portando in definitiva alla fatica e al bruciore percepito. Il crescente accumulo di ioni idrogeno (H+) si verifica a causa di alcune differenti reazioni biochimiche che avvengono durante l'intenso esercizio fisico, soprattutto dalla scissione di ATP (la molecola liberata dal corpo) nei miofilamenti muscolari durante una contrazione muscolare intensa, all'esterno del mitocondrio. Quindi la scissione dell'ATP produce molti ioni idrogeno nel sarcoplasma portando all'acidosi cellulare. \u00c8 interessante notare che i ricercatori pi\u00f9 di recente hanno proposto che la produzione di lattato sia un evento fisiologico capace di neutralizzare o ritardare l'instaurarsi di un ambiente acido nelle cellule del muscolo in attivit\u00e0. La vera causa dell'acidosi, o del bruciore, quindi \u00e8 l'accumulo di H+ nell'ambiente contrattile del muscolo, mentre il lattato in realt\u00e0 tampona l'acidit\u00e0 nelle cellule accettando H+ all'interno della sua struttura biochimica che altrimenti altererebbe le prestazioni fisiche. In effetti, se non fosse per l'effetto del lattato come tampone o neutralizzatore dell'ambiente acido nella cellula, si sarebbe in grado di allenarsi solo a bassi livelli di intensit\u00e0. Pertanto, l'accumulo di lattato, che per anni \u00e8 stato impropriamente considerato come la causa del bruciore, \u00e8 in realt\u00e0 un evento metabolico benefico volto a diminuirlo.\nAd ogni modo svariate ricerche hanno dimostrato che la scala RPE \u00e8 fortemente relazionata con l'elevazione dei livelli di lattato ematico (perch\u00e9 proporzionali all'accumulo di H+, vera causa dell'affaticamento) in risposta all'esercizio indipendentemente dal sesso, dal tipo di esercizio eseguito, e dall'intensit\u00e0 dell'esercizio. Come \u00e8 stato gi\u00e0 indicato, la \"soglia anaerobica\" si verifica tra i punteggi 13 e 15 sulla scala RPE, che corrispondono alle percezioni \"un po' duro\" e \"duro\".\nAspetti endocrini.\nLa risposta endocrina-ormonale al superamento della \"soglia anaerobica\" \u00e8 simile a quella vista a valori inferiori. La differenza sostanziale \u00e8 un netto maggiore incremento di alcune molecole endocrine se comparato all'esercizio di inferiore intensit\u00e0, cio\u00e8 nei \"range\" tipicamente aerobici. Queste molecole sono le due principali catecolammine coinvolte nell'esercizio fisico, ovvero l'adrenalina e la noradrenalina, a cui si aggiungono la somatotropina (GH) e il cortisolo. Le catecolammine in questione sono entrambe coinvolte nella produzione di energia. Queste accelerano il battito cardiaco e alzano la pressione, stimolano la mobilizzazione dei grassi depositati, aumentano il rilascio di glicogeno epatico e muscolare, e inibiscono la produzione di insulina da parte del pancreas. Di conseguenza favoriscono un aumento delle concentrazioni di acidi grassi e glucosio nel sangue. Entrambe le catecolammine aumentano durante l'esercizio in concentrazioni variabili in proporzione all'intensit\u00e0 dell'esercizio. I livelli di noradrenalina incrementano ad intensit\u00e0 relativamente basse, stimolando l'utilizzo di acidi grassi liberi (FFA) nel muscolo, avendo uno scarso impatto sull'utilizzo di glicogeno epatico e muscolare. I livelli di adrenalina invece aumentano pi\u00f9 lentamente di pari passo con l'aumento dell'intensit\u00e0 fino alla \"soglia anaerobica\", la quale se superata ne determina un brusco incremento. Curiosamente questo punto \u00e8 stato battezzato da alcuni ricercatori come \"soglia dell'adrenalina\" (\"adrenaline threshold\") e coincide proprio con la \"soglia anaerobica\". Questo significa che il superamento della \"soglia anaerobica\" determina un picco di adrenalina se comparato a livelli al di sotto di questo livello. Poich\u00e9 l'adrenalina \u00e8 uno dei principali ormoni responsabili della stimolazione del fegato a rilasciare glicogeno, aumentare i livelli di adrenalina allenandosi al livello pari o al di sopra della \"soglia anaerobica\" porta il fegato a rilasciare glicogeno ad un tasso maggiore di quanto ne riesce ad essere utilizzato, aumentando la glicemia e portando una maggiore e pi\u00f9 rapida deplezione delle scorte di glicogeno epatico. Infatti, l'esercizio anaerobico mostra in generale maggiore tasso di risintesi del glicogeno rispetto all'esercizio aerobico a causa della maggiore deplezione indotta da questo tipo di attivit\u00e0.\nIn generale, le catecolammine hanno un ruolo inibitorio verso l'insulina, e le riduzioni di questo ormone permettono agli acidi grassi di essere liberati dalle cellule adipose. In realt\u00e0 per\u00f2 questo non succede in tutti i casi; ad esempio, se vengono assunti alimenti insulinostimolanti (come i carboidrati) l'intensit\u00e0 di allenamento deve essere sufficientemente elevata perch\u00e9 le catecolammine abbiano un effetto inibitorio sull'insulina. Durante l'esercizio a bassa intensit\u00e0 (&lt;50% del VO), l'assunzione di carboidrati (tra i pi\u00f9 potenti stimolatori dell'insulina) aumenta comunque la concentrazione plasmatica di insulina da due a tre volte rispetto al digiuno aumentando l'assorbimento di glucosio da parte del muscolo scheletrico. Inoltre, l'aumento della concentrazione di insulina plasmatica \u00e8 associato ad una riduzione della concentrazione plasmatica di acidi grassi liberi (FFA) e ad una soppressione della lipolisi. Questi eventi favoriscono un aumento dell'ossidazione dei carboidrati e una diminuzione dell'ossidazione dei grassi. A differenza dell'esercizio a bassa intensit\u00e0, la risposta insulinica all'ingestione dei carboidrati durante l'esercizio a moderata intensit\u00e0 \u00e8 quasi completamente soppresso. Per tanto, le catecolammine cominciano ad esercitare un effetto inibitorio sulla secrezione insulinica appena nel \"range\" di intensit\u00e0 moderato o alto nel caso venga assunta una fonte alimentare insulinostimolante. Quindi, superata la \"soglia anaerobica\" l'insulina viene completamente soppressa per azione delle catecolammine, diversamente dall'esercizio a bassa intensit\u00e0. Anche se le catecolammine hanno un potente effetto lipolitico (di rilascio dei grassi depositati), che durante l'esercizio viene espresso al massimo nel range della cosiddetta \"zona lipolitica\" a moderata intensit\u00e0, alti livelli ematici di acido lattico provocati dall'esercizio ad alta intensit\u00e0, dove viene superata la \"soglia anaerobica\", hanno invece l'effetto di bloccare momentaneamente il grasso nelle cellule adipose. Ad ogni modo al termine dell'esercizio avviene una compensazione dall'aumento del rilascio di acidi grassi a riposo per diverse ore. Pi\u00f9 precisamente sembra essere stato stabilito che maggiore \u00e8 l'intensit\u00e0 dell'esercizio e maggiore \u00e8 il dispendio di carboidrati, maggiore sar\u00e0 il dispendio di grassi nel post-allenamento. Al termine dell'esercizio, i livelli di adrenalina decrementano rapidamente, ma i livelli di noradrenalina possono rimanere elevati per diverse ore in base all'intensit\u00e0 e alla durata dell'esercizio. La noradrenalina stimola il dispendio calorico nel muscolo scheletrico e il suo incremento pu\u00f2 spiegare in parte l'aumento del dispendio energetico post-esercizio, fenomeno riconosciuto come EPOC.\nIl GH \u00e8 un ormone peptidico secreto dall'ipotalamo in risposta a diversi stimoli come il sonno e trattenere il respiro. Nell'uomo, i suoi ruoli principali sono la mobilizzazione dei grassi e una riduzione dell'impiego di glicogeno e proteine. Il ruolo del GH sulla crescita dei tessuti \u00e8 invece indiretto, aumentando il rilascio di IGF-1 da parte del fegato. L'esercizio ad alta intensit\u00e0 (oltre la \"soglia anaerobica\") aumenta significativamente i livelli di GH a causa dell'aumento dei livelli di lattato. Come era stato segnalato per l'adrenalina, sembra che esista una soglia dell'intensit\u00e0 anche per la secrezione del GH. Intensit\u00e0 al di sopra della \"soglia anaerobica\" per un minimo di 10 minuti sembrano esercitare il maggiore stimolo nella secrezione del GH, amplificandone il rilascio a riposo per 24 ore. Risultati pi\u00f9 recenti indicano che esista una relazione tra l'intensit\u00e0 dell'esercizio e sia l'impiego di carboidrati durante l'esercizio che l'impiego di grassi durante il recupero, e che l'incremento del dispendio di grassi durante il recupero ad intensit\u00e0 maggiori e correlato con la secrezione di GH.\nMeccanismi coinvolti.\nSebbene i fattori fisiologici sulla \"soglia anaerobica\" non siano stati ancora completamente risolti, si \u00e8 pensato di coinvolgere i seguenti meccanismi chiave:\nRimozione del lattato.\nAnche se una volta veniva visto come un evento metabolico negativo, l'aumento della produzione di lattato che si verifica esclusivamente durante l'esercizio ad alta intensit\u00e0 \u00e8 naturale. Anche a riposo avviene una leggera produzione di lattato, il che indica l'esistenza di un processo di rimozione del lattato, altrimenti l'accumulo si verificherebbe anche a riposo. Il mezzo principale per la rimozione del lattato include il suo assorbimento da parte del cuore, del fegato e dei reni come combustibile metabolico. All'interno del fegato, il lattato agisce come componente chimico per la produzione di glucosio (processo noto come gluconeogenesi), che viene poi rilasciato nel flusso sanguigno per essere usato come combustibile (o substrato) altrove. Inoltre, i muscoli non attivi o meno attivi sono in grado di assorbire il lattato e consumarlo. A intensit\u00e0 di esercizio al di sopra della \"soglia anaerobica\", non c'\u00e8 corrispondenza tra la produzione e l'assorbimento, con un tasso di rimozione del lattato apparentemente in ritardo rispetto al tasso di produzione di lattato.\nReclutamento delle unit\u00e0 motorie a contrazione rapida (fibre tipo II).\nA bassi livelli di intensit\u00e0, per supportare il carico di lavoro dell'esercizio vengono reclutati muscoli o le fibre a contrazione lenta, cio\u00e8 le fibre di tipo 1 o ossidative. I muscoli a contrazione lenta sono caratterizzati da una elevata capacit\u00e0 di resistenza aerobica che migliora il metabolismo energetico del sistema di respirazione mitocondriale. Al contrario, con l'aumentare l'intensit\u00e0 dell'esercizio vi \u00e8 uno spostamento verso il reclutamento dei muscoli a contrazione rapida, che hanno caratteristiche metaboliche orientate verso la glicolisi, cio\u00e8 l'impiego energetico anaerobico del glucosio. Il reclutamento di questi muscoli sposter\u00e0 il metabolismo energetico dal sistema aerobico (respirazione mitocondriale) verso il sistema anaerobico lattacido (glicolisi), che alla fine porter\u00e0 ad un aumento della produzione di lattato. Va comunque segnalato che l'intervento delle fibre di tipo 2 (per la precisione 2a) avviene gi\u00e0 superata la \"soglia aerobica\" (concetto approfondito in seguito), un \"range\" di intensit\u00e0 che si mantiene ancora all'interno dei valori aerobici, cio\u00e8 prima che i sistemi anaerobici diventino definitivamente preponderanti.\nSquilibrio tra la glicolisi e la respirazione mitocondriale.\nCon l'aumentare dell'intensit\u00e0 dell'esercizio, avviene un aumento del tasso di dipendenza nel trasferimento di glucosio a piruvato attraverso le reazioni della glicolisi. Questo processo viene chiamato \"flusso glicolitico\". Come descritto in precedenza, il piruvato prodotto al termine della glicolisi pu\u00f2 entrare nei mitocondri oppure essere convertito in lattato. Alcuni ricercatori credono che ad alti tassi di glicolisi, il piruvato viene prodotto pi\u00f9 velocemente rispetto all'entrata nei mitocondri per essere impiegato per via aerobica tramite la respirazione mitocondriale. Il piruvato che non pu\u00f2 entrare nei mitocondri sar\u00e0 convertito in lattato, che pu\u00f2 quindi essere utilizzato come combustibile in altre parti del corpo (come nel fegato o in altri muscoli).\nIschemia e ipossia.\nPer anni si \u00e8 creduto che una delle cause primarie della produzione di lattato includesse bassi livelli di flusso sanguigno (ischemia) o bassi livelli di contenuto di ossigeno (O) nel sangue (ipossia) ai muscoli in attivit\u00e0. Ci\u00f2 ha portato alla creazione del termine \"soglia anaerobica\", che sar\u00e0 discusso pi\u00f9 nel dettaglio successivamente. Tuttavia, non ci sono dati sperimentali che indicano l'ischemia o l'ipossia nei muscoli in attivit\u00e0, anche durante prestazioni molto intense.\nIndividuazione della soglia anaerobica.\nMolti scienziati considerano la \"soglia anaerobica\" come uno dei principali indicatori delle prestazioni di endurance. Inoltre, la \"soglia anaerobica\" sembra essere il parametro fisiologico pi\u00f9 sensibile al miglioramento tramite l'esercizio di \"endurance\" o cardiovascolare se paragonato al VO2max e all'economia di allenamento. Il livello della \"soglia anaerobica\" naturalmente \u00e8 individuale, e pu\u00f2 variare largamente in base al grado di allenamento di un soggetto. Esso viene stabilito in relazione all'intensit\u00e0 dell'esercizio, che viene riconosciuta pi\u00f9 frequentemente con i seguenti parametri:\nNegli individui non allenati, la \"soglia anaerobica\" si verifica a circa il 50-60% del VO. A seguito di un allenamento di \"endurance\", le persone in genere migliorano la \"soglia anaerobica\" innalzandola a valori di circa il 75% del VO, mentre per atleti d'\u00e9lite o professionisti essa si colloca a circa l'80-90% del VO.\nIn alternativa al VO, l'altro parametro pi\u00f9 comune per la misurazione dell'intensit\u00e0 \u00e8 la frequenza cardiaca massima. Poich\u00e9 per stabilire la percentuale del VO2max sono necessari dei test e dei macchinari specifici, pi\u00f9 spesso viene utilizzata la percentuale della FCmax, pi\u00f9 facilmente misurabile e monitorabile con cardiofrequenzimetro, che pu\u00f2 essere individuata con formule pi\u00f9 o meno precise (Cooper, Tanaka, Karvonen, ecc). La ricerca ha dimostrato che la \"soglia anaerobica\" avviene tra l'80-90% della FC per gli individui allenati e al 50-60% della FC per i non allenati. Anche se in molti casi pu\u00f2 risultare una disparit\u00e0 tra le percentuali dei valori del VO e del FC, evidentemente i dati approssimativi indicano dei livelli di intensit\u00e0 simili tra i due parametri.\nUn'ulteriore metodologia per misurare l'intensit\u00e0 in base alla sola percezione della fatica \u00e8 l'uso della scala RPE. I risultati degli studi hanno indicato che la \"soglia anaerobica\" si verifica tra i punteggi 13 e 15 sulla scala RPE, che corrispondono alle percezioni \"un po' duro\" e \"duro\".\nIl beneficio sulle prestazioni di questo adattamento \u00e8 quello di permettere ad un individuo di mantenere un elevato livello intensit\u00e0 durante l'esercizio ad andamento costante (sotto della \"soglia anaerobica\") durante l'esercizio di \"endurance\". Questo permette all'atleta di \"endurance\" di mantenere ritmi di allenamento costante maggiore durante l'allenamento o la corsa, portando a migliori prestazioni di resistenza. In realt\u00e0, la ricerca ha costantemente segnalato alte correlazioni tra la \"soglia anaerobica\" e le varie prestazioni di resistenza tra cui la corsa, il ciclismo e la marcia. \u00c8 stato proposto che il miglior predittore delle prestazioni di resistenza sia il massimo intensit\u00e0 che pu\u00f2 essere mantenuta costante in rapporto al VO2max.\nCorrelazione tra soglia anaerobica e intensit\u00e0.\nSoggetti non allenati\nModeratamente allenati\nAtleti professionisti\nPercezione dello sforzo\nAltri indici, sinonimi e terminologie correlate.\nSinonimi.\nBisogna fare presente che il concetto di \"soglia anaerobica\" nel mondo scientifico internazionale viene molto pi\u00f9 spesso denominato come \"lactate threshold\", che sta per \"soglia del lattato\", sebbene i due termini risultino sinonimi. Purtroppo, negli anni la \"soglia del lattato\" (in Italia meglio nota come \"soglia anaerobica\") \u00e8 stata definita in maniere diverse da diversi ricercatori. Alcune delle terminologie alternative per definire questo concetto, oltre a \"soglia anerobica\", sono \"maximal steady-state\" (cio\u00e8 l'intensit\u00e0 massima che permette una frequenza cardiaca costante), \"soglia aerobica\" (aerobic threshold), \"individual anaerobic threshold\" (soglia anaerobica individuale), \"lactate breaking point\" (punto critico del lattato) e \"onset of blood lactate accumulation\" (insorgenza di accumulo di lattato nel sangue). Ogni volta che un documento tratta il tema della \"soglia anaerobica\", \u00e8 importante rendersi conto che questi termini differenti descrivono essenzialmente lo stesso evento fisiologico.\nSoglia del lattato o soglia anaerobica?\nPur essendo in Italia tradizionalmente pi\u00f9 usato rispetto al pi\u00f9 accettato \"soglia del lattato\", il termine \"soglia anaerobica\" venne originariamente introdotto nel mondo scientifico internazionale negli anni sessanta da Wasserman e McIlroy (1964) in base al fatto che durante l'esercizio fisico ad alta intensit\u00e0 si riducono i livelli di ossigeno (O) nei muscoli (ipossia). A questo punto, per continuare a sostenere lo sforzo fisico, \u00e8 necessario un passaggio o uno \"shift\" dal sistema energetico aerobico (respirazione mitocondriale) ai sistemi energetici anaerobici (lattacido/glicolisi e alattacido/fosfageni).\nTuttavia, molti ricercatori hanno fortemente obiettato all'uso del termine \"soglia anaerobica\", ritenendo che sia fuorviante. Il principale argomento contro l'uso del termine \"soglia anaerobica\" \u00e8 che esso suggerisce che l'apporto di ossigeno ai muscoli rimanga limitato solo a specifiche intensit\u00e0 di esercizio. Tuttavia, come detto in precedenza, non vi \u00e8 alcuna prova in grado di indicare che i muscoli diventino privi di ossigeno - anche ad intensit\u00e0 di esercizio massimali. Il secondo argomento principale contro l'uso del termine \"soglia anaerobica\" \u00e8 che esso suggerisce che ad un livello definito dell'intensit\u00e0, il metabolismo si sposta completamente dal sistema aerobico ai sistemi anaerobici. Questa interpretazione \u00e8 una visione troppo semplicistica della regolazione del metabolismo energetico, visto che i sistemi energetici anaerobici (lattacido e alattacido) non si assumono il compito di rigenerare completamente l'ATP ad intensit\u00e0 pi\u00f9 elevate, ma piuttosto aumentano semplicemente il rifornimento di energia per la respirazione mitocondriale. A dispetto del fatto che i testi e i professionisti italiani prediligano l'uso del termine \"soglia anaerobica\", il suo utilizzo da parte di alcuni rappresentanti della comunit\u00e0 scientifica e dei professionisti dello sport ha portato a molta confusione e semplificazione nei riguardi della funzione dei sistemi energetici del corpo.\nSoglia aerobica.\nSebbene possa essere confuso con la \"soglia anaerobica\" o scambiato come un suo sinonimo, il concetto di \"soglia aerobica\" indica un altro evento fisiologico legato al metabolismo energetico e all'intensit\u00e0 di allenamento o al carico di lavoro. La \"soglia aerobica\" \u00e8 stata definita come il punto subito al di sotto del livello del metabolismo energetico dove le concentrazioni di lattato ematico aumentano rispetto ai livelli basali. In altre parole \u00e8 la soglia che se superata determina un generale aumento dei livelli di lattato, indicando un maggiore intervento del metabolismo anaerobico, ma non tale da farne completo affidamento. Infatti questo punto viene generalmente raggiunto quando le concentrazioni di lattato ammontano a circa 2 millimoli per litro (2\u00a0mmol/l), mentre la \"soglia anaerobica\" determina concentrazioni maggiori del doppio, ovvero di 4\u00a0mmol/l. Pu\u00f2 essere anche definita come il livello al di sotto del quale la maggior parte delle fibre muscolari lavorano attraverso il metabolismo aerobico. Si crede che la \"soglia aerobica\" sia inoltre il punto in cui avviene un cambiamento del tipo di fibre muscolari reclutate durante l'attivit\u00e0. Durante attivit\u00e0 aerobiche a bassa intensit\u00e0, vengono reclutate le fibre a contrazione lenta o di tipo 1, pi\u00f9 adatte a sostenere sforzi poco intensi e di lunga durata. Come l'intensit\u00e0 dell'esercizio aumenta, pi\u00f9 fibre muscolari verranno reclutate. Quando le fibre lente o di tipo 1 non possono pi\u00f9 sostenere l'attivit\u00e0 muscolare a causa dell'aumento dell'intensit\u00e0, allora vengono attivate le fibre rapide o di tipo 2. Alcuni ricercatori proposero che la \"soglia aerobica\" fosse il punto dove intervengono le fibre muscolari rapide di tipo 2a, risultando in un aumento del lattato ematico. Altre ricerche hanno rilevato che il livello di intensit\u00e0 minimo in cui avviene il primo aumento delle concentrazioni di lattato (un evento che \u00e8 stato attribuito alla \"soglia aerobica\") avviene alla stessa intensit\u00e0 in cui si verifica maggior tasso di ossidazione dei grassi, cio\u00e8 la \"zona lipolitica\". In conclusione, la \"soglia aerobica\" sembra rappresentare quel range di intensit\u00e0 intermedio - che potrebbe coincidere con la \"zona lipolitica\" - che si colloca tra l'esercizio aerobico a bassa intensit\u00e0 e l'esercizio aerobico ad alta intensit\u00e0 vicino alla soglia anaerobica in cui viene superato il \"punto di crossover\" (descritto in seguito).\nPunto di \"crossover\".\nIl cosiddetto \"crossover point\" (punto di passaggio), \u00e8 il punto dell'intensit\u00e0 in cui il metabolismo aerobico si sposta da un dispendio prevalentemente lipidico ad un dispendio prevalentemente glucidico (glicogeno) durante l'attivit\u00e0 aerobica. In altri termini il livello dell'intensit\u00e0 in cui l'energia derivata dai carboidrati prevale su quella derivata dai grassi. \u00c8 stato stabilito che il livello di intensit\u00e0 in cui avviene questo passaggio \u00e8 approssimativamente al 75% del VOmax. L'aumento dell'utilizzo del glicogeno ad intensit\u00e0 maggiori \u00e8 legato a molti fattori tra cui il maggiore rilascio di adrenalina, la minore disponibilit\u00e0 degli acidi grassi e il maggiore reclutamento delle fibre muscolari di tipo 2. Il \"crossover point\" pu\u00f2 essere riconosciuto come il punto dell'intensit\u00e0 subito al di sotto della \"soglia anaerobica\", quando i processi aerobici intervengono in maniera rilevante, ma l'impiego di glucidi comincia a prevalere largamente su quello di lipidi. Poich\u00e9 sembra essere stato stabilito che la \"soglia anaerobica\" viene raggiunta a livelli variabili, ma approssimativamente attorno al 75-80% per una media dei soggetti moderatamente allenati, e il \"crossover point\" \u00e8 approssimativamente al 75% del VOmax, ci\u00f2 sembra confermare che quest'ultimo sia collocato poco prima della \"soglia anaerobica\". Quindi, indipendentemente dallo stato di allenamento, ad intensit\u00e0 di esercizio vicine o subito al di sotto della \"soglia anaerobica\", vi \u00e8 una maggiore predominanza nell'utilizzo dei carboidrati come substrato energetico perch\u00e9 il metabolismo dei carboidrati (con conseguente formazione di ATP) \u00e8 pi\u00f9 efficiente per quanto riguarda il consumo di ossigeno.\nSoglia ventilatoria.\nCon l'aumento progressivo dell'intensit\u00e0 dell'esercizio, l'aria all'interno e all'esterno del tratto respiratorio (chiamato ventilazione) aumenta similmente o in maniera lineare. Come l'intensit\u00e0 continua ad aumentare, si raggiunge un punto in cui inizia ad aumentare la ventilazione in modo non lineare. Questo punto dove la ventilazione si discosta dal progressivo aumento lineare \u00e8 detto \"soglia ventilatoria\". La \"soglia ventilatoria\" corrisponde (ma non \u00e8 uguale) allo sviluppo dell'acidosi nei muscoli e nel sangue. Le sostanze tampone (\"buffer\") nel sangue, cio\u00e8 composti che aiutano a neutralizzare l'acidosi, lavorano per ridurre l'acidosi nelle fibre muscolari. Questo porta ad un aumento dell'anidride carbonica (CO), che il corpo cerca di eliminare con l'aumento della ventilazione\nPoich\u00e9 l'aumento della ventilazione si verifica con valori crescenti di lattato nel sangue e di acidosi, gli scienziati in origine credevano che questa fosse l'indicazione che la \"soglia ventilatoria\" e la \"soglia anaerobica\" si verificassero a simili intensit\u00e0 di esercizio. Questa interpretazione \u00e8 interessante perch\u00e9 per misurare la \"soglia ventilatoria\" non si utilizza un metodo invasivo come avviene per la \"soglia anaerobica\". Mentre numerosi studi hanno dimostrato una stretta correlazione tra le due soglie, altrettanti studi hanno dimostrato che diverse condizioni, tra cui lo stato di allenamento e di integrazione di carboidrati, possa portare a delle differenze tra le due soglie nello stesso individuo. In conclusione, la \"soglia ventilatoria\" e la \"soglia anaerobica\", anche se molto simili, non devono essere viste come eventi che si verificano con gli stessi carichi di lavoro durante l'esercizio fisico.\nSoglia della frequenza cardiaca (test di Conconi).\nNei primi anni ottanta, il medico italiano Francesco Conconi ed i suoi colleghi ricercatori\nhanno sviluppato la metodologia per rilevare la \"soglia anaerobica\" attraverso un test di corsa per determinare il punto di deflessione della frequenza cardiaca. Questo approccio semplice e non invasivo per la misurazione indiretta della \"soglia anaerobica\" \u00e8 stato ampiamente utilizzato per la progettazione di programmi di allenamento e raccomandazioni sull'intensit\u00e0 di allenamento. Tuttavia, alcune ricerche hanno dimostrato che il punto di deflessione della frequenza cardiaca \u00e8 visibile solo in circa la met\u00e0 di tutti gli individui e comunemente sovrastima la \"soglia anaerobica\". Diversi studi hanno messo in discussione l'attendibilit\u00e0 del test di Conconi nell'individuare la \"soglia anaerobica\". A causa di questi risultati, ed i gravi errori associati al suo uso, i professionisti del fitness sono scoraggiati dal raccomandare il metodo della \"soglia della frequenza cardiaca\" durante la progettazione di programmi di allenamento di \"endurance\" per i clienti.\nMetodi per la stima della soglia anaerobica.\nMentre \u00e8 noto che la produzione di lattato \u00e8 benefica, misurarne i livelli durante l'esercizio intenso \u00e8 in grado di fornire una un'ottima indicazione per la programmazione degli allenamenti e per le competizioni per gli atleti. Anche se esistono molte cause che contribuiscono alla stanchezza, forse uno dei pi\u00f9 importanti \u00e8 l'accumulo di ioni idrogeno (H+) nelle cellule muscolari durante l'esercizio intenso. Dal momento che \u00e8 ben stabilito che la produzione di lattato \u00e8 direttamente correlata all'accumulo di H+, e il loro accumulo \u00e8 legato all'intensit\u00e0 dell'esercizio, gli scienziati ed i tecnici della fisiologia dell'esercizio sono in grado di misurare il lattato e di ottenere una rappresentazione accurata di ci\u00f2 che accade nella cellula.\nPer tanto, misurare la \"soglia anaerobica\" pu\u00f2 rivelarsi una strategia essenziale per una corretta e precisa pianificazione degli allenamenti, ma senza l'uso di un laboratorio e dei suoi tecnici specializzati, molto spesso gli atleti tentano semplicemente di indovinarla. Tuttavia, oggi un crescente numero di evidenze rivela dei metodi pratici per poter stimare la \"soglia anaerobica\" in maniera altrettanto precisa se paragonata ai testi effettuati nei laboratori di fisiologia dell'esercizio. Un importante studio di McGehee et al. (2005) \u00e8 riuscito a stabilire la validit\u00e0 di alcuni metodi per stimare efficacemente la \"soglia anaerobica\". I ricercatori confrontarono 4 distinti test per la valutazione della \"soglia anaerobica\", con l'intento di trovare il pi\u00f9 accurato.\nI risultati di questo studio dimostrarono che sia il VDOT che il test da 30 min fossero accurati nella valutazione della velocit\u00e0 di esecuzione al livello della \"soglia anaerobica\" come la valutazione in laboratorio. Inoltre, il testa da 30 min dimostr\u00f2 che la frequenza cardiaca a livello della \"soglia anaerobica\" potrebbe essere ottenuto con precisione e facilit\u00e0.\nConclusioni.\nGrazie alla semplicit\u00e0 e alla precisione del test, e la possibilit\u00e0 di ottenere una frequenza cardiaca e una velocit\u00e0 di corsa, il metodo dei 30 minuti pu\u00f2 essere facilmente completato in palestra su un tapis roulant per la valutazione della \"soglia anaerobica\". Per poterlo mettere in pratica, inizialmente \u00e8 necessario eseguire un \"riscaldamento\" di 5-10 minuti a bassa intensit\u00e0. Quindi, correre o camminare veloce pi\u00f9 velocemente possibile per 30 minuti ad un grado del 1%. La velocit\u00e0 media di esecuzione \u00e8 riconosciuta come la \"soglia anaerobica\", mentre la frequenza cardiaca media (monitorata ogni 5 minuti) nel corso della prova di 30 minuti \u00e8 la frequenza cardiaca a livello della \"soglia anaerobica\". Raccogliendo i dati della frequenza cardiaca all'andamento a livello della \"soglia anaerobica\", \u00e8 possibile utilizzare questi dati fisiologici per allenarsi 1) al livello (o intensit\u00e0) della \"soglia anaerobica\" 2) subito al di sotto della \"soglia anaerobica\" 3) subito al di sopra della \"soglia anaerobica\", in tutte le modalit\u00e0 di esercizio cardiovascolare. Una volta che si risale alla frequenza cardiaca, alla velocit\u00e0, e all'intensit\u00e0 in cui si incontra la \"soglia anaerobica\", \u00e8 possibile progettare ulteriori moderni programmi di allenamento a livello della \"soglia anaerobica\".\nAllenamento e soglia anaerobica.\nAnche se \u00e8 stato suggerito che l'intensit\u00e0 di allenamento dovrebbe essere basata sulla velocit\u00e0 (mph) o il carico di lavoro che corrisponde alla \"soglia anaerobica\", un ricercatore che ha approfondito il tema, Arthur Weltman, riconosce che sono necessarie ulteriori ricerche per identificare l'intensit\u00e0 minima o l'intensit\u00e0 ottimale per migliorare o innalzare la \"soglia anaerobica\". Ci\u00f2 nonostante, \u00e8 ben noto che a seguito di un allenamento di \"endurance\", la \"soglia anaerobica\" avverr\u00e0 ad una percentuale maggiore in relazione al massimo consumo di ossigeno di un individuo (VO2max) che prima dell'allenamento stesso. Questo adattamento fisiologico all'esercizio permette ad un individuo di mantenere maggiori velocit\u00e0 di esecuzione ad intensit\u00e0 o ad andamento costante, mantenendo un equilibrio tra la produzione e la rimozione del lattato. L'allenamento di \"endurance\" influenza sia il tasso di produzione di lattato che la capacit\u00e0 di rimozione del lattato.\nLa riduzione della produzione di lattato, alla stessa intensit\u00e0, a seguito di un esercizio di \"endurance\", pu\u00f2 essere attribuito all'aumento della dimensione e del numero dei mitocondri (densit\u00e0 mitocondriale), e degli enzimi mitocondriali. A seguito di un allenamento di \"endurance\", sono stati riportati un aumento delle dimensioni e del numero mitocondri del 50-100%, e il risultato combinato di questi adattamenti all'allenamento \u00e8 una maggiore capacit\u00e0 di produrre energia attraverso la respirazione mitocondriale (cio\u00e8 il sistema aerobico), riducendo cos\u00ec la quantit\u00e0 di produzione di lattato ad un determinato carico di lavoro o ad una determinata intensit\u00e0.\nInoltre, l'esercizio di \"endurance\" sembra causare un aumento nell'utilizzo lattato da parte dei muscoli, portando ad una maggiore capacit\u00e0 di rimozione del lattato dalla circolazione. Di conseguenza, nonostante l'aumento del tasso di produzione del lattato che si verifica ad alti livelli di intensit\u00e0, i livelli di lattato nel sangue saranno pi\u00f9 bassi. Va notato che l'esercizio di \"endurance\" pu\u00f2 anche migliorare la densit\u00e0 capillare intorno ai muscoli, specialmente nei muscoli a contrazione lenta. Questo adattamento migliora il flusso di sangue da e verso i muscoli in attivit\u00e0, che migliorer\u00e0 lo smaltimento del lattato e dell'acidosi.\nTradizionalmente, il massimo consumo di ossigeno (VO2max) \u00e8 stato visto come l'elemento chiave per il successo nelle attivit\u00e0 fisichie prolungate. Tuttavia, pi\u00f9 di recente i ricercatori hanno proposto che la \"soglia anaerobica\" sia il migliore e pi\u00f9 coerente predittore della prestazione nelle competizioni di resistenza. Gli studi hanno ripetutamente trovato forti correlazioni tra le prestazioni nelle gare di \"endurance\" come la corsa, il ciclismo e la marcia con il regime massimo dell'intensit\u00e0 ad andamento costante alla \"soglia anaerobica\".\nProgrammi di allenamento per il miglioramento della soglia anaerobica.\nAnche se l'allenamento ottimale per il miglioramento della \"soglia anaerobica\" deve essere ancora pienamente identificato dai ricercatori, ci sono ancora alcune eccellenti linee guida che si possono seguire per impostare dei programmi di allenamento al fine di migliorare o di innalzare i valori della \"soglia anaerobica\". La ricerca ha indicato che i programmi di allenamento che combinano esercizi ad alto volume, e in forma di steady state training ad alta intensit\u00e0 (HIET) e interval training ad alta intensit\u00e0 (HIIT) hanno l'effetto pi\u00f9 pronunciato sul miglioramento \"soglia anaerobica\".\nAllenamento ad alto volume.\nDurante le fasi iniziali di un programma di allenamento, il modo migliore per innalzare i livelli della \"soglia anaerobica\" \u00e8 quello di aumentare semplicemente il volume dell'allenamento, che l'attivit\u00e0 di \"endurance\" sia il ciclismo, la corsa o il nuoto. L'aumento del volume di allenamento deve essere graduale e nell'ordine di circa il 10-20% a settimana. Ad esempio, se un individuo che esegue 100 minuti di esercizio cardiovascolare a settimana volendo aumentare il volume di allenamento a 200 minuti settimana, con un progresso del 20% a settimana, ci vorrebbero circa quattro settimane per progredire in modo sicuro al fine di raggiungere tali volumi. La scala RPE deve essere utilizzata per prescrivere l'intensit\u00e0 dell'esercizio durante questo periodo. Quindi con un allenamento ad alto volume, il soggetto dovrebbe allenarsi ad un punteggio RPE di circa 11-12, che soggettivamente \u00e8 un livello di intensit\u00e0 definito come leggero. Variare il tempo totale in ogni sessione cardiovascolare durante la settimana pu\u00f2 essere la scelta adeguata, tuttavia, il periodo minimo di esercizio cardiovascolare dovrebbe essere di 10 minuti di durata.\nL'intensit\u00e0 durante questa fase di allenamento, quando il volume \u00e8 in costante aumento, dovrebbe essere bassa. Il massimo volume di allenamento che raggiunge un individuo dipende da numerosi fattori e pu\u00f2 essere meglio misurato determinando la capacit\u00e0 fisica generale e la motivazione. Fattori come lo stato di allenamento, l'et\u00e0, il peso corporeo, e il tempo di allenamento sono tutti fattori che influiscono sul volume di allenamento che l'atleta \u00e8 realisticamente in grado di raggiungere. Il principale vantaggio di un maggiore volume di allenamento \u00e8 l'aumento della capacit\u00e0 di respirazione mitocondriale, che, come spiegato in precedenza, \u00e8 indispensabile per il miglioramento della \"soglia anaerobica\".\nInterval training e Steady state training.\nA seguito di un adeguato aumento del volume di allenamento, il successivo aspetto che dovrebbe essere affrontato \u00e8 quello dell'organizzazione dei diversi protocolli tra le due principali forme di allenamento cardiovascolare, ovvero l\u2019\"interval training\" (allenamento intervallato) e lo \"steady state training\" (allenamento ad andamento costante). La corretta intensit\u00e0 di allenamento durante questa fase, che sar\u00e0 determinata in base \"soglia anaerobica\" dell'individuo, \u00e8 la chiave per il continuo miglioramento delle prestazioni e degli adattamenti durante un programma di allenamento cardiovascolare. I metodi utilizzati per monitorare l\u2019\"interval\" e lo \"steady state training\" devono garantire che l'intensit\u00e0 non venga sottostimata o sovrastimata. La maggior parte delle persone non ha accesso ai laboratori scientifici, dove la \"soglia anaerobica\" pu\u00f2 essere determinata accuratamente tramite prelievi di sangue nel corso di un test del VO2max incrementale. Di conseguenza, sono stati raccomandati dei metodi alternativi non invasivi per la stima della \"soglia anaerobica\", compresa la percentuale relativa di frequenza cardiaca di riserva (HRR o Formula FCris di Martti Karvonen) e la scala di percezione dello sforzo (Scala RPE). La ricerca ha dimostrato che la \"soglia anaerobica\" avviene tra l'80-90% della FC per gli individui allenati e al 50-60% della FC per i non allenati. La scala RPE pu\u00f2 essere il metodo pi\u00f9 accurato per determinare l\u2019\"intensit\u00e0\" di allenamento durante lo \"Steady State\". La ricerca ha dimostrato che la scala RPE \u00e8 fortemente correlata che l'innalzamento dei livelli ematici di lattato in risposta all'esercizio indipendentemente dal sesso, dallo stato di allenamento, dal tipo di esercizio in corso, o dall\u2019\"intensit\u00e0\" di allenamento. I risultati di studi hanno indicato che la \"soglia anaerobica\" si verifica tra i punteggi 13 e 15 sulla scala RPE, che corrispondono alle percezioni \"un po' duro\" e \"duro\".\nLa chiave per il successo degli allenamenti \"steady state\" e \"interval training\" \u00e8 un attento monitoraggio dell'intensit\u00e0 di allenamento. Mentre \u00e8 necessario eseguire queste sessioni ad un'intensit\u00e0 elevata, bisognerebbe assicurarsi di evitare gli ostacoli indotti dall'eccesso di attivit\u00e0 fisica. Inoltre, \u00e8 stato suggerito che lo \"steady state\" e l\u2019\"interval training\" non debbano superare il 10-20% circa del volume totale di allenamento settimanale.\nSteady state training ad alta intensit\u00e0 (Maximal steady state).\nLo \"steady state training\" \u00e8 quel metodo di allenamento cardiovascolare che prevede di mantenere la frequenza cardiaca, l'intensit\u00e0 o l'andamento costante durante la sessione. Nonostante questo tipo di allenamento venga in genere praticato ad intensit\u00e0 basse o moderate, nettamente al di sotto della \"soglia anaerobica\", al fine di migliorarla le sessioni \"steady state\" dovrebbero essere eseguite il pi\u00f9 vicino possibile ai valori della \"soglia anaerobica\" individuale, quindi ad alta intensit\u00e0. Il generico \"steady state training\" ad alta intensit\u00e0 prende spesso il nome di \"High Intensity Endurance Training\" (HIET), ma quando viene portato precisamente ai livelli della \"soglia anaerobica\" pu\u00f2 essere definito come \"Maximal steady state training\", \"LT training\" o \"Tempo runs\". Il \"maximal steady state training\" serve essenzialmente ad allenare e a migliorare la fisiologia del corpo per essere pi\u00f9 resistente nella sua produzione di lattato. In altre parole, un atleta amatore pu\u00f2 correre pi\u00f9 veloce senza lavorare di pi\u00f9. L'atleta appassionato produce meno lattato, che a sua volta si traduce in una diminuzione della concentrazione di H+ a parit\u00e0 di intensit\u00e0. Quindi \u00e8 possibile disporre di prestazioni migliori durante l'allenamento allo stesso livello di intensit\u00e0.\nLa durata di queste prestazioni pu\u00f2 variare a seconda dello stato di allenamento, dal tipo di \"endurance\" attivit\u00e0 in corso, o la distanza percorsa. A seguito della prima fase ad alto volume, il soggetto pu\u00f2 iniziare le sessioni in forma di \"Maximal steady state\". Generalmente queste sessioni dovrebbero consistere in non pi\u00f9 del 10% del volume totale settimanale. In un caso ipotetico, il 10% di 200 minuti ammonta a 20 minuti, che \u00e8 il limite massimo del tempo totale accumulato durante le sessioni \"Maximal steady state\" in una settimana. Anche se questo approccio pu\u00f2 sembrare cauto, aiuter\u00e0 a prevenire il sovrallenamento e eventuali infortuni.\nInterval training ad alta intensit\u00e0 (HIIT).\nL\u2019\"Interval training\" \u00e8 un tipo di allenamento in genere impostato ad alta intensit\u00e0 eseguito per brevi periodi di tempo a velocit\u00e0 o carichi di lavoro al di sopra della \"soglia anaerobica\". In questo caso si parla pi\u00f9 specificamente di \"interval training\" ad alta intensit\u00e0 (HIIT, \"High Intensity Interval Training\"), poich\u00e9 il concetto di \"interval training\" \u00e8 molto generico, e pu\u00f2 identificare anche protocolli di allenamento intervallati di natura completamente aerobica in cui non viene superata la \"soglia anaerobica\". Similmente allo \"steady state\", i tempi e le distanze del HIIT sono dipendenti dello stato di allenamento, da tipo di attivit\u00e0 in corso, e dalla distanza percorsa.\nAnche se \u00e8 possibile progettare l'HIIT a piacere, questo caso ipotetico si pu\u00f2 proporre l'alternanza di 4 minuti ad alta intensit\u00e0 (sopra la \"soglia anaerobica\") con un periodo di recupero attivo da 4 minuti a bassa intensit\u00e0 aerobica. Durante i periodi di alta intensit\u00e0 di sopra della \"soglia anaerobica\", \u00e8 indicato mantenersi ad un punteggio di 15 sulla scala RPE (intensit\u00e0 soggettiva definita \"dura\" o \"molto dura\"), ma al di sotto di uno sforzo massimale (RPE di 19 o 20). Nella fase aerobica di recupero attivo ci si mantiene ad un'intensit\u00e0 molto leggera (meno di 12 RPE). Similmente al \"Maximal steady state\", il volume o la durata totale dell'allenamento HIIT non deve superare il 10% del volume settimanale. In questo caso, il 10% di 200 sarebbero 20 minuti di sessioni di allenamento HIIT a settimana.\nConclusioni.\nIn conclusione, la \"soglia anaerobica\" risulta come il fattore pi\u00f9 importante nel determinare il successo nelle attivit\u00e0 cardiovascolari o di \"endurance\", e l'obiettivo principale dei programmi di allenamento di questa tipologia, dovrebbe essere il miglioramento di tale parametro. Ci\u00f2 pu\u00f2 essere ottenuto prima concentrandosi sullo sviluppo del volume di allenamento, e poi sull'incorporazione di allenamenti sotto forma di \"steady state\" (in prossimit\u00e0 della \"soglia anaerobica\") e di HIIT (al di sopra della \"soglia anaerobica\"). Infine, bisogna considerare che la corretta intensit\u00e0 di allenamento \u00e8 essenziale per il successo di qualsiasi programma cardiovascolare. L'utilizzo della percentuale relativa di frequenza cardiaca di riserva (FCRis di Karvonen) e la scala di percezione dello sforzo (Scala RPE) si sono dimostrati dei validi metodi per monitorare l'intensit\u00e0 di allenamento durante l'esercizio."}
{"id": "1997376", "revid": "287204", "url": "https://it.wikipedia.org/wiki?curid=1997376", "title": "Pamur", "text": "Pamur \u00e8 una suddivisione dell'India, classificata come \"census town\", di 15.178 abitanti, situata nel distretto di Prakasam, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 15\u00b0 7' 0 N e 79\u00b0 25' 0 E e ha un'altitudine di 110 .\nSociet\u00e0.\nEvoluzione demografica.\nAl censimento del 2001 la popolazione di Pamur assommava a 15.178 persone, delle quali 7.766 maschi e 7.412 femmine. I bambini di et\u00e0 inferiore o uguale ai sei anni assommavano a 2.138, dei quali 1.092 maschi e 1.046 femmine. Infine, coloro che erano in grado di saper almeno leggere e scrivere erano 9.421, dei quali 5.617 maschi e 3.804 femmine."}
{"id": "1997377", "revid": "287204", "url": "https://it.wikipedia.org/wiki?curid=1997377", "title": "Morris Raphael Cohen", "text": "Vita.\nNacque a Minsk, in Bielorussia, ma emigr\u00f2 con tutta la sua famiglia negli Stati Uniti all'et\u00e0 di dodici anni.\nStudi\u00f2 al City College di New York (CCNY) ed all'Universit\u00e0 di Harvard dove fu allievo di Josiah Royce, William James e Hugo M\u00fcnsterberg. Nel 1906 coron\u00f2 il suo impegno scolastico, ottenendo la laurea.\nInsegn\u00f2 filosofia al CCNY dal 1912 al 1938, e diritto all'Universit\u00e0 di Chicago dal 1938 al 1941 e al \"New School for Social Research\".\nSi distinse per una vasta conoscenza enciclopedica, e per la sua abilit\u00e0 a criticare e a smontare i sistemi filosofici.\nLa libreria del CCNY \u00e8 stata dedicata a lui.\nPensiero.\nLe sue opere esercitarono una forte influenza sul pensiero americano.\nLa tematica pregnante del percorso filosofico di Cohen fu certamente la perorazione dell'applicazione della ragione in ogni campo della conoscenza e dell'attivit\u00e0 umana.\nPer questo motivo, nella sua opere principale \"Ragione e natura\" (1931) cerc\u00f2 di evidenziare l'inadeguatezza dell'immaginazione, dell'esperienza, dell'intuizione, proponendo invece analisi svolte con il metodo scientifico.\nIl suo modello appoggi\u00f2 l'unione fra ragione e natura, l'utilizzo della metafisica per estendere l'applicabilit\u00e0 del metodo stesso.\nCohen non neg\u00f2 l'ambito irrazionale anche se non accett\u00f2 l'ipotesi di un'anima diversa dal corpo, al quale concesse una posizione in quello che chiam\u00f2 \"il principio di polarit\u00e0\" e assunse un atteggiamento neutro di fronte al finalismo.\nNel saggio \"Studi filosofici e scientifici\" (1949), propose uno dei suoi concetti pi\u00f9 interessanti, ovverosia l'autocorreggibilit\u00e0 della scienza, collegandosi sia al fallibilismo di Charles Sanders Peirce sia alle teorie popperiane della falsificabilit\u00e0.\nOpere principali.\nPubblicati postumi:"}
{"id": "1997381", "revid": "287204", "url": "https://it.wikipedia.org/wiki?curid=1997381", "title": "Papampeta", "text": " \nPapampeta \u00e8 una suddivisione dell'India, classificata come \"census town\", di 9.308 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Papampeta assommava a 9.308 persone, delle quali 4.945 maschi e 4.363 femmine. I bambini di et\u00e0 inferiore o uguale ai sei anni assommavano a 1.129, dei quali 571 maschi e 558 femmine. Infine, coloro che erano in grado di saper almeno leggere e scrivere erano 5.570, dei quali 3.379 maschi e 2.191 femmine."}
{"id": "1997384", "revid": "1652134", "url": "https://it.wikipedia.org/wiki?curid=1997384", "title": "Bastogi", "text": ""}
{"id": "1997385", "revid": "74173", "url": "https://it.wikipedia.org/wiki?curid=1997385", "title": "Calendario reale", "text": "Il Calendario reale \u00e8 stato un periodico del Regno d'Italia, a cadenza annuale, pubblicato ininterrottamente dal 1861 al 1943. Era l'annuario statistico-diplomatico ufficiale della casa reale d'Italia, assolveva a funzioni simili a quelle del Gotha.\nStoria.\nIl \"Calendario\" del Regno d'Italia rappresentava, di fatto, la prosecuzione del \"Calendario di corte\" del Regno di Sardegna, uscito per la prima volta nel 1823, e pubblicato, a cadenza annuale ma non sempre regolare, fino al 1859, con la variante di titolo in \"Calendario reale del Regno di Sardegna\".\nLa prima uscita del 1861, con la nuova denominazione e per i tipi Ceresole e Panizza, era, dunque, la logica conseguenza dell'Unit\u00e0 e della connessa esigenza di pubblicizzare la gerarchia della casa regnante Savoia e delle nuove cariche, all'interno dell'ordinamento regolato sia dalle leggi dinastiche sia dallo Statuto Albertino.\nNel corso di 82 anni di storia, in cui sono rimasti invariati il carattere e la cadenza del periodico, sono spesso cambiate le tipografie, scelta anche, in parte, condizionata dalla designazione della residenza reale, ovvero della capitale. In particolare, dalla prima edizione \u201ctargata\u201d Ceresole e Panizza si \u00e8 passati, dal 1874, alla tipografia reale di Vittorio Bona, cos\u00ec come dalla parentesi della tipografia Bencini dal 1889 al \"lungo periodo\" dell'Unione Cooperativa Editrice dal 1894, per concludersi con le edizioni del Ministero della Casa reale dal 1941.\nPer quanto riguarda le dimensioni tipografiche del \"Calendario\", agli iniziali 13 centimetri si \u00e8 passati, dal 1885, ai 17 centimetri, misura questa che sarebbe rimasta costante, al contrario del numero, variabile, dell'impaginazione. In tal senso, la differenza tra l'una e l'altra edizione \u00e8 stata anche di oltre 300 pagine, se si considera il minimo di 280 registrato per l'edizione del 1941 e il massimo di 614 con l'edizione Bona del 1886.\nStruttura.\nIl volume era sempre aperto dal calendario. Mentre la suddivisione del testo era, originariamente, suddivisa in sei parti, secondo la seguente strutturazione:\nA partire dal 1879, la VI venne eliminata, fondendone in parte i contenuti all'interno delle altre sezioni. Questa ultima strutturazione, fatta eccezione per sporadici cambiamenti intervenuti nella denominazione di alcune voci, si \u00e8 mantenuta anche nelle edizioni novecentesche.\nNel 2015 la Ettore Gallelli-edizioni, ha rilevato i diritti d'autore del Calendario Reale, con formale registrazione presso lufficio pubblico generale delle opere protette dalla legge sul diritto d\u2019autore (art. 103 L. 633/1941),\" dipendente dal Ministero per i Beni e Attivit\u00e0 Culturali,\"' \"acquisendo quindi tutti i diritti editoriali in esclusiva.\"\nLa nuova serie ha la medesima veste grafica blu dell'ultima edizione, curata dall'ufficio araldico del Re d'Italia. Anche internamente la pubblicazione riporta le medesime sezioni delle edizioni storiche, includendo per\u00f2 anche l'elenco delle famiglie nobili italiane, motivo per il quale l'opera \u00e8 giunta ad avere oggi 1748 pagine. Il Calendario Reale edito dalla Ettore Gallelli -edizioni con cadenza annuale, \u00e8 inoltre aggiornato dalla Consulta Araldica dell'Unione della Nobilt\u00e0 d'Italia, che vaglia i documenti storici delle famiglie che chiedono l'inserimento nell'opera."}
{"id": "1997386", "revid": "834", "url": "https://it.wikipedia.org/wiki?curid=1997386", "title": "Catching up with Depeche Mode", "text": ""}
{"id": "1997388", "revid": "287204", "url": "https://it.wikipedia.org/wiki?curid=1997388", "title": "Parvathipuram", "text": "Parvathipuram \u00e8 una suddivisione dell'India, classificata come \"municipality\", di 49.692 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 18\u00b0 46' 60 N e 83\u00b0 25' 60 E e ha un'altitudine di 120 .\nSociet\u00e0.\nEvoluzione demografica.\nAl censimento del 2001 la popolazione di Parvathipuram assommava a 49.692 persone, delle quali 24.934 maschi e 24.758 femmine. I bambini di et\u00e0 inferiore o uguale ai sei anni assommavano a 5.783, dei quali 2.972 maschi e 2.811 femmine. Infine, coloro che erano in grado di saper almeno leggere e scrivere erano 32.892, dei quali 18.737 maschi e 14.155 femmine."}
{"id": "1997391", "revid": "287204", "url": "https://it.wikipedia.org/wiki?curid=1997391", "title": "Patancheru", "text": "Patancheru \u00e8 una suddivisione dell'India, classificata come \"census town\", di 40.332 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 31' 53 N e 78\u00b0 15' 54 E e ha un'altitudine di 521 .\nSociet\u00e0.\nEvoluzione demografica.\nAl censimento del 2001 la popolazione di Patancheru assommava a 40.332 persone, delle quali 21.323 maschi e 19.009 femmine. I bambini di et\u00e0 inferiore o uguale ai sei anni assommavano a 5.647, dei quali 2.869 maschi e 2.778 femmine. Infine, coloro che erano in grado di saper almeno leggere e scrivere erano 26.503, dei quali 15.603 maschi e 10.900 femmine."}
{"id": "1997396", "revid": "287204", "url": "https://it.wikipedia.org/wiki?curid=1997396", "title": "Pedana (India)", "text": "Pedana \u00e8 una suddivisione dell'India, classificata come \"municipality\", di 29.535 abitanti, situata nel distretto di Krishna, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 16' 0 N e 81\u00b0 10' 0 E al livello del mare.\nSociet\u00e0.\nEvoluzione demografica.\nAl censimento del 2001 la popolazione di Pedana assommava a 29.535 persone, delle quali 14.773 maschi e 14.762 femmine. I bambini di et\u00e0 inferiore o uguale ai sei anni assommavano a 3.527, dei quali 1.850 maschi e 1.677 femmine. Infine, coloro che erano in grado di saper almeno leggere e scrivere erano 17.689, dei quali 9.747 maschi e 7.942 femmine."}
{"id": "1997399", "revid": "287204", "url": "https://it.wikipedia.org/wiki?curid=1997399", "title": "Peddapuram", "text": "Peddapuram \u00e8 una suddivisione dell'India, classificata come \"municipality\", di 45.174 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 4' 60 N e 82\u00b0 7' 60 E e ha un'altitudine di 34 .\nSociet\u00e0.\nEvoluzione demografica.\nAl censimento del 2001 la popolazione di Peddapuram assommava a 45.174 persone, delle quali 22.308 maschi e 22.866 femmine. I bambini di et\u00e0 inferiore o uguale ai sei anni assommavano a 4.815, dei quali 2.453 maschi e 2.362 femmine. Infine, coloro che erano in grado di saper almeno leggere e scrivere erano 28.271, dei quali 14.816 maschi e 13.455 femmine."}
{"id": "1997403", "revid": "287204", "url": "https://it.wikipedia.org/wiki?curid=1997403", "title": "Pithapuram", "text": "Pithapuram (o Pitapuram) \u00e8 una suddivisione dell'India, classificata come \"municipality\", di 50.301 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 7' 0 N e 82\u00b0 16' 0 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Pithapuram assommava a 50.301 persone, delle quali 24.728 maschi e 25.573 femmine. I bambini di et\u00e0 inferiore o uguale ai sei anni assommavano a 5.469, dei quali 2.703 maschi e 2.766 femmine. Infine, coloro che erano in grado di saper almeno leggere e scrivere erano 30.714, dei quali 16.229 maschi e 14.485 femmine."}
{"id": "1997406", "revid": "287204", "url": "https://it.wikipedia.org/wiki?curid=1997406", "title": "Ponnur", "text": "Ponnur \u00e8 una suddivisione dell'India, classificata come \"municipality\", di 56.504 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 4' 0 N e 80\u00b0 34' 0 E e ha un'altitudine di 7 .\nSociet\u00e0.\nEvoluzione demografica.\nAl censimento del 2001 la popolazione di Ponnur assommava a 56.504 persone, delle quali 28.386 maschi e 28.118 femmine. I bambini di et\u00e0 inferiore o uguale ai sei anni assommavano a 5.908, dei quali 3.102 maschi e 2.806 femmine. Infine, coloro che erano in grado di saper almeno leggere e scrivere erano 38.534, dei quali 20.639 maschi e 17.895 femmine."}
{"id": "1997409", "revid": "287204", "url": "https://it.wikipedia.org/wiki?curid=1997409", "title": "Proddatur", "text": "Proddatur \u00e8 una suddivisione dell'India, classificata come \"municipality\", di 164.932 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 43' 60 N e 78\u00b0 32' 60 E e ha un'altitudine di 154 .\nSociet\u00e0.\nEvoluzione demografica.\nAl censimento del 2001 la popolazione di Proddatur assommava a 164.932 persone, delle quali 82.826 maschi e 82.106 femmine. I bambini di et\u00e0 inferiore o uguale ai sei anni assommavano a 19.948, dei quali 10.098 maschi e 9.850 femmine. Infine, coloro che erano in grado di saper almeno leggere e scrivere erano 105.205, dei quali 60.636 maschi e 44.569 femmine."}
{"id": "1997410", "revid": "287204", "url": "https://it.wikipedia.org/wiki?curid=1997410", "title": "Punganur", "text": "Punganur \u00e8 una suddivisione dell'India, classificata come \"nagar panchayat\", di 44.320 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 22' 0 N e 78\u00b0 34' 60 E e ha un'altitudine di 730 .\nSociet\u00e0.\nEvoluzione demografica.\nAl censimento del 2001 la popolazione di Punganur assommava a 44.320 persone, delle quali 22.236 maschi e 22.084 femmine. I bambini di et\u00e0 inferiore o uguale ai sei anni assommavano a 5.412, dei quali 2.728 maschi e 2.684 femmine. Infine, coloro che erano in grado di saper almeno leggere e scrivere erano 28.301, dei quali 15.898 maschi e 12.403 femmine."}
{"id": "1997413", "revid": "289648", "url": "https://it.wikipedia.org/wiki?curid=1997413", "title": "Comorbidit\u00e0", "text": ""}
{"id": "1997415", "revid": "19160510", "url": "https://it.wikipedia.org/wiki?curid=1997415", "title": "Non udenti", "text": ""}
{"id": "1997416", "revid": "19160518", "url": "https://it.wikipedia.org/wiki?curid=1997416", "title": "Non udente", "text": ""}
{"id": "1997418", "revid": "1305772", "url": "https://it.wikipedia.org/wiki?curid=1997418", "title": "In Concert", "text": "In Concert (\"in concerto\" in lingua inglese) pu\u00f2 riferirsi a:"}
{"id": "1997419", "revid": "226458", "url": "https://it.wikipedia.org/wiki?curid=1997419", "title": "Mario De Paoli", "text": "Biografia.\nPittore molto noto a Pavia si \u00e8 affermato negli anni a livello nazionale grazie anche alla fortuna delle copertine dei libri che cur\u00f2 per Mario Soldati (\"Storie di spettri\") e per altri amici intellettuali a cavallo tra gli anni '60 e gli anni'70 (Arnoldo Mondadori Editore e Club degli Editori).\nDopo aver compiuto gli studi alla \"Civica Scuola d'Arte\" di Pavia si reca a Parigi insieme al pittore Luigi D'Alessandro, dove si diploma alla Acad\u00e9mie de la Grande Chaumi\u00e8re (1954). \nMembro della Free World International Academy e Accademico Tiberino si \u00e8 sempre distinto per uno stile figurativo imprevedibile e nervoso che puntava a declinare le visioni europee con la tradizione contadina della sua citt\u00e0 natale.\n\u00c8 stato docente di \"Disegno dal vero\" presso il Liceo artistico Michelangelo di Pavia e della Civica Scuola d'Arte Visiva del Comune di Pavia. \nEsposizioni.\n1956 \"Teatro Fraschini\", Pavia; 1959 Casin\u00f2 di S. Remo; Galleria \"Palazzo Bottigella\", Pavia; 1961 Galleria \"Montenapoleone\" Milano; 1962 Galleria de \"Il Giorno\", Milano; \"Intern. Art. Gallery\", Bologna; 1963 \"Fam. Meneghina\", Milano; Galleria \"Adriana\", Venezia; Campione d'Italia; Lugano; 1976 Museo Civico Riva del Garda: 1968 Levico Terme; 1974 \"Galerie Vallombreuse\", Biarritz; 1975 Galerie \"Mouffe\", Parigi; \"Internazionale\", Parma; Vigevano; Galleria San Marino; Sale \"Mostre d'arte del Casin\u00f2 di S. Remo; 1986-1987 Gall. \"Uno Spazio\", Comune di Pavia; 1990 Biennale d'Arte La Spezia \"Premio Internaz. Artisti per l'Europa\"; 1994; Mostra antologica 1953-1993 Universit\u00e0 di Pavia; \"1900-2000. Un secolo d'arte a Pavia\u201d. Pavia, Castello Visconteo, 2000"}
{"id": "1997429", "revid": "123528091", "url": "https://it.wikipedia.org/wiki?curid=1997429", "title": "It Must Have Been Love", "text": "It Must Have Been Love \u00e8 un singolo del duo svedese Roxette, pubblicato nel 1990.\nPretty Woman.\nProdotto per la colonna sonora del film \"Pretty Woman\", \"It Must Have Been Love\" \u00e8 un riadattamento di \"It Must Have Been Love (Christmas for the Broken Hearted)\", un brano natalizio pop, pubblicato in Svezia, nel 1987, del duo svedese Roxette.\nDurante la promozione dell'album \"Look Sharp!\", negli Stati Uniti, la Touchstone Pictures avvicin\u00f2 i Roxette, tramite la propria etichetta discografica, per poter prendere parte alla colonna sonora di un film commedia in uscita, \"Pretty Woman\", diretto da Garry Marshall, ed interpretato da Julia Roberts e Richard Gere.\nNon avendo la possibilit\u00e0 di scrivere una nuova canzone, il duo svedese decise di riprendere un vecchio brano, \"It Must Have Been Love (Christmas for the Broken Hearted)\", che aveva pubblicato in Svezia qualche anno prima. Nel 1990 venne cos\u00ec arrangiato per riadattarlo alla colonna sonora del film, con un sound pi\u00f9 attuale, e togliendo, in una strofa, le parole con il riferimento natalizio.\nAnche se nell'album della colonna sonora \u00e8 presente la nuova versione, mixata da Humberto Gatica, nella pellicola del film \u00e8 inserita la versione \"natalizia\" \"It Must Have Been Love (Christmas For The Broken-Hearted)\".\nIn una delle scene del film, quando Vivian (Julia Roberts) \u00e8 nella limousine, Edward (Richard Gere) sta per lasciare l'albergo, capisce di essere innamorato di lei, ma forse \u00e8 \"troppo tardi\", appunto \u2013 come spiega la canzone \u2013 \"it must have been love, but it's over now\".\nCome suggerisce gi\u00e0 il titolo, il testo parla di un rapporto di coppia ormai chiuso, ma che, ripensandoci, deve avere significato molto di pi\u00f9 che un semplice flirt.\nAltre versioni.\nNel 1992 nell'album \"Tourism\" \u00e8 stata inserita una versione che bilancia una parte \"live\", ed un'altra in studio, in cui \"It Must Have Been Love\" \u00e8 stata rivisitata in una versione melodica e country.\nNel 1996, con la pubblicazione della raccolta \"Baladas En Espa\u00f1ol\", \"It Must Have Been Love\" viene reinterpretata in una versione in spagnolo, intitolata \"No S\u00e9 Si Es Amor\" (\u00abNon So Se \u00e8 Amore\u00bb).\nCon la pubblicazione di \"Travelling\", nel 2012, \"It Must Have Been Love\" \u00e8 stata riproposta in chiusura dell'album, in una versione orchestrale, del \"the Night of The Proms\" di Rotterdam.\nVideo.\nIl video di \"It Must Have Been Love\" \u00e8 stato diretto da Doug Freel nel 1990, in due versioni, con alcune scene con Richard Gere e Julia Roberts, tratte dal film \"Pretty Woman\", e in un'altra, in cui non ci sono riferimenti cinematografici. Entrambe le versioni sono state pubblicate, nel corso degli anni, in alcuni video compilation del gruppo.\nIt Must Have Been Love (Christmas for the Broken Hearted).\nIt Must Have Been Love (Christmas for The Broken Hearted) \u00e8 un singolo del duo svedese Roxette, pubblicato nel 1987.\nIl singolo \u00e8 stato pubblicato solo in Svezia.\nIl brano, \"It Must Have Been Love (Christmas for The Broken Hearted)\", scritto da Per Gessle, \u00e8 stato riadattato nel 1990, per la colonna sonora del celebre film commedia, con Julia Roberts e Richard Gere, \"Pretty Woman\", e reintitolato \"It Must Have Been Love\"."}
{"id": "1997436", "revid": "767487", "url": "https://it.wikipedia.org/wiki?curid=1997436", "title": "Lions (rugby a 15)", "text": "Lions \u00e8 una \"franchise\" sudafricana professionistica di rugby a 15 che milita nel campionato Super Rugby.\nIstituita nel 1997 con il nome di Golden Cats come propaggine professionistica dell'ex squadra provinciale del Transvaal, mut\u00f2 successivamente il suo nome in Cats e, dal 2006, Lions.\nVanta come miglior risultato la finale dell'edizione di Super Rugby del Super Rugby 2016, dove perse per 20-3 contro i neozelandesi degli Hurricanes di Wellington.\nL'area della \"franchise\", al 2016, copre parte dell'ex provincia del Transvaal e precisamente la citt\u00e0 di Johannesburg (Gauteng) e le nuove province del Nordovest e di Mpumalanga.\nMutua numerosi giocatori dalle squadre provinciali di Currie Cup dei Golden Lions di Johannesburg, dei Leopards di Potchefstroom (Nordovest) e dei Pumas di Nelspruit (Mpumalanga), oltre che dalle squadre di club appartenenti a dette province.\nPer esigenze di sponsorizzazione sono chiamati anche Emirates Lions dal nome della compagnia aerea Emirates.\nLa squadra disputa i suoi incontri interni all'Ellis Park di Johannesburg, impianto capace di circa spettatori."}
{"id": "1997439", "revid": "647919", "url": "https://it.wikipedia.org/wiki?curid=1997439", "title": "Stimmatine", "text": ""}
{"id": "1997440", "revid": "921573", "url": "https://it.wikipedia.org/wiki?curid=1997440", "title": "All at Once", "text": ""}
{"id": "1997441", "revid": "287204", "url": "https://it.wikipedia.org/wiki?curid=1997441", "title": "Supernatural (album)", "text": ""}
{"id": "1997443", "revid": "400694", "url": "https://it.wikipedia.org/wiki?curid=1997443", "title": "Supernatural", "text": "Supernatural (\"Soprannaturale\" in inglese) pu\u00f2 riferirsi a:"}
{"id": "1997447", "revid": "118518614", "url": "https://it.wikipedia.org/wiki?curid=1997447", "title": "Michael Parkes", "text": "Biografia.\nParkes ha studiato arte grafica e pittura alla University of Kansas. Il suo particolare stile artistico si \u00e8 sviluppato in isolamento, dopo un periodo di crisi che gli fece abbandonare la pratica d'arte e lo port\u00f2 a viaggiare in India in cerca di illuminazione filosofico-esistenziale.\nInizialmente ha usato uno stile espressionista astratto, seguendo gli insegnamenti dei suoi maestri. Ma dopo la sua pausa riflessiva, Parkes ha sviluppato disegno e pittura di stile meticoloso con rappresentazione realistica dettagliata, che gli ha permesso di dare piena espressione alle immagini del suo interiore.\nLo stile corrente di Parkes pu\u00f2 esser descritto come realistico di base, con soggetti magici e misteriosi e successivi sviluppi caratterizzati da realismo fantastico. Parkes stesso ha scritto che il suo stile deriva da uno studio delle dottrine esoteriche orientali e occidentali, e le sue immagini provengono da una serie di tradizioni, tra le quali quella cabalistica e tantrica, ma costruite in forme scaturite dalla sua fantasia, che le rende immediatamente accessibili allo sguardo. Strane bestie incontrano misteriose donne alate, il Bene ed il Male combattono conflitti immemori, il tutto sospeso in un ambiente privo di gravit\u00e0 dove universi sono distrutti e ricreati a soddisfare i desideri del cuore.\nDa studente, Parkes fu affascinato dai vari procedimenti grafici usati in laboratori d'arte, e in seguito \u00e8 diventato un esperto della litografia su pietra. Molti dei suoi pi\u00f9 recenti lavori sono stati prodotti in edizioni numerate aurografiche in gicl\u00e9e.\nTra i poster pi\u00f9 noti di Parkes figurano i seguenti: \"Gargoyles, Deva, Swan Lake, Tuesday's Child, Athena, The Creation, Desert Dream, Water Music, Circus Memories, Returning Home, Maria (particolare), The Source, Leda's Daughter, Magic Spring, Dawn, The Mask, Puppet Master, Desert Lotus.\""}
{"id": "1997459", "revid": "162719", "url": "https://it.wikipedia.org/wiki?curid=1997459", "title": "Stemma della Repubblica Serba", "text": ""}
{"id": "1997467", "revid": "363911", "url": "https://it.wikipedia.org/wiki?curid=1997467", "title": "Cono il taumaturgo", "text": "\u00c8 celebrato il 5 marzo. Nei racconti agiografici la sua figura \u00e8 spesso sovrapposta a quella di san Conone l'ortolano.\nIn greco il nome \u00e8 \"Konon\", derivante da \"konos\" che significa cono; in latino \u00e8 \"Conon\", che \u00e8 tradotto in Conone, familiarmente Cono, ma usato anche nelle varianti di Conolo e Conino, oppure unito ad altri nomi, es. Conantonio, come si rileva dai registri parrocchiali.\nAgiografia.\nLa \"Bibliotheca Sanctorum\", alla voce Conone, detto \"il Taumaturgo\", santo, martire in Isauria, antica provincia dell'Asia Minore (odierna Turchia), indica di consultare la vita di Conone l'Ortolano nella quale si scrive che i sinassari bizantini venerano al 5 marzo un altro Conone (...).\nA Castelcivita il santo martire e patrono principale, festeggiato il 3 giugno, \"dies festivitatis\", secondo un culto \"ab immemorabili\", \u00e8 anche vescovo della citt\u00e0 di Bidana, come si evince dalla seguente notizia riportata negli \"Acta Sanctorum martii\" (5 marzo):\nSecondo le antiche notizie ecclesiastiche, l'Isauria era una provincia situata sotto il patriarcato di Antiochia, verso il mar Mediterraneo tra la Panfilia e la Cilicia, a cui Tolomeo attribu\u00ec la parte marittima di quella. In quel luogo la sede metropolitana di Seleucia aveva sotto di s\u00e9 22 episcopati, tra i quali vi era la citt\u00e0 di Bida (o Sbida) della quale il vescovo Conone sottoscrisse il sesto atto del Concilio di Calcedonia. Invece i Greci, pi\u00f9 tardi, denominarono Bida un villaggio.\nCono o Conone era oriundo della citt\u00e0 di Bidana, situata nel Tauro a 18 stadi (circa 3 o pi\u00f9 chilometri) da Isauropoli, la citt\u00e0 degli Isauriani e a 40 miglia da Iconio (Konia), e figlio di Nestore e Nada, e visse al tempo degli Apostoli.\nCostretto dai genitori a sposarsi, sebbene fosse suo proposito conservare il celibato, riusc\u00ec a far condividere il suo parere alla sposa Anna e i coniugi vissero in castit\u00e0.\nL'apostolo Paolo rinunci\u00f2 ad evangelizzare la regione del Tauro e san Conone \u00ab...fu chiamato da Dio allo stato sacerdotale per mezzo dei Serafini e, prontamente, ne esegu\u00ec la volont\u00e0\u00bb.\nIn ogni cosa era guidato dall'arcangelo ed arcistratega Michele, principe delle legioni celesti, il quale, condottolo con s\u00e9 in cielo, \u00ab...ancor fanciullo gli fece contemplare, nel suo splendore, il celeste Re della gloria\u00bb, gli mostr\u00f2 una veste bianca, gli insegn\u00f2 la Fede in Cristo, battezzandolo nel nome della Santa Trinit\u00e0, autrice della vita e gli rivel\u00f2 i misteri divini.\nL'Arcangelo gli rimase accanto per tutta la vita, assistendolo invisibilmente, e gli confer\u00ec il potere di straordinari miracoli, tramite i quali consegu\u00ec la santit\u00e0, persuase Anna a conservare la verginit\u00e0 e convert\u00ec i genitori, impartendo loro il battesimo. Si dice che fu d'esempio al padre Nestore, affinch\u00e9 prendesse su di se, per Cristo, la palma del martirio.\nIn seguito alla morte del padre, ucciso dai pagani (gli idolatri), riprese nel luogo la ricerca e la disputa tra Conone e questi ultimi, su quale Dio fosse pi\u00f9 potente, quello del Santo o quello dei pagani. Si racconta che costoro stavano per andare lontano, verso una grotta oscura, denominata Kaklimi, per preparare una festa al dio Apollo. Si decise, concordemente, che il dio pi\u00f9 potente appartenesse a chi fosse arrivato per primo nella grotta. I pagani correvano a cavallo per raggiungere il luogo stabilito, mentre Cono andava a piedi. Nonostante ci\u00f2, arriv\u00f2 egli per primo; tanto li super\u00f2 nella corsa che, quando torn\u00f2 indietro, li incontr\u00f2 che correvano molto sudati ed affannati. Avendo visto questo fatto straordinario, i pagani si meravigliarono di ci\u00f2, tuttavia, permanendo nelle loro credenze, cercarono di sapere dall'idolo del demone quale dio fosse pi\u00f9 potente. Allora Cono ordin\u00f2 all'idolo di far scendere il demonio, al quale consegn\u00f2 i pagani che avevano preparato sacrifici agli d\u00e8i; il demonio tenebroso e tartareo, che negava, apertamente, l'esistenza di Dio, fu costretto a riconoscerlo e, avvicinatosi ai piedi di Cono disse: \u00abEsiste un solo Dio, il Cristo, che \u00e8 da te predicato\u00bb. \nAllora i pagani si convertirono e dissero ad alta voce: \u00abUno \u00e8 il Dio di Conone e il Dio di Conone vinse\u00bb.\nPerci\u00f2 tali parole sono tuttora proclamate ad alta voce dai fedeli Isauriani, quando si celebra la memoria del Santo Martire (5 marzo).\nFrattanto, quando morirono la madre e la sposa, egli si ritir\u00f2 per condurre una vita di preghiera nell'ascesi. Il Signore lo premi\u00f2 \u00ab...adornandolo di doni, virt\u00f9 ammirabili e grazie\u00bb, particolarmente dello spirito di profezia e della scrutazione dei cuori, per i quali condusse molti peccatori sulla via della salvezza e molti giusti a maggior perfezione, operando miracoli.\nFu celebrato soprattutto per il suo potere sui demoni, da cui gli venne l'appellativo di \"taumaturgo\", cio\u00e8 operatore di miracoli.\nSi dice che Conone ricevette da Dio tanta forza e potere sui demoni, che, alcuni mandava a lavorare la terra e a far la guardia ai frutti, altri chiuse in vasi d'argilla che sigill\u00f2, nascose e colloc\u00f2 nelle fondamenta della sua casa da costruire.\nIntanto arriv\u00f2 ad Iconio il prefetto Magnus, incaricato dall'imperatore di far perire i cristiani impenitenti. Egli si rec\u00f2 a Bidana, fece catturare Conone, poich\u00e9 aveva apertamente predicato Cristo vero Dio e cerc\u00f2, invano, di convincere Cono a rinnegare la propria fede, offrendogli, in cambio, un sacerdozio pagano; in seguito al suo rifiuto lo fece flagellare crudelmente e incatenare.\nAvendo saputo ci\u00f2, una moltitudine di popolo, accorsa da Isauropoli, si precipit\u00f2 a liberarlo e a uccidere il prefetto: dopo che tutti furono illuminati dal Santo e conobbero la verit\u00e0, credettero in Ges\u00f9 Cristo. Il prefetto, saputo ci\u00f2, fugg\u00ec.\nGli Isauriani, avendo liberato Cono dalle catene e pulito il suo corpo dai rivi di sangue, lo portarono nella sua casa, dove visse ancora due anni.\n\u00abO glorioso Martire, S. Cono, mi congratulo con voi, che, dopo la vostra beatissima morte, foste innalzato da Dio alla gloria, che ora godete nel Paradiso. Risvegliatemi, vi prego, dal mio letargo, riscaldate il mio cuore nel servizio del Signore, s\u00ec che sia tutto ripieno di santa carit\u00e0. Impetratemi una buona e santa morte; e voi aiutatemi, assistetemi negli ultimi istanti del viver mio, perch\u00e9, per voi e con voi, possa venire ad amare, ringraziare, benedire e lodare il Signore eternamente, nella gloria Celeste. Cos\u00ec sia\u00bb.\nDopo la sua morte, i cristiani vollero trasformare in chiesa la sua dimora. Scavando le fondamenta si scoprirono le 30 giare, sigillate ed interrate, dentro le quali erano chiusi gli spiriti maligni. Appena fu aperto uno solo di quei vasi (coloro che costruivano la chiesa credettero che contenesse oro, a motivo del suo peso), subito uscirono due terribili demoni infuriati, che dichiararono di chiamarsi Diomede e Cutonio, i quali ruppero le altre giare, liberando gli altri demoni che, usciti sotto forma di fuoco, si scatenarono nelle loro devastazioni e stramazzarono: i costruttori caddero a terra, la costruzione della chiesa fu sospesa, il legname e le funi bruciarono. Nessuno, certamente, dopo il tramonto del sole, osava andare in quel luogo.\nQuesta tirannide non fu di lunga durata, perch\u00e9 i cristiani furono liberati per intercessione di san Conone, avendogli offerto preghiere, veglie e digiuni.\nCulto.\nIn Oriente san Cono \u00e8 festeggiato il 5 marzo con solenne venerazione e, tra i vari inni e odi che cantano l'elogio delle sue gesta, vengono aggiunti i seguenti versi:\n\u00abO padre Conone, ai tuoi sordi abbandonati sulla terra, vieni allo stesso Dio con autorit\u00e0 e virt\u00f9 quasi come Dio\u00bb.\nFin dalla sera della vigilia, da tutta la regione vicina e anche dall'Isauria tutta intera, i pellegrini, muniti di fiaccole, arrivavano in processione a Bidana per l'ufficio della vigilia, recando pollame, mandrie di buoi e greggi, montoni tra i migliori, bestie da soma ecc. che offrivano al \"martirion\"; in cammino e nel santuario di San Conone, essi ripetevano a squarciagola l'acclamazione:\n\u00abUno solo \u00e8 il Dio di Conone e il Dio di Conone vinse\u00bb che i loro antenati avrebbero pronunziato, per la prima volta, quando il Santo distrusse i loro idoli.\n\u00c8 definito \"osiom\u00e0rtus\", cio\u00e8 martire pio, innocente, casto.\nAltre due date sono attribuite a Conone l'Isauriano: l'8 marzo nel Menologio di Latys\u00e8v e il 4 novembre nel Vaticano 1669.\nIl 5 marzo, oltre ad essere venerato dagli Ortodossi e dai greco-cattolici (alcuni il 6), lo \u00e8 anche dai Maroniti; il 18 marzo, invece, dai Copti-ortodossi e dagli etiopici.\nIn Occidente, la memoria del martire Conone fu introdotta nel Martirologio Romano al 26 febbraio da Cesare Baronio, associata ai santi Papia, Diodoro e Claudiano, pastori della Panfilia, che subirono il martirio a Perge, nel 250; l'attuale Martirologio Romano lo ricorda il 5 marzo.\nLa moglie Anna, che visse con lui in verginit\u00e0, \u00e8 riportata nello stesso giorno (26 febbraio) nel grande Menologio delle Vergini di Francesco Laherio.\nIl padre Nestore, invece, \u00e8 venerato il 2 marzo in Oriente e il 25 febbraio in Occidente."}
{"id": "1997470", "revid": "94647", "url": "https://it.wikipedia.org/wiki?curid=1997470", "title": "Palugana", "text": ""}
{"id": "1997471", "revid": "599013", "url": "https://it.wikipedia.org/wiki?curid=1997471", "title": "\u017darko \u010cabarkapa", "text": "Carriera.\nDopo aver giocato in Serbia e in Montenegro, \u010cabarkapa ha disputato tre stagioni in NBA, ma per via degli infortuni ha chiuso la sua carriera nel 2006 a soli 25 anni. Ritorner\u00e0 sul parquet nel 2009 per 4 brevi apparizioni con il Budu\u0107nost."}
{"id": "1997475", "revid": "287204", "url": "https://it.wikipedia.org/wiki?curid=1997475", "title": "Repalle", "text": "Repalle \u00e8 una suddivisione dell'India, classificata come \"municipality\", di 41.319 abitanti, situata nel distretto di Guntur, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 1' 0 N e 80\u00b0 50' 60 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Repalle assommava a 41.319 persone, delle quali 20.465 maschi e 20.854 femmine. I bambini di et\u00e0 inferiore o uguale ai sei anni assommavano a 4.208, dei quali 2.097 maschi e 2.111 femmine. Infine, coloro che erano in grado di saper almeno leggere e scrivere erano 28.704, dei quali 14.749 maschi e 13.955 femmine."}
{"id": "1997476", "revid": "287204", "url": "https://it.wikipedia.org/wiki?curid=1997476", "title": "Zarko Cabarkapa", "text": ""}
{"id": "1997478", "revid": "161374", "url": "https://it.wikipedia.org/wiki?curid=1997478", "title": "San Cono V. e M., 3 giugno", "text": ""}
{"id": "1997486", "revid": "827882", "url": "https://it.wikipedia.org/wiki?curid=1997486", "title": "Mamberamo", "text": "Il Mamberamo (indonesiano: \"Sungai Mamberamo\") \u00e8 un fiume dell'Indonesia, che scorre nella zona sud-occidentale dell'isola di Nuova Guinea, nella provincia di Papua.\nIl fiume nasce dalla confluenza dei fiumi Tariku e Taritatu. Da qui, il fiume scorre in direzione nord entrando in una grande vallata che attraversa i monti Van Rees (\"Pegunungan Van Rees\"), per poi raggiungere la pianura paludosa dove forma il suo ampio delta. Il Mamberamo sfocia nell'Oceano Pacifico, poco a nord di Capo d'Urville (\"Tanjung D'Urville\"), dopo aver percorso circa 670\u00a0km. Il lago di Rombebai e di Bira si trovano lungo il suo percorso.\nIl Mamberamo ha un bacino idrografico di 138.877\u00a0km\u00b2 e una profondit\u00e0 che varia tra gli 8 e i 33 metri. Secondo una ricerca condotta nel 1983, la portata d'acqua pu\u00f2 raggiungere i 5.500\u00a0m\u00b3/secondo. Il fiume \u00e8 navigabile per circa 240\u00a0km dalla foce.\nStoria.\nNel 1545, il navigatore spagnolo \u00cd\u00f1igo Ortiz de Retes navig\u00f2 lungo la costa settentrionale della Nuova Guinea. Arrivato alla foce del fiume Mamberamo, dichiar\u00f2 il territorio propriet\u00e0 della Corona spagnola, e l'isola venne battezza \"Nuova Guinea\", nome con cui oggi \u00e8 ancora conosciuta.\nIl primo europeo a risalire il fiume \u00e8 stato l'olandese Braam Van Morris nel 1883. Morris, che abitava nelle isole Molucche, rem\u00f2 lungo il fiume per accertarsi se fosse navigabile dalle navi a vapore. L'anno seguente, nel 1884, Bram Van Morris ritorn\u00f2 con la sua nave a vapore \"Harvik\" e risal\u00ec il fiume per 80\u00a0km.\nEcologia.\nIl bacino del Mamberamo offre riparo ad alcuni popoli mai entrati in contatto con la \"moderna\" civilizzazione e presenta una straordinaria biodiversit\u00e0; ad esempio lungo il fiume vivono due specie di coccodrillo: \"Crocodylus porossus\" e \"Crocodylus novaquinea\". Nel 1990, il governo indonesiano aveva progettato di costruire una grande diga idroelettrica sul Mamberamo che avrebbe sommerso gran parte della zona. Questo progetto \u00e8 stato poi accantonato a causa della crisi finanziaria indonesiana del 1998-1999, ma vi \u00e8 preoccupazione da parte dei gruppi ambientalisti che il progetto possa essere ripreso in futuro.\nL'area del Mamberamo, in linea di massima, \u00e8 rinchiusa dalle vicine catene montuose, tra cui Van Rees e i Monti Foja (noti anche come Foya). In questa area \u00e8 stata effettuata una ricerca condotta dall'Istituto scientifico Conservation International, l'Istituto indonesiano delle Scienze e l'Universit\u00e0 di Cenderawasih. Il team scientifico ha scoperto innumerevoli nuove specie animali e vegetali, tra cui due nuove specie di uccelli, il \"Parotia berlepschi\" un nuovo tipo di uccello del Paradiso e un uccello mielivoro (che si nutre solo di miele), venti nuove specie di rane e cinque nuovi tipi di palme.\nUtilizzi del fiume.\nI residenti locali utilizzano il Mamberamo come via di trasporto. Lungo le rive del fiume vengono coltivate piante di sago.\nFra le risorse presenti nell'area intorno al fiume, si segnalano carbone, gas naturale e oro."}
{"id": "1997488", "revid": "287204", "url": "https://it.wikipedia.org/wiki?curid=1997488", "title": "Oleksandr Henrichovy\u010d Beljavs'kyj", "text": "Vinse il campionato del mondo dei giovani nel 1973 a Teesside in Inghilterra con 8 \u00bd su 11, precedendo gli inglesi Tony Miles e Michael Stean. Nel 1975 ottiene il titolo di Grande maestro.\nVinse quattro volte il Campionato sovietico: nel 1974 (pari con Michail Tal'), nel 1980 (pari con Lev Psachis), nel 1987 (dopo match di spareggio con Valerij Salov) e nel 1990 (pari con Leonid Judasin, Evgenij Bareev e Aleksej Vy\u017emanavin).\nIl suo \"peak rating\" \u00e8 stato di 2.710 punti Elo nel luglio del 1997. \nIl suo Elo attuale (aprile 2008) \u00e8 di 2.641 punti Elo (n. 79 della lista).\nNel 1996 si trasfer\u00ec in Slovenia e da quell'anno gioca per tale paese in tutte le competizioni.\nPrincipali risultati di torneo.\nSi qualific\u00f2 per il torneo dei candidati nel ciclo 1982-85, perdendo per\u00f2 il match dei quarti di finale del 1983 con Kasparov.\nNel secondo match \"URSS contro Resto del Mondo\" del 1984 ottenne il punteggio migliore di tutta la squadra sovietica, vincitrice dell'incontro. Vinse 2-0 contro Yasser Seirawan e 1 \u00bd - \u00bd contro Bent Larsen.\nNel 1997 a Groninga partecip\u00f2 ai match dei candidati per determinare lo sfidante di Karpov per il campionato del mondo FIDE.\nVinse con Jan Timman (+1 =1) e con Sergej Rubl\u00ebvskij (+1 =1), ma poi perse con Nigel Short [+1 \u20132).\nRisultati alle olimpiadi.\nBeljavs'kyj ha partecipato a 12 edizioni delle olimpiadi di scacchi (otto volte in prima scacchiera): tre con l'URSS dal 1982 al 1988, una con l'Ucraina nel 1992, sette con la Slovenia dal 1996 al 2008.\nHa giocato 127 partite, realizzando complessivamente +58 =54 \u201315 (66,9 %). Ha vinto con l'URSS tre medaglie d'oro di squadra e tre di bronzo individuali.\nCompositore di studi.\nBeljavs'kyj \u00e8 anche un compositore di studi di prim'ordine: ha composto circa 50 studi, alcuni dei quali assieme a Leopold Mitrofanov, ottenendo sei primi premi in concorsi internazionali."}
{"id": "1997490", "revid": "287204", "url": "https://it.wikipedia.org/wiki?curid=1997490", "title": "Renigunta", "text": "Renigunta \u00e8 una suddivisione dell'India, classificata come \"census town\", di 23.852 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 13\u00b0 39' 0 N e 79\u00b0 31' 0 E e ha un'altitudine di 106 .\nSociet\u00e0.\nEvoluzione demografica.\nAl censimento del 2001 la popolazione di Renigunta assommava a 23.852 persone, delle quali 11.992 maschi e 11.860 femmine. I bambini di et\u00e0 inferiore o uguale ai sei anni assommavano a 2.537, dei quali 1.263 maschi e 1.274 femmine. Infine, coloro che erano in grado di saper almeno leggere e scrivere erano 18.247, dei quali 9.923 maschi e 8.324 femmine."}
{"id": "1997492", "revid": "486946", "url": "https://it.wikipedia.org/wiki?curid=1997492", "title": "Aeroporto internazionale di Kansai", "text": ""}
{"id": "1997495", "revid": "287204", "url": "https://it.wikipedia.org/wiki?curid=1997495", "title": "Rayadurg", "text": "Rayadurg \u00e8 una suddivisione dell'India, classificata come \"municipality\", di 54.127 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 41' 60 N e 76\u00b0 52' 0 E e ha un'altitudine di 543 .\nSociet\u00e0.\nEvoluzione demografica.\nAl censimento del 2001 la popolazione di Rayadurg assommava a 54.127 persone, delle quali 27.428 maschi e 26.699 femmine. I bambini di et\u00e0 inferiore o uguale ai sei anni assommavano a 7.228, dei quali 3.652 maschi e 3.576 femmine. Infine, coloro che erano in grado di saper almeno leggere e scrivere erano 30.304, dei quali 17.814 maschi e 12.490 femmine."}
{"id": "1997498", "revid": "599013", "url": "https://it.wikipedia.org/wiki?curid=1997498", "title": "Chiesa di Sant'Andrea (Mioglia)", "text": "La chiesa di Sant'Andrea Apostolo \u00e8 un luogo di culto cattolico situato nel comune di Mioglia, in via Acqui, in provincia di Savona. La chiesa \u00e8 sede della parrocchia omonima della zona pastorale Savonese della diocesi di Acqui.\nSi trova sulla riva destra dell'omonimo torrente, poco fuori dal centro abitato, lungo la strada che conduce in localit\u00e0 Miogliola nel comune alessandrino di Pareto.\nStoria.\nNon si hanno notizie certe sull'origine della parrocchia. Una tradizione, riportata in un documento dell'archivio parrocchiale, indica la primitiva chiesa sorta almeno in epoca medievale attigua al castello di Mioglia, lungo l'odierno confine con Pareto.\nL'edificio attuale risale presumibilmente al 1600 circa. L'elenco dei parroci inizia infatti dall'anno 1619 con Mallarino Giovanni e pare che nell'anno della peste (1635) la chiesa fosse gi\u00e0 edificata.\nDescrizione.\nLa chiesa \u00e8 a croce latina divisa in tre navate da sei colonne in pietra in blocco unico. All'esterno si apre una piccola piazza di fronte all'ingresso, circondata da un muretto aperto al centro con un portico.\nL'interno \u00e8 decorato con affreschi di Pietro Ivaldi di Toleto (detto \"il Muto\") e del savonese Dellepiane. Vi \u00e8 un organo a canne (1773) e un bel coro in noce (1744). L'altare maggiore \u00e8 in marmo come anche due dei quattro laterali (Sacro Cuore e Anime), mentre gli altri due sono in pietra ed entrambi dedicati alla Madonna. L'acquasantiera riporta la data 1663, mentre il portone di ingresso \u00e8 datato 1701.\nIl portale di ingresso della chiesa presenta l'incisione \"terribilis est locus iste\".\nAltri edifici religiosi.\nNel territorio parrocchiale sorgono altre due cappelle di una certa importanza in localit\u00e0 Dogli e Schegli. Una terza cappella di pi\u00f9 modeste dimensioni sorge anche in localit\u00e0 Merizzo.\nUn tempo esisteva anche una cappella dedicata a san Martino di Tours nella localit\u00e0 che ancora oggi ne porta il nome. A lungo contesa tra Mioglia e Pareto, fu abbattuta nel 1770 perch\u00e9 minacciava rovina. Sul luogo si dice fosse passato il santo e avesse lasciato l'impronta del suo piede sulla roccia."}
{"id": "1997504", "revid": "300067", "url": "https://it.wikipedia.org/wiki?curid=1997504", "title": "Baltimore Bullets (originali)", "text": ""}
{"id": "1997505", "revid": "339392", "url": "https://it.wikipedia.org/wiki?curid=1997505", "title": "Generatore d'idrogeno", "text": ""}
{"id": "1997506", "revid": "125730762", "url": "https://it.wikipedia.org/wiki?curid=1997506", "title": "Un inviato molto speciale", "text": "Un inviato molto speciale \u00e8 una serie televisiva italiana del 1992 diretta da Vittorio De Sisti e andata in onda dal 15 settembre al 27 ottobre 1992 su Rai 2.\nLa serie ruota attorno alle peripezie dell'inviato Rai Damiano Tarantella, interpretato dall'attore Lino Banfi. La sigla di apertura e chiusura \u00e8 \"Un inviato molto speciale\" cantata dallo stesso protagonista Lino Banfi.\nTrama.\nDamiano Tarantella \u00e8 un giornalista di mezza et\u00e0 che lavora nella sede Rai di Bari, per caso \u00e8 l'inviato da Bari del programma 90\u00ba minuto per la partita Bari-Juventus, dove per\u00f2 non si rivela all'altezza del ruolo in quanto esce il tifoso che \u00e8 in lui. Ma questo lo rende famoso e viene chiamato dalla sede di Roma dove, pur combinando diversi guai, viene assunto. Ogni servizio, anche il pi\u00f9 semplice affidatogli, diventa pieno di peripezie e casini, da dove comunque riesce sempre ad uscirne pi\u00f9 o meno bene.\nProduzione.\nLa serie \u00e8 ambientata a Bari e Roma e si sposta anche in Africa nel penultimo episodio. Vede come interpreti principali Lino Banfi, Massimo Bellinzoni, Paolo Maria Scalondro, Augusto Zucchi, Cinzia Leone e Paolo De Vita. Composta da 8 episodi da circa 90 minuti ciascuno, \u00e8 andata in onda in prima visione su Rai 2 dal 15 settembre 1992 al 27 ottobre 1992.\nLa serie vede anche la partecipazione di Pippo Baudo, Renzo Arbore, Giancarlo Magalli, Aldo Biscardi, Fabrizio Maffei, Enza Samp\u00f2, Gigi Marzullo, Nadia Bengala e Maria Teresa Ruta nel ruolo di loro stessi."}
{"id": "1997508", "revid": "287204", "url": "https://it.wikipedia.org/wiki?curid=1997508", "title": "Rayachoti", "text": "Rayachoti \u00e8 una suddivisione dell'India, classificata come \"census town\", di 72.196 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 3' 0 N e 78\u00b0 45' 0 E e ha un'altitudine di 379 .\nSociet\u00e0.\nEvoluzione demografica.\nAl censimento del 2001 la popolazione di Rayachoti assommava a 72.196 persone, delle quali 37.147 maschi e 35.049 femmine. I bambini di et\u00e0 inferiore o uguale ai sei anni assommavano a 10.218, dei quali 5.196 maschi e 5.022 femmine. Infine, coloro che erano in grado di saper almeno leggere e scrivere erano 44.216, dei quali 26.271 maschi e 17.945 femmine."}
{"id": "1997510", "revid": "228587", "url": "https://it.wikipedia.org/wiki?curid=1997510", "title": "Cappella di Missione", "text": "La cappella di Missione \u00e8 il monumento artistico pi\u00f9 antico di Villafranca Piemonte, notevole soprattutto per gli affreschi del XV secolo che ricoprono interamente l'area presbiteriale.\nLa cappella.\nLa cappella \u00e8 situata fuori dall'abitato di Villafranca, in aperta campagna vicino ad un corso d'acqua alimentato da numerose risorgive. Le origini della cappella sono molto antiche; se ne parla in un documento del 1037 in cui il vescovo di Torino Landolfo donava le quattro chiese di Borgo Soave (l'antico nome di Villafranca) all'abbazia di Cavour. Alla fine del Trecento la cappella \u00e8 stata ricostruita ex novo ed \u00e8 stata completamente affrescata a partire dalle prime decadi del XV secolo.\nNei primi anni del Settecento la cappella \u00e8 stata nuovamente modificata, senza rispettarne i caratteri originari: venne aggiunta la sacrestia, rifatto l'antico tetto ed il campanile, aperta una nuova porta e tamponate le due finestra ai lati dell'altare. Fu inoltre costruito un nuovo altare (che nasconde in parte la vista dell'affresco della \"Deposizione\").\nOggi la chiesa presenta una facciata a capanna ed un piccolo campanile in cotto. Sopra il portale \u00e8 ancora visibile seppure molto compromessa una \"Annunciazione\", mentre del tutto illeggibili sono, pi\u00f9 in alto, le tracce di due figure di santi. Per tali affreschi \u00e8 stata ipotizzata una data intorno al 1530 ed una attribuzione dubitativa a Jacopino Longo. Sul lato sud della chiesa \u00e8 parzialmente visibile l'immagine di un grande \"San Cristoforo\".\nL'interno della cappella \u00e8 a navata unica divisa in due campate; la seconda che funge da presbiterio \u00e8 interamente decorata con affreschi di Aimone Duce, importante esponente del gotico internazionale in Piemonte, e da altri autori ignoti.\nGli affreschi.\nLa cappella presenta al suo interno un pregevole ciclo di affreschi dovuti in grande parte da Aimone Duce, di cui \u00e8 stata individuata la firma nell'affresco della \"Annunciazione\" nella lunetta della parete di fondo. Ad un altro artista sono stati assegnati gli affreschi nelle vele della volta (\"gli Evangelisti con i loro simboli\" rappresentati nello studio con accanto una cassa di libri) e della lunetta sulla parete destra (\"Madonna col Bambino e santi\")\nGli affreschi di Aimone Duce - eseguiti in data posteriore ma prossima al 1429 - comprendono sulla parete di fondo oltre alla Annunciazione firmata, una \"Deposizione\" di notevole qualit\u00e0, affiancata da due riquadri con immagini di santi che, come hanno appurato recenti studi, in due casi specifici celano ritratti dei duchi di Savoia Amedeo VIII e di sua moglie Maria di Borgogna (Santa Lucia e san Maurizio) e una \"Madonna del latte\". Sulla parete sinistra, oltre alla raffigurazione nella fascia pi\u00f9 in basso di una teoria di santi cari alla devozione popolare (l'Arcangelo Michele, Sant'Andrea, San Bernardo, Sant'Antonio Abate e San Costanzo)), il pittore esegu\u00ec un'opera di grande suggestione iconografica: la raffigurazione didascalica delle \"Virt\u00f9 teologali\" e, nel comparto inferiore, quella della \"Cavalcata dei Vizi capitali\" con figure allegoriche femminili poste in groppa a singolari animali, tormentate da diavoli e trascinate da una catena verso la bocca dell'inferno. La teoria dei santi eseguita da Aimone nella fascia inferiore degli affreschi continua sulla parete destra (San Claudio vescovo di Besan\u00e7on, San Sebastiano martirizzato, Santa Caterina di Alessandria, San Valeriano, San Giovanni Battista).\nBibliografia.\nArabella Cifani, Franco Monetti, Marco Piccat, Carlotta Venegoni, Augusto Cantamessa, La cappella di Santa Maria di Missione di Villafranca Piemonte. Un capolavoro del gotico internazionale italiano, Torino, Umberto Allemandi ed.,2014"}
{"id": "1997512", "revid": "158286", "url": "https://it.wikipedia.org/wiki?curid=1997512", "title": "Gunmandu", "text": ""}
{"id": "1997514", "revid": "19161560", "url": "https://it.wikipedia.org/wiki?curid=1997514", "title": "Manush", "text": ""}
{"id": "1997515", "revid": "287204", "url": "https://it.wikipedia.org/wiki?curid=1997515", "title": "Rampachodavaram", "text": " \nRampachodavaram \u00e8 una suddivisione dell'India, classificata come \"census town\", di 9.633 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Rampachodavaram assommava a 9.633 persone, delle quali 4.846 maschi e 4.787 femmine. I bambini di et\u00e0 inferiore o uguale ai sei anni assommavano a 1.007, dei quali 556 maschi e 451 femmine. Infine, coloro che erano in grado di saper almeno leggere e scrivere erano 7.115, dei quali 3.808 maschi e 3.307 femmine."}
{"id": "1997518", "revid": "256896", "url": "https://it.wikipedia.org/wiki?curid=1997518", "title": "Ciofs", "text": ""}
{"id": "1997522", "revid": "767487", "url": "https://it.wikipedia.org/wiki?curid=1997522", "title": "Clivus Suburanus", "text": "Il clivus Suburanus era una strada della Roma antica, una continuazione irregolare della valle della Subura, che saliva tra il colle Oppio e il Cispio fino alla porta Esquilina nelle Mura serviane. I resti della pavimentazione mostrano come seguisse il tracciato delle moderne via di Santa Lucia in Selci, via di San Martino e via di San Vito."}
{"id": "1997523", "revid": "287204", "url": "https://it.wikipedia.org/wiki?curid=1997523", "title": "Rameswaram (Andhra Pradesh)", "text": " \nRameswaram \u00e8 una suddivisione dell'India, classificata come \"census town\", di 14.981 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 14\u00b0 45' 10 N e 78\u00b0 33' 42 E\nSociet\u00e0.\nEvoluzione demografica.\nAl censimento del 2001 la popolazione di Rameswaram assommava a 14.981 persone, delle quali 7.571 maschi e 7.410 femmine. I bambini di et\u00e0 inferiore o uguale ai sei anni assommavano a 2.093, dei quali 1.064 maschi e 1.029 femmine. Infine, coloro che erano in grado di saper almeno leggere e scrivere erano 7.212, dei quali 4.457 maschi e 2.755 femmine."}
{"id": "1997524", "revid": "436907", "url": "https://it.wikipedia.org/wiki?curid=1997524", "title": "Live in Gda\u0144sk", "text": "Live in Gda\u0144sk \u00e8 il primo album dal vivo del cantautore britannico David Gilmour, pubblicato il 22 settembre 2008 dalla EMI.\nDescrizione.\nContiene la registrazione dell'ultimo concerto del tour del 2006 di David Gilmour, tenuto ai cantieri navali di Danzica in concomitanza con le celebrazioni del 26\u00ba anniversario della fondazione del sindacato Solidarno\u015b\u0107. \u00c8 anche il primo album dell'artista suonato con un'orchestra sinfonica (Polish Baltic Philharmonic Orchestra, diretta da Zbigniew Preisner).\nL'album \u00e8 stato commercializzato in cinque edizioni differenti, la cui standard \u00e8 composta da due CD audio. Le restanti edizioni presentano anche il DVD del concerto e materiale audio e video inedito."}
{"id": "1997535", "revid": "217591", "url": "https://it.wikipedia.org/wiki?curid=1997535", "title": "Tresto", "text": "Tresto \u00e8 una delle sei frazioni del comune di Ospedaletto Euganeo, nella quale sorge un santuario dedicato alla \"Beata Vergine del Tresto\".\nL'origine del santuario.\nSecondo la tradizione, il 21 settembre 1468 la Vergine apparve a un barcaiolo di Ponso, Giovanni Zelo. Questi, quella sera, rincasava da Padova, ma in vicinanza di Este si era fermato per dormire nella sua barca; fu svegliato da una donna che gli rivel\u00f2 di essere Maria, la Madre di Dio, lo invit\u00f2 a non bestemmiare e gli chiese di far erigere in quel punto una chiesa. \nL'uomo rispose che non sarebbe stato creduto, allora lei lo invit\u00f2 a conficcare un coltello nel terreno. Quando lui lo fece, estrasse il coltello insanguinato. Torn\u00f2 il giorno dopo con altri, alcuni provarono ed estrassero la lama bagnata di sangue, ma gli increduli non riuscivano pi\u00f9 ad estrarlo. Allora si decise la costruzione del santuario. Accanto all'edificio si trova una fonte, ritenuta dispensatrice di guarigioni miracolose"}
{"id": "1997542", "revid": "287204", "url": "https://it.wikipedia.org/wiki?curid=1997542", "title": "Ramapuram (Andhra Pradesh)", "text": "Ramapuram \u00e8 una suddivisione dell'India, classificata come \"census town\", di 5.718 abitanti, situata nel distretto di Kurnool, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 15\u00b0 16' 60 N e 77\u00b0 52' 0 E e ha un'altitudine di 406 .\nSociet\u00e0.\nEvoluzione demografica.\nAl censimento del 2001 la popolazione di Ramapuram assommava a 5.718 persone, delle quali 3.009 maschi e 2.709 femmine. I bambini di et\u00e0 inferiore o uguale ai sei anni assommavano a 715, dei quali 388 maschi e 327 femmine. Infine, coloro che erano in grado di saper almeno leggere e scrivere erano 2.386, dei quali 1.583 maschi e 803 femmine."}
{"id": "1997547", "revid": "287204", "url": "https://it.wikipedia.org/wiki?curid=1997547", "title": "Ramanayyapeta", "text": " \nRamanayyapeta \u00e8 una suddivisione dell'India, classificata come \"census town\", di 22.323 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nSociet\u00e0.\nEvoluzione demografica.\nAl censimento del 2001 la popolazione di Ramanayyapeta assommava a 22.323 persone, delle quali 11.313 maschi e 11.010 femmine. I bambini di et\u00e0 inferiore o uguale ai sei anni assommavano a 2.405, dei quali 1.223 maschi e 1.182 femmine. Infine, coloro che erano in grado di saper almeno leggere e scrivere erano 16.782, dei quali 8.933 maschi e 7.849 femmine."}
{"id": "1997548", "revid": "1745361", "url": "https://it.wikipedia.org/wiki?curid=1997548", "title": "Costa del Coromandel", "text": "La costa del Coromandel \u00e8 il nome dato a una frangia costiera del sud-est della penisola indiana, negli stati del Tamil Nadu e dell'Andhra Pradesh. Il nome deriva dall'occidentalizzazione della parola \"Chola mandalam\", vale a dire la regione (\"mandalam\") dei Chola.\nStoricamente la costa del Coromandel si riferisce al tratto di costa tra Capo Calimere (Kodikkarai), vicino al delta del fiume Kaveri, fino alla foce del fiume Krishna.\nStoria.\nIl Coromandel costitu\u00ec nell'epoca moderna una delle porte d'accesso al subcontinente indiano da parte degli europei. Alla fine del 1530 la costa ospitava tre insediamenti portoghesi a Nagapattinam, S\u00e3o Tom\u00e9 de Meliapore e Pulicat. Nel XVII e XVIII secolo, la costa di Coromandel fu teatro di rivalit\u00e0 tra le potenze europee per il controllo del commercio indiano. Gli inglesi si stabilirono a Fort St George (Madras) e Masulipatnam, gli olandesi a Pulicat, Sadras e Covelong, i francesi a Pondicherry, Karaikal e Nizampatnam, i danesi a Dansborg e a Tharangambadi. Gli inglesi ottennero progressivamente il predominio sulla costa e su tutto il subcontinente, anche se la Francia mantenne le minuscole enclave di Pondich\u00e9ry e Karaikal fino al 1954."}
{"id": "1997549", "revid": "24099", "url": "https://it.wikipedia.org/wiki?curid=1997549", "title": "Chiesa di San Martino a Castagno d'Andrea", "text": ""}
{"id": "1997553", "revid": "287204", "url": "https://it.wikipedia.org/wiki?curid=1997553", "title": "Ramagundam", "text": "Ramagundam \u00e8 una suddivisione dell'India, classificata come \"municipality\", di 235.540 abitanti, situata nel distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 17\u00b0 51' 40 N e 78\u00b0 44' 22 E e ha un'altitudine di 530 .\nSociet\u00e0.\nEvoluzione demografica.\nAl censimento del 2001 la popolazione di Ramagundam assommava a 235.540 persone, delle quali 120.307 maschi e 115.233 femmine. I bambini di et\u00e0 inferiore o uguale ai sei anni assommavano a 24.271, dei quali 12.427 maschi e 11.844 femmine. Infine, coloro che erano in grado di saper almeno leggere e scrivere erano 151.489, dei quali 86.791 maschi e 64.698 femmine."}
{"id": "1997555", "revid": "1632387", "url": "https://it.wikipedia.org/wiki?curid=1997555", "title": "Cronide di Capo Artemisio", "text": "Il Cronide di capo Artemisio \u00e8 una statua bronzea (h. 209 cm) dell'antica Grecia, databile al 480-470 a.C. circa e conservata nel Museo archeologico nazionale di Atene. Fu ritrovata nei fondali marini antistanti capo Artemisio, nell'odierna Eubea, ed \u00e8 una delle pochissime opere bronzee originali che ci sono giunte.\nStoria.\nIl ritrovamento della statua avvenne nel 1926, anche se il recupero fu completato nel 1928. Essa si trovava nei pressi di un relitto databile intorno al 200 a.C., del quale si sa poco, in quanto la spedizione di recupero fu interrotta a causa della morte di un sub e mai pi\u00f9 ripresa. Si presume che la nave fosse di origine romana, una delle tante navi che all'epoca solcavano quei mari per portare elementi di arte greca verso Roma. Anche se cos\u00ec fosse, a causa dell'interruzione dell'operazione di recupero, non \u00e8 ancora chiaro se la statua fosse imbarcata sul vascello o no.\nSi \u00e8 cercato senza successo di accostare il \"Cronide\" a uno dei grandi bronzisti greci dell'epoca, i cui nomi ci sono stati tramandati dalle fonti: Onata di Egina, Pitagora di Reggio o Calamide. La mancanza per\u00f2 di opere certe e l'inesistenza di accenni diretti al dio di Capo Artemisio rendono impossibile formulare un'attribuzione sicura.\nDescrizione e stile.\nLa statua rappresenta una figura maschile nuda protesa probabilmente nel lancio di un fulmine in avanti: guardando il busto frontalmente, le gambe sono saldamente poggiate a terra e ruotate verso sinistra. Il peso del corpo \u00e8 sulla gamba sinistra e con quella destra, invece, cerca di darsi la spinta. Le braccia sono entrambe distese all'altezza delle spalle e il volto \u00e8 ruotato sempre verso sinistra fissando un obiettivo. Il braccio sinistro \u00e8 nell'atto di prendere la mira e quello destro \u00e8 teso indietro, ma non \u00e8 chiaro cosa la statua dovesse tenere nella mano destra, forse un fulmine oppure un tridente (si tratterebbe quindi di una figura di Zeus o, rispettivamente, di Poseidone, entrambi figli di Crono, da cui il nome \"Cronide\"), o qualcos'altro. Il volto barbuto e con l'acconciatura finemente cesellata \u00e8 tipico delle statue di divinit\u00e0.\nLo scultore voleva indicare movimento dinamico, con l'apertura delle gambe, detta a \"forbice\", restando attento all'equilibrio compositivo, che per i greci stava a simboleggiare qualit\u00e0 interiori. Braccia e gambe nel complesso formano un chiasmo, ovvero una figura simile alla lettera chi dell'alfabeto greco (\"\u03c7\"), secondo una modalit\u00e0 compositiva assai in voga nel periodo arcaico; rispetto a atleti precedenti \u00e8 chiaro per\u00f2 come il \"Cronide\" sondi maggiormente lo spazio circostante con la posa aperta, sebbene sia ancora prevalente una visione di tipo frontale.\nSi presume che in origine negli occhi ci fossero inserti in avorio, che le sopracciglia fossero rivestite in argento e che le labbra e i capezzoli fossero rivestiti in rame.\nOmaggi e citazioni.\nIl volto compare su un francobollo greco da 0,10 \u20ac emesso nel 2007. Nel 2015 le poste greche hanno dedicato all'intera scultura un francobollo da 0,47 \u20ac."}
{"id": "1997563", "revid": "1776051", "url": "https://it.wikipedia.org/wiki?curid=1997563", "title": "Michelangelo De Cesare", "text": "Fu senatore del Regno d'Italia nella XVIII legislatura."}
{"id": "1997566", "revid": "818842", "url": "https://it.wikipedia.org/wiki?curid=1997566", "title": "Arco di Dolabella e Silano", "text": ""}
{"id": "1997568", "revid": "19162088", "url": "https://it.wikipedia.org/wiki?curid=1997568", "title": "Geer (comune belga)", "text": ""}
{"id": "1997572", "revid": "1892728", "url": "https://it.wikipedia.org/wiki?curid=1997572", "title": "Limone di Troia", "text": ""}
{"id": "1997573", "revid": "729019", "url": "https://it.wikipedia.org/wiki?curid=1997573", "title": "Rolladen Schneider LS4", "text": "Il Rolladen Schneider LS4 \u00e8 un aliante monoposto classe Standard, fabbricato da Rolladen Schneider Flugzeugbau Gmbh tra il 1980 e il 2003.\nStoria.\nSviluppo.\nL'LS4 nasce come successore del LS1 nella classe standard, il primo volo si svolge nel 1980.\nUn totale di 1.048 esemplari sono stati prodotti fino al fallimento di Rolladen-Schneider, la casa costruttrice, avvenuto nel 2003. La sua grande produzione (indice di grande apprezzamento da parte dei piloti) \u00e8 paragonabile solo a quello del Schempp-Hirth Discus.\nPiloti a bordo di LS4 si sono classificati primo e secondo nella classe standard al Campionato del Mondo 1981 a Paderborn, Germania Ovest, e nei primi sei posti nel 1983 in Nuovo Messico.\n\u00c8 ancora ritenuto un aliante di ottimo livello, ed \u00e8 quindi ancora diffuso.\nDato il continuo interesse nei confronti di questo velivolo, l'LS4 pu\u00f2 essere rimesso in produzione da parte del produttore sloveno AMS-volo.\nCaratteristiche di volo e peculiarit\u00e0 del velivolo.\nApprezzato per la docilit\u00e0 sui comandi, \u00e8 ottimo per i principianti e comunque il suo rendimento \u00e8 solo leggermente al di sotto della media nella sua classe (efficienza pari a 40.2).\nLa progettazione delle LS4 \u00e8 stata influenzata principalmente dalla esperienza che ROLLADEN-Schneider aveva acquisito con i precedenti LS2 e LS3 flapped, rispetto a cui presenta modifiche nei particolari aerodinamici. Ha un'ala con pianta a doppio-conicit\u00e0, rispetto ai predecessori LS1 ed LS2, \u00e8 caratterizzato da un ampliamento di tutte le superfici di controllo; gli alettoni sono stati allungati e modificati nel profilo.\nLa fusoliera e lo stabilizzatore sono simili a quelle progettate per l'LS3.\nAltri notevoli caratteristiche del nuovo disegno sono il carrello di atterraggio, ed il gancio per il cavo di traino, posto in posizione baricentrale davanti al carrello; anche i diruttori sono modificati e l'acqua di zavorra \u00e8 contenuta in un sistema a sacche.\nCaratteristiche costruttive.\nLa struttura \u00e8 interamente in vetroresina rinforzata in gran parte con schiume sintetiche.\nIl rivestimento esterno, come con la maggior parte degli alianti, \u00e8 in Gelcoat, che protegge la parte in composito da umidit\u00e0 e raggi UV; questo materiale permette anche di migliorare, durante la fase costruttiva di finitura, le caratteristiche del profilo, consentendo di raggiungere la qualit\u00e0 migliore di \"morbidezza\" del profilo, necessario per mantenere il flusso laminare.\nHa carrello e gancio di traino retrattili.\nVarianti.\ncontiene pi\u00f9 acqua di zavorra (15 litri in pi\u00f9 per semiala). Il carrello di atterraggio \u00e8 rafforzato con l'aggiunta di un ulteriore sistema di assorbimento degli urti, al fine di gestire l'aumento del peso lordo a pieno carico di acqua di zavorra.\nha una altezza verticale aumentata da 0,11\u00a0m a 1,43\u00a0m, mentre la fusoliera \u00e8 pi\u00f9 corta. I gusci dell'ala sono realizzati in carbonio, il controllo delle connessioni \u00e8 automatico, il cruscotto \u00e8 modificato."}
{"id": "1997574", "revid": "647919", "url": "https://it.wikipedia.org/wiki?curid=1997574", "title": "Alte frequenze", "text": ""}
{"id": "1997575", "revid": "466539", "url": "https://it.wikipedia.org/wiki?curid=1997575", "title": "Bordentown", "text": "Bordentown \u00e8 un comune degli Stati Uniti d'America, nella contea di Burlington, nello Stato del New Jersey. Secondo il censimento del 2000 la cittadina aveva una popolazione di 3.969 abitanti, scesa a 3.854 nel 2007. Bordentown si trova alla confluenza dei fiumi Delaware, Black's Creek e Crosswicks Creek, quest'ultimo segna il confine tra le contee di Burlington e Mercer.\nStoria.\nBordentown in origine venne riconosciuta come \"borough\", per un atto dell'assemblea legislativa del New Jersey datato 9 dicembre 1825, appartenente al comune di Chesterfield. Fu redifinita come \"city\" il 3 aprile 1867 e venne separata da Chesterfield nel 1877. La citt\u00e0 ebbe un ruolo importante nella guerra d'indipendenza americana: situata in una zona di patrioti venne occupata dagli assiani nel 1776 e razziata dagli inglesi nel 1778. Divenne una delle basi realiste nel New Jersey, assieme a Trenton e Princeton.\nGeografia fisica.\nSecondo lo United States Census Bureau la citt\u00e0 occupa un'area di 2,5 km\u00b2. Il 94,85 % (2,4 km\u00b2) \u00e8 occupata da terreno mentre lo 5,15 % (0,1 km\u00b2) da acque interne.\nLa citt\u00e0 \u00e8 circondata su tre lati dall'omonima township mentre sul lato ovest dall'unione tra il fiume Delaware e il Crosswicks Creek. La citt\u00e0 \u00e8 servita ad est dalla U.S. Route 130 e dalla U.S. Route 206 e a sud del Black's Creek dalla Interstate 295; a nord scorre la \"Mile Hollow Run\". Al di l\u00e0 del fiume Delaware vi \u00e8 Falls, sita nella contea di Bucks (Pennsylvania).\nInfrastrutture e trasporti.\nLa citt\u00e0 \u00e8 servita dalla tranvia interurbana denominata linea River."}
{"id": "1997576", "revid": "92723", "url": "https://it.wikipedia.org/wiki?curid=1997576", "title": "Te decet laus", "text": "Il Te decet laus \u00e8 un brevissimo inno in prosa della tradizione liturgica cristiana.\nSan Benedetto l'ha introdotto nella conclusione del mattutino monastico della domenica e delle feste, importandolo dalla liturgia orientale: infatti il testo \u00e8 la traduzione latina dell'inno che conclude la salmodia notturna, a sua volta ispirato ad un canto della liturgia sinagogale del sabato .\nDal punto di vista musicale, il repertorio gregoriano ci ha tramandato due melodie. La prima, autentica, viene cantata nel tempo pasquale. La seconda pi\u00f9 tardiva risale al XVII secolo, \u00e8 un adattamento dei maurini.\nIl testo.\nTraduzione:"}
{"id": "1997581", "revid": "26751", "url": "https://it.wikipedia.org/wiki?curid=1997581", "title": "Lupo iberico", "text": ""}
{"id": "1997589", "revid": "71814", "url": "https://it.wikipedia.org/wiki?curid=1997589", "title": "Ufficiale levatore", "text": ""}
{"id": "1997590", "revid": "188116", "url": "https://it.wikipedia.org/wiki?curid=1997590", "title": "Ippolito De Cristofaro", "text": "Biografia.\nBarone, Laureato in Scienze politiche e sociali, intraprese la carriera diplomatica. Nel 1876 divenne deputato del Regno, pi\u00f9 volte riconfermato, restando alla Camera fino al 1892.\nFu quindi senatore del Regno d'Italia dalla XVIII legislatura.\nDal 10 agosto 1896 alla sua morte \u00e8 stato anche Presidente del consiglio provinciale catanese.\nIl nipote Ippolito Luigi De Cristofaro, divenne anch'egli parlamentare."}
{"id": "1997591", "revid": "599013", "url": "https://it.wikipedia.org/wiki?curid=1997591", "title": "Antonio Cardillo", "text": "Carriera.\nLa parte principale della sua carriera si \u00e8 svolta nella , formazione in cui ha militato dal 1965 al 1973 ed ha conquistato una doppia promozione dalla Serie C alla Serie A.\nHa esordito in Serie A il 21 ottobre 1962 con il a Genova contro il Genoa (sconfitta per 1-0), disputando 6 partite nella Serie A 1962-1963.\nIn carriera ha collezionato complessivamente 31 presenze e 2 reti in Serie A con le maglie di Torino e Ternana, e 135 presenze e 25 reti in Serie B con , e Ternana.\nDal 1999 si occupa di arte contemporanea a Varese, dove abita dal 1996."}
{"id": "1997595", "revid": "1442080", "url": "https://it.wikipedia.org/wiki?curid=1997595", "title": "Giotto Giannoni", "text": "Biografia.\nGiotto Giannoni che pure non proveniva da famiglia di ceramisti, ma era, si dice, amante del bello e pittore autodidatta, inizia la sua formazione sin da ragazzino nella bottega di un fabbro savinese, dove sembra che pi\u00f9 di una volta fosse stato \u201csorpreso a costruire con la creta minuscole figurine\u201d; erano i primi sintomi della sua vocazione artistica, ed \u00e8 proprio allora, che egli fece i primi passi nella via della sua arte, \u201clo studio dei maestri del passato e la frequentazione assidua dei musei completarono la sua maturazione\u201d.\nA Giotto piaceva interessarsi d'arte, sapere tutto sulla storia della ceramica di Monte San Savino, dagli etruschi all'era medievale, alle tipologie sempre pi\u00f9 vivaci dell'epoca rinascimentale, alle policromie del Sei e del Settecento, alla ceramica del tardo Ottocento e del primo Novecento; tutto un lunghissimo arco di storia che inizia con i capolavori del pi\u00f9 grande figlio di Monte San Savino, lo scultore, architetto, ceramista Andrea Sansovino e che nei secoli successivi trova un filo conduttore di mirabile coerenza nell'attivit\u00e0 di alcune famiglie savinesi di ceramisti, i cui forni si spengono all'inizio del 900.\nCome scrive il Romanelli in un suo studio sulla ceramica savinese, nel volume \u201cMostra della Ceramica Toscana del 1972\": \"mentre in molte zone la ceramica muore con l'inizio del sec. XX, a Monte San Savino invece continua la sua vita per merito di Aretini ... Giotto Giannoni ... Lapucci ...\".\nInizio dell'attivit\u00e0.\nSullo scorcio degli anni '10, dopo aver combattuto valorosamente nella Grande Guerra, meritando una Medaglia d'Argento al Valor Militare, inizi\u00f2 verosimilmente la sua vera e propria attivit\u00e0 artistica di ceramista, sia a fianco dell'illustre ceramista savinese Zulimo Aretini, sia interessandosi ancora pi\u00f9 assiduamente all'arte, intraprendendo studi sulle origini e la storia della ceramica di Monte San Savino. Da queste profonde radici culturali, il giovane Giotto trasse la conoscenza artistica della ceramica e l'ispirazione per una personale ricerca innovativa.\nLa Bottega \"Ceramiche San Gallo\".\nBen presto tra il 1919 e il 1920 avvia un'attivit\u00e0 autonoma associandosi con Donatello Ceppodomo un esperto ceramista torniante. La bottega, assunse il nome di \u201cCeramiche San Gallo\u201d, ma l'attivit\u00e0 passava tra alti e bassi e fu proprio questo che indusse il Ceppodomo a farsi assumere come dipendente. Mancando di alcune conoscenze tecniche, Giotto decise di affinare le sue doti recandosi per alcuni mesi a Verona come decoratore presso la \u201cIndustria della Terra Cotta\u201d.\nAl suo ritorno Giotto, dotato a questo punto di \u201csolida esperienza tecnica e di mano delicatissima nel graffire e nel dipingere a cui univa un amore per i moduli del passato una forte genialit\u00e0 inventiva\u201d, si mette in proprio, come testimoniano le fatture inviate dal colorificio Romer per la vendita di smalti e colori nel settembre del '23, ancora conservate nell'archivio della famiglia. Probabilmente ha gi\u00e0 alle dipendenze Donatello Ceppodomo che il libro-cassa della Ditta registra ininterrottamente fra gli operai dal 1928 al 1944.\nTrasferimento a \"le fonti\".\nSede originaria della fabbrica era nella parte alta di Monte San Savino all'esterno delle mura castellane di fronte alla Porta Fiorentina, trasferendosi poi nel 1928, in localit\u00e0 Le Fonti, dove \u00e8 ancora l'attuale sede. La bottega raggiunse un notevole successo assumendo con la nuova sede un assetto di maggiore organizzazione. Dal citato libro di cassa in uso dal 1928 al 1944 si ricava l'idea, infatti, di un'azienda solida ed in espansione alla fine degli anni '20. Gi\u00e0 nel 1928 lavoravano stabilmente nella fabbrica oltre a Donatello Ceppodomo, Ivo Ficai, Sandro Mincinesi, Manlio Marcucci, Umberto Rossi e Aldo Sabbatini, che Giotto accolse come un figlio ed altri operai che a volte compaiono per lavori occasionali come nel caso di un tal \u201cPaiolo\u201d fornaciaio). Il bilancio economico realizzato nel 1928 porta un utile di 10.520 lire che \u00e8 pari ad un terzo di tutte le entrate. Proprio questa fiorente attivit\u00e0, questo bel lavorare, fanno s\u00ec che nel 1929 si aggiungono alle maestranze Luconi Cavallotti e in particolare il pittore Ovidio Gragnoli che lavora presso la bottega fino a tutto il 1930. Si hanno i primi successi e in un giornale del 1\u00ba dicembre 1928, che scrive sulla Mostra Provinciale d'Arte di Arezzo, si legge: \u201cnelle sale della ceramica espongono maestri come Antonio Brogi, Aretini Zulimo e Giannoni Giotto\u201d e continua \u201cGiotto cura la riproduzione degli esemplari, raggiungendo una perfezione tecnica che deriva dalla specializzazione, la quale sarebbe forse, consigliabile ad altri maestri\u2026omissis\u201d. In questi anni di maggiore successo la fabbrica viene anche premiata con Medaglia d'Oro alla Esposizione di Palazzo Vecchio in Firenze nel 1929 e con un premio a Bolzano nel 1930. Sotto la guida di Giotto la bottega fu un vero laboratorio dell'arte ceramica a tutto campo, come testimoniano, tra l'altro, le ordinazioni per opere della pi\u00f9 ampia variet\u00e0 tipologica, da ogni parte del mondo e le specifiche richieste \u2013 non di rado assai sofisticate \u2013 degli amatori.\nDal libro-cassa risultano anche commesse e clienti importanti: nel 1929 la contessa Guicciardini e nel 1930 Carlo d'Angi\u00f2 fanno acquisti, nel 1930 risulta una grossa fornitura ad un cliente di Montreal e una seconda a Chicago, nel 1933 una vendita a Miami. Altri nomi di clienti esteri compaiono senza che ne sia indicata la provenienza. Nella tradizione orale, tuttavia, altri clienti importanti frequentarono il laboratorio Giannoni, tra questi Winston Churchill e Casa Savoia per cui venne realizzata una serie di piatti con i ritratti della famiglia.\nNegli anni successivi l'attivit\u00e0 della fabbrica si riduce, diminuisce il volume d'affari e il personale impiegato: nel 1933 sono impiegati i soli Ceppodomo, Ficai e Sabbatini, e altri operai saltuari, scompaiono le commesse internazionali a causa probabilmente delle vicende politiche; tuttavia anche nel periodo bellico Giotto e i suoi tre collaboratori continuano l'attivit\u00e0 pur se con comprensibili modesti risultati commerciali.\nLa produzione di quegli anni comprende una gamma molto vasta di forme e decori, derivati sia dalla tradizione locale sia dall'inventiva, dalla cultura e dal gusto di Giotto Giannoni, la cui prontezza nell'apprendere la lezione tecnica e artistica degli epigoni della ceramica savinese ottocentesca (non solo gli Aretini, anche i Cungi e gli Anselmi) e di tradurla con un proprio linguaggio marcatamente personale, \u201cnuovo\u201d, in cui confluivano anche le suggestioni della colta maiolica senese e fiorentina; la sua spiccata sensibilit\u00e0 alla decorazione figurativa d'intonazione poetica, di fraseggio lirico\u2013fiabesco, felicemente assecondata dalla proverbiale abilit\u00e0 della mano, rapida e delicatissima nel disegno, nel graffito, nella stesura pittorica, nelle velature; la sua oculatezza nella scelta dei collaboratori di volta in volta i migliori tornianti, decoratori e fornaciari della Val di Chiana e dei dintorni.\nLa fabbrica, infatti, produce vasi, piatti, scaldini, formelle e immagini sacre, con decori originali della bottega su ingobbio dato a goccia con effetti \u201ca buccia d'arancio\u201d. Abbiamo il decoro \u201cPesci\u201d, che raffigura con toni tenui e sfumati, scene subacquee; \u201cA foglie e frutta\u201d, un fitto intreccio di elementi vegetali, a volte nella variante con sfondo blu; \u201cPersiano a graffito\u201d, con motivi floreali nei toni del blu, giallo, rosso e verde che si ispira ad antichi motivi orientali ai quali Giotto era particolarmente affezionato, tanto che ancora oggi una ricca raccolta di stampe francesi che raffigurano antiche ceramiche islamiche fa bella mostra di s\u00e9 nella casa della famiglia; \u201cGeometrico-floreale\u201d, \u00e8 invece la denominazione di un ornato, dipinto non graffito, in cui le raffigurazioni fitomorfe sono disposte in simmetria e stilizzate con gusto liberty. In questo caso la colorazione \u00e8 vivace e si aggiungono alla tavolozza i colori del viola e del lilla. Non mancano inoltre tentativi di avvicinarsi maggiormente al gusto dec\u00f2 che aveva conquistato maggiormente la produzione di altre aziende, lo testimonia un vaso a palla a smalto giallo vivace con grafiche geometriche. Altri decori che distinsero la produzione della fabbrica, sono il \u201cPaesaggio toscano\u201d, che raffigura con toni caldi e smorzati paesaggi rurali del centro Italia; il \u201cGruppo rose\u201d o \u201cdecorazione San Savino\u201d , il fiabesco \u201dUccellino\u201d in azzurro, o in turchese, a seppia, a sanguigna.\nI Decori.\nInfine il decoro preferito dallo stesso Giotto, il \u201cFiore azzurro\u201d, questa sorta di fiordaliso della fantasia, lieve come un piumino, oggi denominato, in omaggio all'ideatore, \u201cVecchio Giotto\u201d, una originale interpretazione dei motivi settecenteschi, consistente di un bouquet tracciato su ampio fondo bianco con tratto abile e veloce. Questo decoro semplice nell'impianto, ma che richiede gusto, abilit\u00e0 ed esperienza del pittore, sintetizza forse la stessa filosofia produttiva della ceramica di Giotto Giannoni: si tratta di una ceramica che potremmo definire, \u201ccolta\u201d, poich\u00e9 tiene conto, senza stravolgimenti, delle tradizioni e dei decori affermatisi nel tempo, rifuggendo tuttavia dalla pedissequa imitazione per proporre stili originali di buon disegno e di qualit\u00e0 tecnica elevata. Tutti questi decori, ora gelosamente custoditi nella raccolta-museo della fabbrica, quasi dei prototipi che in seguito si sono evoluti, danno vita all'ormai inconfondibile \u201cstile Giotto\u201d, le cui caratteristiche, come scrive Diana Palma in un suo articolo \u201crimarranno punti fermi ed importanti nell'arte della ceramica\u201d.\nSiamo alle porte della seconda guerra, la bottega conta pochi fedeli rimasti al fianco di Giotto, che affina sempre di pi\u00f9 il suo stile ormai popolarissimo tanto da attirare l'interesse di numerosi collezionisti e compratori privati. Nel '42 addirittura, grazie alla magnifica creazione di un vaso decorativo, partecipa al IV Concorso Nazionale della Ceramica di Faenza.\nLe vicende della fabbrica nel secondo dopoguerra vedono una rapida ripresa dell'attivit\u00e0 con immediate affermazioni: \u00e8, infatti, del 1946 la Medaglia d'Argento conseguita alla Mostra dell'Artigianato di Roma, un'altra nel 1949 alla Fiera di Arezzo da parte della International Columbus Association e ancora a Bolzano nel 1954. In quegli anni s'inserisce attivamente nell'azienda il figlio Araldo (30.10.1937), - dal matrimonio di Giotto con Angiola Sorini nel 1935 erano nati i figli Giorgio e Araldo \u2013 che si forma sia come modellatore e torniante sia come pittore. Giotto si spense nel 1963, dopo una malattia di tre anni, che, per\u00f2 non lo dissuase dal continuare a creare opere meravigliose e a trasmettere il suo insegnamento tecnico e i suoi intendimenti artistici ai figli Giorgio e Araldo (in seguito Giorgio intraprender\u00e0 un altro mestiere che lo allontaner\u00e0 dalla fabbrica)."}
{"id": "1997601", "revid": "599013", "url": "https://it.wikipedia.org/wiki?curid=1997601", "title": "Alessandro Giannelli", "text": "Carriera.\nDiventato professionista nel 1986, fu gregario di Claudio Chiappucci, dopo alcuni anni passati in squadre minori. L'unico successo che ottenne da professionista fu quello al Giro del Friuli del 1992; fu inoltre secondo alla Coppa Bernocchi 1991.\nProprio quando la sua carriera sembrava essere ad una svolta decisiva ebbe un importante problema fisico all'anca. Partecip\u00f2 tre volte al Tour de France, cinque volte al Giro d'Italia e una al campionato del mondo."}
{"id": "1997604", "revid": "1776051", "url": "https://it.wikipedia.org/wiki?curid=1997604", "title": "Antonio De Dominicis", "text": "Fu senatore del Regno d'Italia nella XVIII legislatura."}
{"id": "1997610", "revid": "155634", "url": "https://it.wikipedia.org/wiki?curid=1997610", "title": "Clivus Scauri", "text": "Il clivus Scauri (\"clivo di Scauro\") era una strada della Roma antica che saliva dalla depressione tra Palatino e Celio lungo il lato est di quest'ultimo fino alla sua sommit\u00e0, dove oggi \u00e8 piazza della Navicella. Ancora oggi la strada ha mantenuto il nome antico, nel tratto iniziale. Si staccava dalla strada che congiungeva il Circo Massimo al Colosseo appena a nord del Settizonio, dove oggi sorge la chiesa di San Gregorio al Celio, e costeggia la basilica dei Santi Giovanni e Paolo.\nIl nome della strada \u00e8 testimoniato da un'iscrizione di et\u00e0 imperiale e dalle fonti medievali a partire dall'VIII secolo. Probabilmente la sua apertura fu dovuta a un membro della \"gens Aemilia Scauri\", forse Marco Emilio Scauro, censore nel 109 a.C.\nDescrizione.\nLa strada ha suggestivamente conservato l'aspetto antico nell'insieme, con alcuni punti affiancati da abitazioni dell'et\u00e0 imperiale, con ampie parti delle facciate conservate e collegate, in un tratto, da archi medievali che scavalcano la via. Il lato sinistro \u00e8 occupato da alcuni edifici sotto la basilica dei Santi Giovanni e Paolo e altri si trovano su quello destro.\nNei pressi della chiesa di San Gregorio si vedono i resti di un criptoportico (sotto la casa del portiere della chiesa), di un'abitazione del III secolo a pi\u00f9 piani (sotto la cappella di Santa Barbara) e un tratto di muro in opera quadrata tufacea su un nucleo di cementizio, resto di un edificio di epoca repubblicana (a destra dell'oratorio di Santa Silvia).\nDietro l'oratorio di Sant'Andrea si vede un'aula basilicale identificata con la biblioteca di papa Agapito I. Un po' pi\u00f9 avanti si vede un altro edificio appartenente forse allo stesso complesso; sulla facciata in laterizio si vedono le tracce di tre porte tamponate.\nSulla destra, in piazza Santi Giovanni e Paolo, si vede un edificio di laterizio del III secolo, consistente in una fila di \"tabernae\" appoggiate al muro di fondo, con tracce di un secondo piano. Sulla piazza affacciano anche l'ingresso (un tempo principale) di Villa Celimontana, e il podio del Tempio del Divo Claudio.\nLa strada, il cui tratto successivo \u00e8 oggi intitolato a San Giovanni della Croce, usciva dalla porta Celimontana sotto l'arco di Dolabella, dove incontrava il proseguimento neroniano dell'Acquedotto Claudio."}
{"id": "1997615", "revid": "123834759", "url": "https://it.wikipedia.org/wiki?curid=1997615", "title": "Linda e il brigadiere", "text": "Linda e il brigadiere \u00e8 una serie televisiva italiana.\nDescrizione.\nLa serie \u00e8 formata da tre stagioni andate in onda su Rai 1. La prima and\u00f2 in onda in prima visione TV dal 6 aprile al 25 maggio 1997 e fu poi replicata pi\u00f9 volte negli anni seguenti. La seconda stagione (Linda e il brigadiere 2) and\u00f2 in onda nel 1998, mentre la terza (Linda, il brigadiere e...) nel 2000.\nGli interpreti protagonisti delle prime due stagioni sono Nino Manfredi e Claudia Koll, mentre nella terza Manfredi \u00e8 affiancato da Caterina Deregibus.\nFra gli attori ospiti della miniserie figura, in un paio di episodi, anche la show-girl e ballerina Carla Brait.\nLa serie \u00e8 stata girata interamente a Roma e nei dintorni del territorio romano specialmente nelle zone di Prati, Ponte Milvio (luogo dove \u00e8 situata la questura) e quartiere Trieste (Via Zara) dove il Brigadiere e la figlia vivono.\nIn occasione dei 100 anni dalla nascita di Nino Manfredi la serie \u00e8 interamente disponibile su RaiPlay.\nTrama.\nPrima stagione.\nL'ex brigadiere di Polizia Nino Fogliani \u00e8 il padre di Linda, Commissario di Polizia trentenne in servizio nello stesso Commissariato di Roma ove ha prestato servizio il padre. I due vivono soli dopo la morte della moglie dell'uomo. Una volta che Nino si ritrova in pensione non riesce a staccare completamente dalla professione anche a causa dei continui casi che si presentano alla figlia. Linda non \u00e8 molto contenta di trovarsi il padre tra i piedi anche sul lavoro, ma Nino risulter\u00e0 spesso decisivo nel risolvere intricate vicende. Purtroppo delle intromissioni del Brigadiere avr\u00e0 modo di lamentarsi il superiore di Linda, il Vice Questore Torrigiani, creando non pochi problemi alla donna. Linda inoltre, sfumato per tradimento il suo prossimo matrimonio, vivr\u00e0 una serie di incontri d'amore sfortunati, prima di riuscire a far capitolare il suo amore segreto. Personaggi di contorno Marina, amica del cuore di Linda, e i tre Ispettori del Commissariato Guidi, De Santis e Sanna, oltre all'agente Piperno, poliziotto veterano e \"talpa\" in Commissariato del Brigadiere.\nSeconda stagione.\nContinuano le vicende del pensionato Nino Fogliani e della figlia Linda, commissario di Polizia. Linda in questa serie intensifica il rapporto con il superiore Pierre Torrigiani ed i due si mettono insieme. Nino continua intanto ad essere decisivo nella risoluzione di complessi casi polizieschi. Ma i contrasti tra Linda e Torrigiani porteranno i due a lasciarsi e Linda cadr\u00e0 tra le braccia di un aitante playboy...\nGli ascolti registrarono una media di 9 milioni di spettatori.\nTerza stagione - Linda, il brigadiere e....\nDopo la morte della figlia Linda, nella vita del brigadiere Fogliani entra un'altra Linda, la sua nuova assistente all'agenzia investigativa che sogna di diventare commissario di Polizia, i due finiranno puntualmente per interferire con le indagini della Polizia che avvicineranno Linda al questore Torrigiani; a complicare il tutto arriver\u00e0 anche la folcloristica madre di Torrigiani."}
{"id": "1997617", "revid": "117217674", "url": "https://it.wikipedia.org/wiki?curid=1997617", "title": "Vincenzo De Filpo", "text": "Fu senatore del Regno d'Italia "}
{"id": "1997620", "revid": "585241", "url": "https://it.wikipedia.org/wiki?curid=1997620", "title": "Stevens (automobilismo)", "text": "Stevens \u00e8 stato un costruttore americano di auto da corsa presente nelle gare statunitensi dagli anni 1930 agli anni 1960.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Stevens ha all'attivo anche 6 Gran Premi con una pole-position in F1 grazie a Jerry Hoyt nel 1955."}
{"id": "1997622", "revid": "474175", "url": "https://it.wikipedia.org/wiki?curid=1997622", "title": "Tay (fiume)", "text": "Il fiume Tay (Gaelico: \"Tatha\") \u00e8 un fiume scozzese che nasce negli Highlands e attraversa la zona centrale della regione attraverso le citt\u00e0 di Perth e Dundee. \u00c8 il fiume pi\u00f9 lungo della Scozia ed \u00e8 il sesto del Regno Unito. \u00c8 anche il maggior fiume del Regno Unito riguardo alla portata. Il suo bacino idrografico \u00e8 approssimativamente di circa 5.000 chilometri quadrati (il Tweed raggiunge i 3.900, mentre lo Spey i 2.900).\nCorso.\nIl Tay bagna la regione inferiore degli Highlands, \u00e8 ha le sue sorgenti ai piedi del monte Ben Lui. La fonte \u00e8 a soli 32\u00a0km dalla citt\u00e0 costiera di Oban, nell'Argyll and Bute. Le acque scorrono passando dapprima a Perth, poi per Kinross fino a finire nel Firth of Tay nel Mare del Nord, a circa 160\u00a0km a est.\nNell'alto corso il fiume assume numerosi nomi: per i primi chilometri \u00e8 noto come \"River Connonish\"; successivamente \"River Fillan\", e ancora cambia in \"River Dochart\" fino a raggiungere il Loch Tay presso Killin.\nIl fiume Tay esce dal Loch Tay presso Kenmore, e scorre verso Perth che, in tempi antichi, era il ponte pi\u00f9 vicino alla sorgente. Dopo Perth il fiume attraversa la piana ed entra nel Firth of Tay. La maggiore citt\u00e0 sul fiume, Dundee, giace sulla costa a nord del Firth.\nStoria.\nIl 17 gennaio 1993, il fiume raggiunse l'incredibile portata di 2.269\u00a0m\u00b3/s e arriv\u00f2 fino a 6,48 metri oltre al livello abituale presso Perth, causando molti danni alla citt\u00e0. Se non fosse stato per gli impianti idroelettrici pi\u00f9 a monte che imbrigliarono il deflusso, il limite raggiunto sarebbe stato ancora superiore. Il massimo storico si raggiunse sempre a Perth nel 1814, quando il fiume sfior\u00f2 i 7 metri al di sopra della media, a causa di un blocco di ghiaccio bloccato sotto il ponte. Ci sono fonti che citano di alluvioni a Perth fin dal 1210, e ancora nel 1648, con il ponte che fu distrutto entrambe le volte dalla corrente.\nNell'Ottocento fu costruito il \"Tay Rail Bridge\" attraverso il Firth a Dundee per collegarla ad Aberdeen verso nord, e con Edimburgo ed eventualmente Londra a sud. Il 28 dicembre 1879 il ponte croll\u00f2 al passaggio di un treno. Tutto il treno fin\u00ec nel Firth of Tay, con la morte di 75 persone. L'intera vicenda fu \"immortalata\" in un racconto, il \"The Tay Bridge Disaster\", scritto da William McGonagall. Subito si sollevarono critiche nei confronti dell'autore, accusato infatti di aver precedentemente scritto elogi a quella che definiva l'\"eterno\" Tay Rail Bridge. La ferrovia sul Firth fu ricostruita numerose volte, e l'ultima negli anni 1960.\nIl nome Tay ha influenzato inoltre la toponomastica locale:"}
{"id": "1997630", "revid": "1305772", "url": "https://it.wikipedia.org/wiki?curid=1997630", "title": "Come on Over Baby (All I Want Is You)", "text": "Come on Over Baby (All I Want Is You) \u00e8 una canzone scritta dalla cantante pop Christina Aguilera, insieme a Paul Rein, Johan Aberg, dal gruppo \"Celebrity Status\", Guy Roche, Shelly Peiken e Ron Fair per l'album di debutto della cantante \"Christina Aguilera\" del 1999. La produzione \u00e8 stata affidata a Fair e\nCelebrity Status.\nNella canzone la Aguilera si rivolge ad un suo ipotetico fidanzato, dicendogli di \"farsi avanti\", dato che lui \u00e8 tutto ci\u00f2 che desidera (\"come on over baby ... 'cause all I want is you\"). Il brano \u00e8 stato estratto come quarto singolo dell'album nell'estate del 2000, ed \u00e8 stato il primo disco nel quale alla Aguilera \u00e8 stato dato un significativo controllo creativo. Il brano ha raggiunto la vetta della classifica negli Stati Uniti, ed ha ottenuto un notevole successo anche in Oceania.\nPromozione.\nLa Aguilera si \u00e8 esibita con la canzone agli MTV Video Music Awards del 2000 insieme al rapper Fred Durst.\nVideo musicale.\nIl video musicale, diretto da Paul Hunter \u00e8 anche la prima occasione nella quale alla Aguilera fu consentito di avere voce in capitolo relativamente al proprio look. Nel video infatti la cantante appare con un abbigliamento molto pi\u00f9 sexy che in precedenza, e con ciocche di capelli colorate. Il \"look\" della Aguilera sar\u00e0 in seguito adottato anche in occasione della promozione spagnola dell'album \"Mi reflejo\" e del tour successivo."}
{"id": "1997634", "revid": "125741326", "url": "https://it.wikipedia.org/wiki?curid=1997634", "title": "Serbia (1941-1944)", "text": "La Serbia di Nedi\u0107 (cirillico serbo: \"\u041d\u0435\u0434\u0438\u045b\u0435\u0432\u0430 \u0421\u0440\u0431\u0438\u0458\u0430\", latino: \"Nedi\u0107eva Srbija\") \u00e8 il nome con cui era noto lo Stato serbo sotto l'occupazione militare della Germania nazista durante la Seconda guerra mondiale in seguito all'invasione della Jugoslavia.\nAmministrazione.\nLo Stato era guidato dal generale serbo Milan Nedi\u0107, sotto il comando militare tedesco e con il nome ufficiale di Vlada Nacionalnog Spasa (cirillico serbo:\"\u0412\u043b\u0430\u0434\u0430 \u041d\u0430\u0446\u0438\u043e\u043d\u0430\u043b\u043d\u043e\u0433 \u0421\u043f\u0430\u0441\u0430\", italiano: Governo di Salvezza Nazionale), esistito tra il 1941 e il 1944. Geograficamente comprendeva la parte centrale della Serbia, la zona a nord del Kosovo (attorno a Kosovska Mitrovica), e la regione autonoma del Banato.\nIncapace di resistere ai tedeschi, il generale Nedi\u0107 consent\u00ec l'esistenza di campi di concentramento nel suo territorio, di una Gestapo serba, e di una legione Serbisches SS-Freiwilligen Korps.\nScioglimento.\nCon l'avanzata dell'Armata Rossa dalla Romania (che aveva abbandonato l'Asse e si era schierata con l'URSS nell'agosto del '44) verso i suoi confini, i tedeschi si ritirarono a nord-ovest per evitare l'accerchiamento, lasciando il governo di Nedi\u0107 senza sostegno. Davanti alla prospettiva di essere egli stesso catturato fugg\u00ec in Slovenia (ancora sotto controllo tedesco) con tutto il suo governo. Molti serbi collaborazionisti furono catturati e giustiziati. I partigiani di Tito presero le redini della Serbia evitando che essa stessa fosse invasa dai sovietici col pretesto della liberazione; ci\u00f2 permise, a fine conflitto, la costituzione di un regime socialista sotto la guida di Tito e indipendente dal Patto di Varsavia."}
{"id": "1997638", "revid": "585241", "url": "https://it.wikipedia.org/wiki?curid=1997638", "title": "Bromme", "text": "Bromme \u00e8 stato un costruttore americano di auto da corsa presente nelle gare statunitensi dagli anni 1940 agli anni 1960.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Bromme ha all'attivo anche 4 Gran Premi in F1."}
{"id": "1997639", "revid": "1442080", "url": "https://it.wikipedia.org/wiki?curid=1997639", "title": "Ignacio Carlos Gonz\u00e1lez", "text": "Carriera.\nClub.\nInizia nel Racing Club de Avellaneda, dove colleziona 114 presenze e segna otto reti, tutte su calcio di rigore. Nel 1997 passa al Newell's Old Boys, dove gioca 16 partite prima di trasferirsi al Las Palmas, dove rimane per una sola stagione, non impressionando molto la societ\u00e0 spagnola che decide di mandarlo in prestito al Pachuca, in Messico. Tornato in Spagna, si aggrega nuovamente alla societ\u00e0 di partenza, diventando titolare e segnando anche sei gol, su calcio di rigore.\nNel 2002 torna in Argentina, all'Estudiantes, dove gioca 14 partite. La stagione successiva gioca nel Club Atl\u00e9tico Nueva Chicago di Mataderos, e nel 2005 si trasferisce ai cileni dell'Uni\u00f3n Espa\u00f1ola. Nel 2006 torna al Las Palmas, dove chiude la carriera nel 2008.\nNazionale.\nHa disputato quattro partite nella nazionale di calcio argentina, tutte nel 1997, anno nel quale \u00e8 stato convocato per la Coppa America."}
{"id": "1997640", "revid": "121836", "url": "https://it.wikipedia.org/wiki?curid=1997640", "title": "Welsberg-Taisten", "text": ""}
{"id": "1997645", "revid": "466539", "url": "https://it.wikipedia.org/wiki?curid=1997645", "title": "Lech Piasecki", "text": "Professionista dal 1986 al 1991, nel 1985 fu campione del mondo in linea dilettanti e nel 1988 nell'inseguimento individuale.\nCarriera.\nPassista veloce capace di imporsi sia nelle gare a cronometro che nelle volate, si mise in luce tra i dilettanti vincendo la Corsa della Pace e, con un gran allungo nel finale di gara, il campionato mondiale 1985 di categoria sul circuito del Montello.\nDivenne professionista nel 1986 con la Del Tongo-Colnago, secondo polacco a passare tra i \"pro\" dopo Czes\u0142aw Lang: nella stagione dell'esordio vinse Giro di Romagna, Trofeo Baracchi (in coppia con Giuseppe Saronni), Firenze-Pistoia ed una frazione al Giro d'Italia. Fu poi il primo polacco ad indossare la maglia gialla al Tour de France, vestita per due giorni durante l'edizione del 1987.\nNel 1988 si aggiudic\u00f2 il titolo mondiale di inseguimento su pista e di nuovo il Trofeo Baracchi; nel 1989, il suo anno migliore, vinse quindi tre tappe al Giro d'Italia, due delle quali a cronometro, ed il Giro del Friuli. Dopo un veloce declino, si ritir\u00f2 nel 1991."}
{"id": "1997646", "revid": "1776051", "url": "https://it.wikipedia.org/wiki?curid=1997646", "title": "Giuseppe De Simone", "text": "Fu senatore del Regno d'Italia nella XVIII legislatura.\nOnorificenze.\nOrdine di Neviano Unificato"}
{"id": "1997648", "revid": "287204", "url": "https://it.wikipedia.org/wiki?curid=1997648", "title": "Diga di Kossou", "text": "La diga di Kossou \u00e8 una diga, del tipo \"a gravit\u00e0 fatta di terra e rockfill\", situata in Costa d'Avorio, lungo il corso del fiume Bandama, ed \u00e8 la quinta diga dell'Africa per capacit\u00e0 del bacino, pari a 28 miliardi di m\u00b3. La diga venne realizzata su progetto della Kaiser engineers and contractors (Oakland, California) dall'Impregilo (Impresit-Girola-Lodigiani) di Milano. Il volume della diga \u00e8 di circa 5.000.000 di m\u00b3 di terra, filtri e roccia.\nLa diga si trova nei pressi di Yamoussoukro, la capitale ufficiale del paese.\nStoria.\nLa costruzione della diga venne decisa nel 1964 dal governo ivoriano, che gi\u00e0 subito dopo l'indipendenza aveva avviato un programma di costruzione di centrali idroelettriche per affrancare il pi\u00f9 possibile il paese dalla dipendenza dal petrolio. La diga fu iniziata nel 1969 e completata nel 1972.\nIl progetto, il pi\u00f9 costoso della storia della produzione di energia in Costa d'Avorio, richiese diversi anni per il completamento e implic\u00f2 il trasferimento di 85.000 contadini di etnia Baoul\u00e9 che abitavano la zona destinata ad essere invasa dalle acque.\nIl progetto prevedeva la costruzione di una centrale idroelettrica da 176 MW ed il sostanziale raddoppio della capacit\u00e0 produttiva del paese, ma la siccit\u00e0 verificatasi nella zona nella seconda met\u00e0 degli anni settanta non consent\u00ec per parecchio tempo il completo riempimento del bacino e soltanto nel 1979, quando le precipitazioni tornarono ai livelli normali, la centrale pot\u00e9 raggiungere il livello produttivo previsto.\nIl lago di Kossou, formato dalla diga, \u00e8 il pi\u00f9 grande della Costa d'Avorio, con una superficie di 1.898 km\u00b2."}
{"id": "1997650", "revid": "1305772", "url": "https://it.wikipedia.org/wiki?curid=1997650", "title": "Revulsione", "text": "Per revulsione si intende un'irritazione dei tessuti superficiali provocata terapeuticamente al fine di aumentare l'afflusso sanguigno alla regione o per decongestionare i tessuti profondi.\nLa revulsione pu\u00f2 essere praticata tramite l'applicazione di speciali farmaci revulsivi, ultrasuoni o con strumenti meccanici (si annoverano fra questi gli strumenti da agopuntura)"}
{"id": "1997652", "revid": "1573940", "url": "https://it.wikipedia.org/wiki?curid=1997652", "title": "Dendroceratida", "text": "Dendroceratida \u00e8 un ordine di spugne della classe Demospongiae.\nTassonomia.\nComprende le seguenti famiglie :"}
{"id": "1997656", "revid": "767487", "url": "https://it.wikipedia.org/wiki?curid=1997656", "title": "Nada (Carmen Laforet)", "text": "Nada \u00e8 il romanzo con cui la scrittrice spagnola Carmen Laforet esord\u00ec, appena ventitreenne, nel 1945. Esso vede l'intrecciarsi di piani narrativi, esistenziali e politici, e come altri suoi romanzi le vicende narrate riflettono le esperienze vissute dalla scrittrice, raccontate in uno stile crudo e diretto in cui i particolari scabrosi e violenti vengono enfatizzati. Le atmosfere di brutalit\u00e0 sessuale, di crudelt\u00e0 familiare e di orrore esasperato \u2013 s\u00e9guito ideale della mostruosit\u00e0 della guerra civile \u2013 sono raccontati in prima persona con linguaggio scarno e freddo, rendendo la voce della Laforet moderna e innovativa.\nNel 1947 il romanzo \u00e8 stato trasposto in un film diretto da Edgar Neville.\nLa trama.\nLa diciottenne Andrea, proveniente da un villaggio di provincia dopo essere rimasta orfana, giunge a Barcellona per frequentare l'Universit\u00e0, appoggiandosi ai parenti della madre. Memore delle luminose e sofisticate atmosfere infantili della casa barcellonese in cui vivevano i nonni materni, dopo tanti anni di lontananza ritrova la casa di famiglia profondamente cambiata, con i loro abitanti ridotti in povert\u00e0 dalle distruzione della Guerra Civile, e l'appartamento di Calle de Aribau, un tempo smagliante, ridotto a un sordido ricettacolo di polvere, sporcizia e ragnatele che ricoprono i segni dell'antica bellezza. La vecchia nonna e gli zii hanno sub\u00ecto una inquietante trasformazione: chi, spia franchista, \u00e8 stato imprigionato e torturato dai repubblicani; chi trascorre il tempo a picchiare la moglie, reputata una prostituta; chi, cinica e tagliente come un inquisitore della Controriforma, si incarica di ridurre Andrea all'obbedienza, mentre nella famiglia si intrecciano oscure relazioni adulterine. Al di fuori della miseria e della fame della casa di Calle de Aribau, le esperienze universitarie e le amicizie fanno dolorosamente emergere le differenze sociali e nei comportamenti fra Andrea e i suoi coetanei. Le vicende si dipanano in una Barcellona degradata da una forma punitiva di Cattolicesimo e dalle diseguaglianze prodotte dalla dittatura franchista.\nFortuna critica.\n\"Nada\" ricevette lusinghieri riconoscimenti da parte degli scrittori spagnoli Azor\u00edn e di Juan Ram\u00f3n Jim\u00e9nez , e il manoscritto vinse il premio Nadal nel 1944. Assieme a \"La familia de Pascual Duarte\", del conterraneo Camilo Jos\u00e9 Cela, \"Nada\" \u00e8 considerato un romanzo che ha contribuito a rinnovare la letteratura spagnola. Il lavoro di Carmen Laforet \u00e8 considerato uno fra i 100 migliori romanzi spagnoli del Novecento, secondo una classifica compilata dal giornale \"El Mundo\"."}
{"id": "1997663", "revid": "124808", "url": "https://it.wikipedia.org/wiki?curid=1997663", "title": "Linda e il brigadiere 2", "text": ""}
{"id": "1997665", "revid": "34392", "url": "https://it.wikipedia.org/wiki?curid=1997665", "title": "Passaggio a nord ovest", "text": ""}
{"id": "1997672", "revid": "76963", "url": "https://it.wikipedia.org/wiki?curid=1997672", "title": "Lindsey McKeon", "text": "Biografia.\n\u00c8 nota al pubblico televisivo italiano soprattutto per aver interpretato dal 2001 al 2004 il ruolo di Marah Lewis, la figlia di Reva Shayne (Kim Zimmer) e Joshua Lewis (Robert Newman) nella soap opera \"Sentieri\".\nHa inoltre recitato, tra l'altro, come guest star nelle serie televisive \"Opposite Sex\", \"One Tree Hill\" e \"Supernatural\" ed ha avuto alcuni ruoli cinematografici.\nDoppiatrici italiane.\nNelle versioni in italiano dei suoi film, Lindsey McKeon \u00e8 stata doppiata da:"}
{"id": "1997673", "revid": "365417", "url": "https://it.wikipedia.org/wiki?curid=1997673", "title": "Ochotona rutila", "text": "Il pica del Turkestan o pica muto (\"Ochotona rutila\" ) \u00e8 un mammifero lagomorfo della famiglia degli Ocotonidi. Viene chiamato anche pica rosso, tuttavia tale nome comune pu\u00f2 dare facilmente adito a confusioni di sorta con la specie cinese \"Ochotona erythrotis\", specie allopatrica nota anch'essa col nome comune di \"pica rosso\".\nDistribuzione.\nLa specie \u00e8 diffusa sulle catene montuose del Tien Shan, del Pamir, del Kirgiz e del Gissar, in una zona compresa politicamente fra il Turkestan russo e l'Afghanistan settentrionale. La si trova ad altezze comprese fra i 2000 ed i 3000\u00a0m, dove ha distribuzione frammentata e predilige le foreste di pecci e le zone prative sui crinali rocciosi.\nDescrizione.\nDimensioni.\nMisura poco pi\u00f9 di 20\u00a0cm di lunghezza, per un peso che raggiunge i 380\u00a0g.\nAspetto.\nHanno un aspetto simile a quello di grossi criceti, con corpo corto e tozzo ed una grossa testa arrotondata, con orecchie piccole ed arrotondate: possiedono inoltre vibrisse piuttosto lunghe (fino a nove centimetri e mezzo).\nI maschi e le femmine sono identici, fatta eccezione per la stagione degli amori, quando la femmina tende ad irrobustirsi e pesare pi\u00f9 del maschio. Sia il maschio che la femmina possiedono una cloaca che dev'essere estroflessa per determinare il sesso dell'animale.\nQuesti animali mutano il pelo due volte all'anno, cambiano il colore del mantello ad ogni muta: dopo la muta estiva, il pelo \u00e8 di color ruggine dorsalmente (da cui il nome comune di \"pica rosso\"), con sfumature gialle su fianchi e ventre. Dopo la muta invernale, invece, il mantello assume colore grigiastro, con maculature sparse di colore bruno scuro. Sia nel mantello estivo che in quello invernale \u00e8 presente un collarino color crema che, partendo dalle orecchie, cinge la nuca.\nBiologia.\nSi tratta di animali solitari e territoriali: ciascun individuo (al massimo una coppia) delimita un proprio territorio tramite un'apposita ghiandola odorosa. Tale territorio solitamente si estende per un raggio di cento metri dalla propria tana, costituita da una cavit\u00e0 naturale nella roccia che viene allargata man mano dall'occupante: la tana viene utilizzata anche come dispensa per il cibo.\nIl grado di attivit\u00e0 di questi animali varia in funzione alle condizioni atmosferiche: in particolare, \u00e8 stata dimostrata una dipendenza fra la temperatura dell'ambiente e la temperatura corporea dell'animale. I pica del Turkestan, infatti, tendono a passare i periodi caldi in stato di semi-inattivit\u00e0, limitandosi a muoversi all'alba ed al crepuscolo. Durante il passaggio fra i mesi estivi e quelli invernali, invece, quando la temperatura \u00e8 pi\u00f9 mite a causa delle frequenti piogge, questi animali lavorano alacremente al fine di ammassare nei pressi della propria tana il maggior quantitativo possibile di erbacee, che fungeranno da scorta alimentare per l'inverno. D'inverno, infatti, le condizioni meteorologiche caratterizzate da neve quasi permanente e forti raffiche di vento impossibilitano i pica ad uscire dalle proprie tane per lungo tempo, ed essi passano la stagione invernale in stato di semi-torpore (ma non vanno in letargo) dipendendo quasi del tutto dalle provviste accumulate in autunno.\nA differenza della maggior parte delle specie congeneri, che sono solite utilizzare lunghi e rumorosi fischi per comunicare fra loro, questi animali sono assai silenziosi (da cui l'appellativo \"muto\").\nAlimentazione.\nSi tratta di animali erbivori, piuttosto frugali per quanto riguarda l'alimentazione: infatti, pur preferendo i boccioli ed i germogli, si nutrono di qualsiasi parte della pianta, dalla corteccia allo stelo. Mangiano anche i licheni.\nRiproduzione.\nPare che questi animali formino coppie monogame, che collaborano nella difesa del territorio: i due \"partner\" interagiscono fra loro piuttosto violentemente. La riproduzione avviene due o tre volte l'anno, durante la primavera e l'estate. I cuccioli, in numero di 4-6, nascono gi\u00e0 ricoperti di pelo, tuttavia sono sordi e ciechi: l'udito viene acquistato attorno ai nove giorni d'et\u00e0, mentre gli occhi vengono aperti dopo il dodicesimo giorno. Sia il maschio che la femmina partecipano all'allevamento dei cuccioli, che vengono svezzati attorno al ventesimo giorno d'et\u00e0: a questo punto sono praticamente indistinguibili dai propri genitori, tuttavia non si allontanano da essi che l'estate successiva, quando si allontanano dal luogo natio per stabilirsi in un proprio territorio, spesso evitando qualsiasi interazione con conspecifici fino a questo momento. La maturit\u00e0 sessuale viene raggiunta attorno all'anno d'et\u00e0: i pica del Turkestan sono soliti scegliere il proprio compagno fra quelli dei territori confinanti.\nLa speranza di vita di questi animali \u00e8 di circa tre anni: tuttavia, solo poco pi\u00f9 del 20% dei cuccioli arriva al secondo anno di vita."}
{"id": "1997674", "revid": "1573940", "url": "https://it.wikipedia.org/wiki?curid=1997674", "title": "Chiesa di San Liborio alla Carit\u00e0", "text": "La chiesa di San Liborio alla Carit\u00e0 \u00e8 una chiesa di Napoli situata in via San Liborio, nella zona della Pignasecca.\nStoria.\nFu costruita nel 1694 come sede parrocchiale per permettere al monastero di Santa Maria della Carit\u00e0 di eseguire la propria vita spirituale.\nCustodiva varie opere di modesta fattura, tra cui il santo titolare sull'altare maggiore opera di Paolo De Matteis. Importante opera scultorea era il sepolcro del vescovo della diocesi di Muro Lucano Angelo Acerno morto nel 1724.\nNel 1957 la chiesa fu chiusa e sconsacrata perch\u00e9 pericolante, mentre la cura parrocchiale torn\u00f2 nella sede originaria, in Santa Maria della Carit\u00e0. Da allora quest'ultima \u00e8 individuata anche come \"parrocchia di San Liborio alla Carit\u00e0\".\nIn questa chiesa fu battezzato il grande musicista napoletano Domenico Scarlatti (Napoli, 1685 - Madrid, 1757), e il pittore Bernardo Cavallino (Napoli, 1616 - Napoli, 1656) nello stesso anno in cui, in Germania, nascevano Johann Sebastian Bach e Georg Friedrich Haendel."}
{"id": "1997675", "revid": "122315", "url": "https://it.wikipedia.org/wiki?curid=1997675", "title": "Ocotonidi", "text": ""}
{"id": "1997677", "revid": "108907033", "url": "https://it.wikipedia.org/wiki?curid=1997677", "title": "COSMAC 1802", "text": "Il COSMAC 1802 (o RCA 1802) \u00e8 un microprocessore a 8 bit CMOS, introdotto da RCA all'inizio del 1976. La sua architettura \u00e8 piuttosto differente da quelle degli altri microprocessori a 8 bit.\nCaratteristiche strutturali.\nQuesta CPU \u00e8 stata la prima a utilizzare la tecnologia CMOS. Le sue principali caratteristiche sono:\nLa sua modalit\u00e0 I/O \u00e8 flessibile e programmabile e ha un clock con un oscillatore on-chip. Ha sedici registri a 16 bit. Il program counter (PC) pu\u00f2 risiedere in uno qualunque di questi, fornendo cos\u00ec un modo semplice per implementare pi\u00f9 PC, puntatori o registri.\nQuesto processore \u00e8 alla base della console di gioco RCA Studio II commercializzata nel 1977."}
{"id": "1997678", "revid": "986213", "url": "https://it.wikipedia.org/wiki?curid=1997678", "title": "Enrico II di Orl\u00e9ans-Longueville", "text": "Biografia.\nDiscendente degli \"Hochberg\", era figlio di Enrico I di Orl\u00e9ans-Longueville e di Caterina Gonzaga, figlia di Ludovico Gonzaga-Nevers (1539 \u2013 1595). Egli non conobbe il padre, deceduto ad Amiens due giorni prima della sua nascita. Il re di Francia Enrico IV gli fu padrino.\nGuid\u00f2 la delegazione francese nelle trattative che condussero alla Pace di Vestfalia (maggio \u2013 ottobre 1648) che pose fine alla guerra dei trent'anni. Fu un esponente della Fronda sia nella sua prima fase (Fronda parlamentare) che in quella successiva (Fronda nobiliare).\nMatrimoni e successione.\nSpos\u00f2 in prime nozze Luisa di Borbone-Soissons, figlia di Carlo di Borbone-Soissons (1566 \u2013 1612) e di Anna di Montafi\u00e0, dalla quale ebbe:\nIl 2 giugno 1642 spos\u00f2 in seconde nozze Anna Genoveffa di Borbone-Cond\u00e9 (1619 \u2013 1679), sorella del \"Grand Cond\u00e9\", che divenne cos\u00ec duchessa di Longueville, e dalla quale ebbe quattro figli:"}
{"id": "1997681", "revid": "28592", "url": "https://it.wikipedia.org/wiki?curid=1997681", "title": "\u00c5 Lofoten", "text": ""}
{"id": "1997687", "revid": "697352", "url": "https://it.wikipedia.org/wiki?curid=1997687", "title": "Abecedari cristiani", "text": "Gli abecedari cristiani sono composizioni religiose cristiane in forma poetica, nelle quali i versi o le strofe iniziano con la successione delle lettere dell'alfabeto. Si tratta di un genere che riprende quello, attestato nell'Antico Testamento, dei \"Salmi alfabetici\" in ebraico.\nMolteplici autori cristiani sia occidentali che orientali, ben noti come Agostino e Fulgenzio, ma anche anonimi, come l'autore del Salmo responsoriale e dell'Acatisto, si sono cimentati nella stesura di opere in versi basate sulla sequenza ordinata delle lettere dell'alfabeto.\nStoria.\nLe pi\u00f9 antiche testimonianze dell'utilizzazione di questo genere letterario risalgono al III-IV secolo, e in particolare possono essere riconosciute nella produzione letteraria di Metodio, Gregorio di Nazianzo, Commodiano e Ilario. In Oriente Metodio, vescovo di Olimpo e avversario di Origene, us\u00f2 la struttura alfabetica nell\"'Hymnus\" nuziale di 24 strofe che conclude il \"Symposium\". Gregorio di Nazianzo, tra le sue poesie, che spaziano dalle liriche religiose ai carmi autobiografici, pose l'\"Abecedario in giambi\", che comincia con le parole \u201cPoni per te Dio come inizio e fine di tutte le cose\u201d.\nIn Occidente Commodiano, nelle sue \"Instructiones\", che sono 80 poesie acrostiche, inser\u00ec gli abecedari \"De ligno vitae et mortis\" e \"Matrones ecclesiae Dei vivi\". E Ilario, vescovo di Poitiers e convinto detrattore dell'arianesimo, scrisse due abecedari, \"Ante saecula qui manes\" e \"Fefellit saevam Verbum factum te caro\". Ma anche dopo il VI secolo, grazie ad autori come Colombano, Beda e Alcuino, la struttura alfabetica continu\u00f2 ad avere fortuna, tanto che K. Strecker ha indicato tra \u201cles genres litt\u00e9raires les plus pratiqu\u00e9s pendant le haut moyen \u00e2ge\u2026 en tout premier lieu les Ab\u00e9c\u00e9daires et les Acrostiches\u201d (\"Introduction \u00e0 l'\u00e9tude du latin m\u00e9di\u00e9val\", Lille-Geneve 1948, p. 45).\nGli abecedari cristiani sono diffusi anche nelle letterature romanze, per esempio, in italiano alcuni serventesi di Bianco da Siena (1350 circa-1399)"}
{"id": "1997689", "revid": "1305772", "url": "https://it.wikipedia.org/wiki?curid=1997689", "title": "Giacomo Montanelli", "text": "Biografia.\nNato a Lecco, nella citt\u00e0 lombarda intraprese la carriera ecclesiastica, divenendo successivamente professore di Sacra Scrittura nei seminari dell'Arcidiocesi di Milano. Venne quindi nominato vicerettore del Seminario Lombardo di Roma, passando quindi alla carica di professore del Seminario Vaticano, sempre a Roma, dove si specializz\u00f2 nel campo del diritto canonico.\nNel 1912 venne nominato prevosto di Brivio e il 14 dicembre 1925 venne premiato per il proprio impegno con la nomina a vescovo di Crema, venendo trasferito il 23 novembre 1928 all'arcidiocesi di Vercelli col titolo di arcivescovo coadiutore e nominato arcivescovo titolare di Neocesarea di Ponto.\nIl 17 febbraio 1929 venne definitivamente nominato arcivescovo di Vercelli. Il 22 dicembre del 1939 venne nominato assistente al soglio pontificio.\nDurante i propri anni di episcopato fu molto vicino al gruppo della Societ\u00e0 Salesiana di San Giovanni Bosco, della quale promosse largamente l'operato, distinguendosi nel contempo per una netta opposizione al regime fascista e a difesa degli ebrei.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1997696", "revid": "110157", "url": "https://it.wikipedia.org/wiki?curid=1997696", "title": "Sieglar", "text": "Sieglar \u00e8 uno dei dodici quartieri di Troisdorf, nel circondario del Reno-Sieg, nel Bundesland della Renania Settentrionale-Vestfalia. Ha una popolazione (2010) di 8.825 abitanti.\nStoria.\nI pi\u00f9 vecchi insediamenti dell'odierno centro abitato di Troisdorf sono Eschmar e Sieglar, di cui troviamo menzione nelle documentazioni ufficiali sin dall'anno 832. Dall'anno 1816 esiste a Sieglar una fonderia di campane. Prima del 1969 Sieglar fu un comune autonomo, ma il 1\u00ba agosto 1969, in seguito alla riforma comunale, il comune di Troisdorf inglob\u00f2 sotto la sua sfera di competenza i centri abitati di Bergheim, Eschmar, Kriegsdorf, M\u00fcllekoven, Oberlar, Sieglar e Spich.\nSociet\u00e0.\nAncora oggi Sieglar detiene la sua indipendenza e gli abitanti sono chiamati \"Sieglarer\" (abitante di Sieglar) anzich\u00e9 \"Troisdorfer\" (abitante di Troisdorf).\nA Sieglar si pu\u00f2 trovare tutto ci\u00f2 di cui si ha bisogno: parchi giochi, scuole dell'infanzia, scuole elementari, ginnasi e scuole superiori di diverso indirizzo. Troviamo anche un ospedale, due chiese (evangelica e cattolica), un centro anziani, un centro per lungodegenti, la caserma dei vigili del fuoco della citt\u00e0, la biblioteca comunale, il vecchio municipio.\nNel centro del paese si trova la piazza del mercato.\nCultura.\nIstruzione.\nA Sieglar troviamo diversi istituti superiori: la Scuola \"Geschwister-Scholl\", il liceo Scientifico \"Korczak\" e il Ginnasio \"Heinrich-B\u00f6ll\". Insieme formano il Centro di Formazione di secondo Livello (Sekundarstufenzentrum).\nA tale complesso scolastico si affianca l\u00cdstituto Professionale del Rhein-Sieg-Kreis (BKT), che offre diverse possibilit\u00e0 per quanto riguarda gli indirizzi di studio, per lo pi\u00f9 tecnici e sociali."}
{"id": "1997699", "revid": "21880", "url": "https://it.wikipedia.org/wiki?curid=1997699", "title": "Ochotona erythrotis", "text": "Il pica rosso (\"Ochotona erythrotis\" ) \u00e8 un mammifero lagomorfo della famiglia degli Ocotonidi.\nLa specie \u00e8 endemica della Cina, in particolare vive nel Turkestan orientale.\nQuesti animali sono allopatrici con la specie \"Ochotona rutila\", anch'essa a volte denominata \"pica rosso\": tuttavia, si tratta di due specie ben distinte, per quanto assai simili fra loro ed in passato addirittura classificate come il medesimo animale. La specie \"rutila\", infatti, manca delle finestre frontali nelle ossa del cranio: tali finestre sono invece presenti nella specie trattata. Per evitare confusioni fra le due specie, questi animali vengono perci\u00f2 definiti comunemente \"pica rosso cinese\" in contesti nei quali la mancata specificazione del loro areale renderebbe equivoco il riconoscimento della specie.\nPer il resto, le abitudini di questo animale sono molto simili a quelle delle specie congeneri: si tratta di animali solitari e piuttosto territoriali, che prediligono le zone sassose sui crinali delle montagne, ricche di anfratti e nascondigli, uno dei quali in particolare viene utilizzato come tana e deposito di cibo.\nAnimali erbivori, in vista dell'inverno sfruttano le giornate pi\u00f9 fresche per ammassare alacremente (fino a 30 depositi in un'ora) piante erbacee, che fungeranno da scorta di cibo per i periodi di magra: questi animali, infatti, non vanno in letargo, ma rallentano solo sensibilmente il proprio metabolismo.\nPossono avere fino a tre nidiate l'anno, concentrate nel periodo primaverile ed estivo: i cuccioli, nati ciechi e sordi ma gi\u00e0 ricoperti di pelo, vengono accuditi da ambedue i genitori e diventano del tutto indipendenti attorno ai venti giorni d'et\u00e0, pur tendendo a passare l'inverno nella tana natia e ad allontanarsi solo l'estate successiva, al fine di trovare un proprio territorio ed un compagno. Quest'ultimo viene scelto fra quelli occupanti i territori adiacenti a quello del giovane."}
{"id": "1997703", "revid": "585241", "url": "https://it.wikipedia.org/wiki?curid=1997703", "title": "Schroeder (automobilismo)", "text": "Schroeder \u00e8 stato un costruttore americano di auto da corsa presente nelle gare statunitensi negli anni 1950.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Schroeder ha all'attivo anche 4 Gran Premi con una quinto posto in F1 grazie a Bobby Ball nel 1951."}
{"id": "1997705", "revid": "1005847", "url": "https://it.wikipedia.org/wiki?curid=1997705", "title": "Partito per la Democrazia", "text": "Il Partito per la Democrazia (in spagnolo: \"Partido por la Democracia\" - PPD) \u00e8 un partito di orientamento socialdemocratico e progressista fondato in Cile nel 1980.\nIl partito \u00e8 stato fondato da Ricardo Lagos, storico militante del Partito Socialista del Cile, durante gli ultimi mesi della dittatura del generale Augusto Pinochet.\nA gennaio del 2009 il partito appoggia pienamente la candidatura dell'ex Presidente e Senatore della DC Eduardo Frei Ruiz-Tagle come candidato unico della coalizione di centrosinistra e critica la scelta solitaria del deputato ex socialista Marco Enr\u00edquez-Ominami. Dal 2010 \u00e8 all'opposizione dopo la sconfitta elettorale di Frei. L'organizzazione giovanile del partito \u00e8 la Giovent\u00f9 del PPD.\nIdeologia.\nIl partito si ispira alle grandi ideologie appartenenti al campo del progressismo e del socialismo democratico come la socialdemocrazia, liberalismo progressista, ecologismo, sinistra cristiana e anche al comunismo. Dal punto di vista dei temi etici il partito auspica una linea laica per la discussione tali argomenti ma rispetta profondamente le posizioni della Chiesa cattolica.\nIl Partito per la Democrazia fa parte della coalizione di centrosinistra Concertaci\u00f3n de Partidos por la Democracia al governo dal 1990 e formata dal Partito Democratico Cristiano del Cile, Partito Socialista del Cile e dal Partito Radicale Social Democratico.\nIl PPD fa parte dell'Internazionale Socialista.\nRisultati elettorali.\nDal punto di vista dei risultati elettorali il PPD si conferma come il secondo partito della coalizione subito dopo i cristiano-sociali del PDC. Nonostante ci\u00f2 possiede poco pi\u00f9 di 20.000 affiliati.\nIl PPD dopo la performance alle elezioni parlamentari del 2005 in cui ottenne il 15,42% dei voti e pi\u00f9 di 1.000.000 di voti \u00e8 costretto ad affrontare una crisi interna a causa delle accuse rivolte da alcuni membri del partito nei confronti del proprio partito e dei Presidenti Aylwin, Frei e Lagos.\nAlle elezioni municipali del 2008 il PPD presenta una lista in comune con l'alleato PRSD, ma ottiene un risultato non brillante. Per la prima volta nella sua storia la coalizione di centrosinistra risulta divisa e questo provoca la vittoria della coalizione di destra Alianza por Chile.\nStoria e partecipazione nella vita politica del paese.\nIl PPD nasce come un partito democratico di tendenza socialdemocratica e di centrosinistra volto a portare la democrazia nel Cile a seguito della feroce dittatura fascista-militare di Pinochet che ha governato dal 1973 al 1989.\nIl PPD a seguito della vittoria dell'opposizione nel referendum nazionale dell'88 ha ricoperto un ruolo fondamentale nei vari governi di centrosinistra. Nel 2006 nel partito alcuni membri sono stati accusati di corruzione e ci\u00f2 ha provocato tensioni all'interno della formazione politica."}
{"id": "1997709", "revid": "124123", "url": "https://it.wikipedia.org/wiki?curid=1997709", "title": "Edward Alfred Minchin", "text": ""}
{"id": "1997711", "revid": "106376", "url": "https://it.wikipedia.org/wiki?curid=1997711", "title": "Bernardo Pizzorno", "text": "Biografia.\nNato a Casanova frazione di Varazze (dove gli \u00e8 stata dedicata una via) il 22 dicembre 1861 da Antonio e Angela \"Mo\u00ea Geinin\" Codino, fu dapprima professore nel seminario interdiocesano di Savona e parroco di Albissola (oggi Albisola Superiore), per divenire in seguito canonico della cattedrale di Savona e, dal 1906, vicario generale della diocesi di Savona e Noli.\nIl 29 aprile 1909 fu nominato vescovo ausiliare dell'arcivescovo di Sassari, titolare di Comana di Armenia, da papa Pio X e il 14 novembre 1911 divenne vescovo di Crema, subentrando al defunto Ernesto Fontana. Come il suo predecessore, ebbe molto a cuore il giovane Lodovico Longari, cui confer\u00ec suddiaconato e diaconato, che ordin\u00f2 sacerdote nella basilica di Santa Maria della Croce il 18 agosto 1912 e che volle accanto a s\u00e9 come segretario fino al 22 gennaio 1915, quando il futuro servo di Dio lasci\u00f2 Crema per entrare nella Congregazione dei Sacramentini. Analogamente al vescovo Fontana, segu\u00ec le indicazioni del cardinale di Milano Andrea Carlo Ferrari per una repressione piuttosto blanda dei modernisti cremaschi, nonostante le direttive opposte del cardinale Gaetano De Lai, segretario della Congregazione concistoriale.\nIl 6 dicembre 1915 rinunci\u00f2 all'incarico pastorale per gravi motivi di salute e nella stessa data fu nominato vescovo titolare di Flaviopoli.\nNel 1921 Benedetto XV gli affid\u00f2 la diocesi di Luni-Sarzana e Brugnato, dove promosse l'Azione Cattolica e si sforz\u00f2 di restaurare ci\u00f2 che era stato danneggiato dal terremoto del settembre 1920, cercando di ottenere sovvenzioni governative.\nCagionevole di salute, nell'estate del 1926, durante la visita pastorale in alcune parrocchie montane, si ammal\u00f2 e mor\u00ec poco dopo, il 6 agosto. Fu tumulato nella cattedrale di Sarzana.\nFu l'ultimo vescovo residenziale di Sarzana; dopo di lui, la sede vescovile venne trasferita a La Spezia e il relativo titolo fu assunto dal successore Giovanni Costantini\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1997715", "revid": "1543377", "url": "https://it.wikipedia.org/wiki?curid=1997715", "title": "Thomas Cook", "text": "Fondatore della prima agenzia di viaggio, la \"Thomas Cook and Son\" (divenuta poi \"Thomas Cook Group\"), \u00e8 considerato l'inventore del turismo moderno.\nBiografia.\nThomas Cook nacque da John ed Elizabeth Cook, che vivevano al 9 di Quick Close nel villaggio di Melbourne, Derbyshire. \nAll'et\u00e0 di 10 anni Cook inizi\u00f2 a lavorare come assistente di un giardiniere del mercato locale, per un salario di sei penny a settimana. All'et\u00e0 di 14 anni inizi\u00f2 un apprendistato con suo zio John Pegg e trascorse cinque anni come ebanista. \nCook fu educato rigidamente nella Chiesa battista. Nel febbraio 1826 divenne un missionario battista e visit\u00f2 la regione come evangelista del villaggio, distribuendo opuscoli e occasionalmente lavorando come ebanista per guadagnare denaro. \nNel 1832 Cook si trasfer\u00ec in Adam and Eve Street a Market Harborough. Influenzato dal ministro battista locale Francis Beardsall, nel 1833 prese l'impegno di non bere alcolici. Come parte del movimento della temperanza, organizz\u00f2 riunioni e cortei contro l'alcool. \nIl 2 marzo 1833, Cook spos\u00f2 Marianne Mason (1807\u20131884) a Barrowden, nel Rutland. Suo figlio, John Mason Cook, nacque il 13 gennaio 1834. \nThomas Cook mor\u00ec nel sobborgo di Knighton, oggi parte della citt\u00e0 di Leicester, il 18 luglio 1892, dopo essere stato afflitto da cecit\u00e0 negli ultimi anni della sua vita. Fu sepolto con sua moglie e sua figlia nell'Welford Road Cemetery, Leicester.\nPrime escursioni di Cook.\nL'idea di offrire escursioni alla classe operaia venne a Cook mentre \"camminava da Market Harborough a Leicester per partecipare a una riunione della Temperance Society\". Con l'apertura dell'estesa Midland Counties Railway, pianific\u00f2 di portare un gruppo di attivisti del movimento di temperanza dalla stazione di Leicester a una manifestazione di astemi a Loughborough, a undici miglia di distanza. Il 5 luglio 1841, Thomas Cook accompagn\u00f2 circa 500 persone, che pagarono uno scellino ciascuna per il viaggio di ritorno in treno, durante la sua prima escursione. Durante le tre estati seguenti progett\u00f2 e condusse uscite per le societ\u00e0 locali di temperanza e i bambini delle scuole domenicali.\nIl 4 agosto 1845 organizz\u00f2 un viaggio da Leicester a Liverpool. Nel 1846, port\u00f2 350 persone da Leicester in un tour della Scozia. Nel 1851 organizz\u00f2 il viaggio di 150.000 persone per recarsi alla Grande Esposizione di Londra. Quattro anni dopo pianific\u00f2 la sua prima escursione all'estero, quando form\u00f2 due gruppi per un \"grande tour\" di Belgio, Germania e Francia, terminando a Parigi per l'Esposizione universale. Durante gli anni 1860 organizz\u00f2 viaggi anche in Svizzera, Italia, Egitto e Stati Uniti.\nLa statua di Thomas Cook fuori dalla stazione ferroviaria di Leicester, in London Road a Leicester, \u00e8 stata inaugurata il 14 gennaio 1994 dal suo pronipote Thomas Cook, ed \u00e8 stata realizzata da James Walter Butler."}
{"id": "1997718", "revid": "287204", "url": "https://it.wikipedia.org/wiki?curid=1997718", "title": "NGC 88", "text": "NGC 88 \u00e8 una galassia a spirale situata a circa 44,7 Mpc (146 milioni di anni luce), nella costellazione della Fenice. \u00c8 una galassia di 15\u00aa magnitudine classificata SB(rs)0/a, ovvero una galassia barrata di tipo intermedio fra quelle lenticolari e le galassie spirali.\nNGC 88 \u00e8 anche una galassia LINER, ovvero una galassia che presenta una bassa ionizzazione rispetto alle galassie \"normali\" nella regione nucleare e interagisce con NGC 87, NGC 89 e NGC 92, una famiglia di galassie chiamato Quartetto di Robert, scoperto da John Herschel nel 1834."}
{"id": "1997721", "revid": "729019", "url": "https://it.wikipedia.org/wiki?curid=1997721", "title": "C\u00e9sar de Choiseul", "text": "Biografia.\nProveniva da un'antica famiglia di Choiseul, che era originaria della valle superiore della Marna nel X secolo e che si divise in numerosi rami, tre dei quali, \"Hostel\", \"Praslin\" e \"du Plessis\" derivarono in tempi diversi dallo stesso Cesare. \nEntrato nell'esercito all'et\u00e0 di 14 anni come colonnello proprietario di un reggimento di fanteria, egli partecip\u00f2 a quasi tutti I successi delle armate francesi durante il regno di Luigi XIII. Prese parte all'assedio di La Rochelle, difese con successo l'Isola di R\u00e9 dagli attacchi inglesi condotti da George Villiers, I duca di Buckingham (1592 \u2013 1628), ed accompagn\u00f2 le forze inglesi in Italia nel 1629.\nNel 1630 divenne ambasciatore alla corte del duca di Savoia e intraprese un'attivit\u00e0 amministrativa in Italia fino al 1635, quando scoppi\u00f2 la guerra con la Spagna, nel corso della quale si distinse in numerose battaglie ed assedi in Italia, compresa l'azione chiamata \"Route de Quiers\" e quella intorno alla citt\u00e0 di Torino celebrata come \"Quadrilaterale\".\nNel 1640 divenne governatore di Torino, nel 1642 luogotenente-generale e dopo ulteriori servigi resi in Italia fu nominato maresciallo di Francia (1645). Ricevuto un secondo comando in Catalogna, occup\u00f2 Roses. Durante la Fronda parlamentare assistette il principe di Cond\u00e9 nell'assedio di Parigi e in quella dei pr\u00ecncipi rimase fedele alla regina reggente Anna d'Austria ed al partito della corte, sconfiggendo i ribelli del visconte di Turenne ed i suoi alleati spagnoli a Rethel (o Blanc-Champ) il 15 dicembre 1650.\nRicopr\u00ec quindi un'alta carica presso la Corte di Luigi XIV, diventando nel 1652 ministro di stato. Nel novembre del 1665 fu creato duca di Choiseul. Fu successivamente coinvolto nelle trattative fra Luigi XIV e Carlo II d'Inghilterra che condussero al trattato di Dover (1670)."}
{"id": "1997729", "revid": "287204", "url": "https://it.wikipedia.org/wiki?curid=1997729", "title": "Volejbalov\u00fd klub \u010cesk\u00e9 Bud\u011bjovice", "text": "Il Volejbalov\u00fd klub \u010cesk\u00e9 Bud\u011bjovice \u00e8 una societ\u00e0 pallavolistica maschile ceca con sede a \u010cesk\u00e9 Bud\u011bjovice: milita nel campionato di Extraliga."}
{"id": "1997732", "revid": "287204", "url": "https://it.wikipedia.org/wiki?curid=1997732", "title": "Andres Oliva", "text": ""}
{"id": "1997734", "revid": "287204", "url": "https://it.wikipedia.org/wiki?curid=1997734", "title": "Phil Woods", "text": "Biografia.\nLa formazione jazz di Woods avviene nella scuola \"Cool Jazz\" di Lennie Tristano, anche se contemporaneamente l'artista frequenta la Juilliard School, diplomandosi in clarinetto, poich\u00e9 all'epoca non era ancora presente una classe di sassofono. Pur appartenendo ad una generazione influenzata fortemente dal clima \"be-bop\" di Charlie Parker, non copi\u00f2 mai il suo stile, ma si diresse verso i fraseggi di Sonny Stitt e Cannonball Adderley. La sua vicinanza a Parker per\u00f2 \u00e8 sottolineata anche dall'aver sposato la vedova del grande sassofonista, Chan Richardson Parker.\nIl suo primo ingaggio lo porta ad essere fra i \"grandi della musica jazz\", ed \u00e8 del 1956, anno in cui suona in una band con Kenny Dorham, Conte Candoli, Al Cohn e la sezione ritmica di Sarah Vaughan. Acquisisce altra celebrit\u00e0 con l'orchestra di Dizzy Gillespie, con il Friedrich Gulda Combo (1957), con il quintetto di Buddy Rich e con la big band di Quincy Jones che lascia solo nel 1961. Nel 1962 entra nella big band di Benny Goodman, dove resta per sei anni. Nel 1968 si sposta in Europa con un progetto di jazz d'avanguardia, l\"'European Rhythm Machine\" (con George Gruntz, Gordon Beck, Henri Texier e Daniel Humair); nel 1972 torna negli Stati Uniti e apre un altro progetto, questa volta per\u00f2 di jazz elettrico, avendo tuttavia poco successo. Poco dopo crea un gruppo che, con diversi cambiamenti di organico nel corso degli anni, rimase attivo fino al 2004: questo ha annoverato nelle sue file musicisti come Tom Harrell, Mike Melillo, Steve Gilmore, Bill Goodwin e Hal Galper.\nA partire dal 1955 ha suonato con alcuni dei maggiori musicisti del '900 come Charlie Barnet, Jimmy Raney, George Wallington, Gene Quill, Dizzy Gillespie, Buddy Rich, Quincy Jones, Benny Goodman, Sonny Rollins, Benny Carter, Thelonious Monk, Lee Konitz, Tito Puente, Clark Terry, Jon Hendricks, Tommy Flanagan, Red Mitchell, Tom Harrell, Billy Joel, Paul Simon, St\u00e9phane Grappelli, Louie Bellson, Steely Dan e Michel Legrand.\nDal grande pubblico \u00e8 per\u00f2 conosciuto per aver suonato il solo di sax al fianco di Billy Joel in \"Just the way you are\" e per aver vinto 4 Grammy Awards su 7 nomination."}
{"id": "1997736", "revid": "1514393", "url": "https://it.wikipedia.org/wiki?curid=1997736", "title": "VK Cesk\u00e9 Budejovice", "text": ""}
{"id": "1997737", "revid": "400694", "url": "https://it.wikipedia.org/wiki?curid=1997737", "title": "Turner (automobilismo)", "text": "Turner \u00e8 stato un costruttore americano di auto da corsa presente nelle gare statunitensi negli anni cinquanta e sessanta.\nStoria.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Turner ha all'attivo anche 1 Gran Premio in F1 nel 1953."}
{"id": "1997743", "revid": "59912", "url": "https://it.wikipedia.org/wiki?curid=1997743", "title": "Feci", "text": "Con il termine feci si indica il materiale di rifiuto che viene emesso dagli esseri viventi del regno animale. Sono dette anche escrementi o deiezioni e sono prodotte dall'apparato digerente.\nEcologia.\nMolte specie superiori inoltre tendono a nutrirsi di escrementi per arricchire la dieta alimentare: \u00e8 il caso dei conigli e degli ippopotami che oltre a nutrirsi dei propri escrementi forniscono fonte di cibo ad alcune specie di Ciclidi africani.\nLe feci e le urine sono inoltre importanti segnali di presenza o transito degli animali, sfruttati dall'uomo e da altri predatori per la caccia.\nNelle feci spesso si trovano anche i semi delle piante ingerite. I semi cos\u00ec dispersi hanno una buona probabilit\u00e0 di piantarsi, trovandosi a distanza dalla pianta madre e circondati da fertilizzante.\nLe feci degli animali erbivori di medie dimensioni prendono il nome di letame e vengono utilizzate in agricoltura per arricchire il terreno di composti azotati e altri sali minerali. Lo stesso utilizzo ha il guano, costituito da escrementi di uccelli marini e pipistrelli. In Sudamerica vengono raccolte enormi quantit\u00e0 di guano. Gli scarabei stercorari sono abituati a trasportare una o pi\u00f9 pallottole di sterco.\nComposizione.\nSono composte in buona parte da residui alimentari non digeribili, come cellulosa e cheratina, da residui di acidi gastrici, da bile che agisce principalmente sul colore, da muco, da cellule morte e, in parte considerevole, da batteri e acqua.\nLa normale percentuale del peso totale delle feci umane \u00e8 costituita dal 75% di acqua e il 25% di sostanze solide.\nLe sostanze solide sono costituite prevalentemente da fibre che determinano la struttura e la consistenza delle feci: infatti, se le fibre sono poco presenti, la quantit\u00e0 di acqua presente nelle feci si riduce determinando una consistenza delle stesse di tipo caprino (vedere Bristol stool scale). La presenza di fibre determina in modo prevalente la consistenza delle feci. Inoltre il 30% del loro peso \u00e8 costituito da batteri, normalmente saprofiti. Il 15% \u00e8 rappresentato da sostanze inorganiche, in particolare fosfati e calcio che sono normalmente assunti in eccesso e quindi in parte eliminate con le feci. Il 5% \u00e8 rappresentato da sostanze lipidiche e derivati; il resto \u00e8 rappresentato da muco, cellule di desquamazione ed enzimi digestivi.\nLa composizione delle feci \u00e8 quindi, eccezion fatta per le fibre assunte, indipendente dall'alimentazione; infatti una parte delle stesse non ha origine alimentare, tant'\u00e8 che si continuano a formare anche in caso di digiuno.\nCaratteristiche.\nLe feci hanno un odore tipico assai sgradevole (sebbene quando emesse da individuo in buone condizioni di salute, esso sia talvolta tollerabile), dovuto alla trasformazione e decomposizione da parte dei batteri intestinali del cibo nell'intestino crasso e alla trasformazione di alcuni composti in tioli, solfuro di idrogeno e indolo.\nIndice di salute.\nL'analisi macroscopica delle feci (odore, colore, composizione e consistenza) e l'esame delle feci permette, oltre a capire la dieta dell'animale o essere umano che le ha espulse, di diagnosticarne eventuali malattie.\nComposizione.\nA seconda della patologia o dello stato patologico le feci possono avere una composizione e aspetto differente: un esempio classico \u00e8 la diarrea che porta ad avere feci liquide e semiliquide, mentre nelle enteriti le feci sono gelatinose (ricche di muco), nelle insufficienze pancreatiche hanno una consistenza simile alla polenta (poltacee), mentre nelle insufficienze biliari oltre ad essere poltacee sono anche a mastice.\nBristol Stool Scale (forma e consistenza).\nLa Bristol Stool Scale o Bristol Stool Chart o Scala delle feci di Bristol \u00e8 uno strumento medico diagnostico, usato sia in ambito clinico sia in ambito sperimentale, creato allo scopo di classificare in categorie la forma e consistenza delle feci umane; la scala prevede sette categorie distinte.\nLa forma e la consistenza delle feci dipendono dal tempo di permanenza delle stesse nel colon con buona correlazione statistica.\nLa consistenza delle feci viene determinata anche dal tipo di alimentazione: una dieta ricca di fibre e accompagnata da abbondante acqua porter\u00e0 ad avere feci pi\u00f9 molli ed abbondanti, mentre una dieta povera di fibre porter\u00e0 ad avere feci pi\u00f9 formate e concentrate.\nColore delle feci.\nUn'altra caratteristica \u00e8 il colore, che pu\u00f2 descrivere lo stato di salute dell'individuo, infatti determinate colorazioni sono tipiche di determinate patologie.\nGeneralmente il colore delle feci \u00e8 normale e varia da un nocciola chiaro a marrone scuro, questo dipende molto dal tipo di regime alimentare e dalla ripartizione dei macronutrienti e fonti alimentari, mentre altre colorazioni indicano uno squilibrio di tale regime o condizioni patologiche di tipo fisico o da agenti infettivi:\nTermini associati.\nDal greco \"Copros\" si sono sviluppati termini come:\nSinonimi volgari.\nIn tutte le lingue sono presenti parole alternative che si riferiscono alle feci. Alcune vengono utilizzate come insulto o imprecazione volgare. Per esempio in italiano, nel linguaggio volgare, la parola \"merda\". Sempre volgarmente, un singolo escremento \u00e8 anche chiamato \"stronzo\" (dal longobardo \"strunz\", sterco), da cui deriva l'insulto: \u00abSei uno stronzo!\u00bb.\nIl sostantivo \"cacca\", un tempo volgare, \u00e8 ora accettato nel linguaggio comune mentre, al contrario, il verbo \"cacare\" (o \"cagare\") \u00e8 considerato un insulto se, nella forma di invito alla defecazione, viene rivolto ad una persona (\"ma va' a cagare\"). Secondo una interpretazione, il termine deriverebbe da \"cloacare\" (= imbrattare, inquinare). Altri, pi\u00f9 recenti, ma forse non meno fantasiosi, lo legano a una radice sanscrita \"*kak-\" da cui deriva \"\u00e7aka\" (= letame, sterco). Per altri deriva dal greco \"Kakos\" che significa cattivo, brutto.\nNel linguaggio infantile le feci sono chiamate comunemente \"pop\u00f2\", \"pup\u00f9\" o anche \"cacchina\".\nCultura.\nLa trasformazione del tab\u00f9 nella cultura post-moderna.\nDa qualche anno la cultura occidentale sta cambiando il modo di rapportarsi alle deiezioni, con una conseguente trasformazione del tab\u00f9.\nIn Italia, per esempio, nel 2005 \"La cacca. Storia naturale dell'innominabile\" di Nicola Davies vinse il Premio Andersen come miglior libro di divulgazione. Qualche anno dopo, dal libro di Davies prese spunto la mostra itinerante \"Storia naturale dell'innominabile: la cacca\". La mostra \u00e8 stata ospitata dall'Urban Center di Ravenna e dalla Biblioteca \u201cDe Amicis\u201d di Genova nel 2007, dal \u201cParco Oltremare\u201d di Riccione, dall'Exm\u00e0 di Cagliari, dal Museo tridentino di Storia Naturale di Trento e dall'Officina dei Piccoli della Citt\u00e0 della Scienza di Napoli nel 2008.\nPer quanto riguarda l'Occidente in generale, nel 2008 ha fatto il giro del mondo la voce, data da alcuni blog o siti internet, che affermano l'esistenza del Japanese Poop Museum collegandolo al Himeji City Museum of Literature. Le foto allegate lasciano intendere una classificazione scientifica delle feci animali, e indicano un interesse per l'aspetto fisiologico e non solo ludico delle feci. Pi\u00f9 documentato il sito Poopreport.com, una sorta di museo on.line che cerca di raccogliere informazioni scatologiche e categorizzarle.\nAltri musei presentati su internet assolvono alla funzione comica popolare da sempre legata all'argomento: per esempio, di carattere triviale e popolaresco il Lucifer's Shit museum \u00e8 ancora inserito nella tradizione del tab\u00f9, di cui si pu\u00f2 parlare solo esagerandolo o esorcizzandolo simbolicamente, ossia carnevalizzandolo. Internet ha avuto un ruolo fondamentale nel mettere in evidenza e pubblicizzare argomenti fino a pochi decenni fa considerati privati.\nNegli anni sessanta un precedente importante nel cambiamento culturale occidentale si ebbe con il libro divulgativo \"La scimmia nuda\" (1967) di Desmond Morris, che dest\u00f2 interesse per il suo approccio scientifico anti-umanistico: l'uomo veniva osservato come un animale tra gli altri, e analizzato nei suoi aspetti sociali e biologici. Il libro, dal contenuto ormai datato, era ancora velato di ironia, indizio della difficolt\u00e0 sociale ad accettare l'approccio scelto dall'autore, e con cui comunque doveva fare i conti l'autore stesso per non offendere il suo pubblico.\nInvece la famosa opera di Piero Manzoni, di pochi anni precedente, per la polemica implicita nell'opera stessa non pu\u00f2 considerarsi un superamento del tab\u00f9, in quanto la Merda d'artista coinvolge le feci solo nel loro aspetto simbolico, connotata negativamente come una degenerazione, a rappresentare la degenerazione dell'arte o la bassezza morale degli artisti, e non viene vista come una funzione fisiologica. Non a caso, il barattolo in cui viene contenuta ricorda una scatola per alimenti, e l'accostamento mangiare-defecare \u00e8 un tema tipico tra le oscenit\u00e0 apotropaiche che costellano la cultura popolare.\nRisorsa.\nLe feci possono essere utilizzate per ricavarne risorse o come fonte energetica.\nUso dello sterco animale come carburante.\nIn un gran numero di aree del mondo, caratterizzate da penuria di carburante vegetale o fossile, lo sterco di animali erbivori (dromedari, bovini, equini) trova un importante utilizzo come carburante.Per lo pi\u00f9 esso viene fatto disseccare al sole dopo averlo mescolato con paglia, dandogli forme che ne consentano un pi\u00f9 facile trasporto. Per esempio in Arabia o in Egitto, caratterizzati da una scarsit\u00e0 eccezionale di legname e di altro materiale utile ad essere bruciato per ricavarne calore, allo sterco viene fatta assumere una forma discoidale ed \u00e8 chiamato \"aqr\u0101\u1e63 \u01e7illa\".\nUtilizzo delle feci umane come risorsa.\nCon i processi di filtrazione e purificazione delle acque reflue sia cittadine che industriali sorgono agli inizi degli anni 2000 i primi chiarificatori delle acque, adatti a desabbiare, filtrare e separare dalle feci le acque fognarie delle citt\u00e0 e le acque di provenienza industriale. Nei principali agglomerati urbani i processi di trattamento delle acque reflue riescono a perfezionarsi costituendo con i miglioramenti tecnologici e le automazioni una vera e propria \"fabbrica delle feci\", dove la separazione intermedia delle sostanze solide fecali riesce con accorgimenti e stoccaggi particolari ad accumulare la sostanza fecale umana, separata, e a ricavarne da essa del gas metano che nello stesso processo viene usato per alimentare caldaie ad acqua e quindi energia naturale. Il gas ricavato viene anche convogliato e riutilizzato per agglomerati industriali o abitativi vicini. Negli ultimi anni la politica ambientale ha incentivato la produzione e l'uso di questi gas, aumentando le strutture di trattamento dei reflui provenienti dalle citt\u00e0 italiane, e potenziando la canalizzazione fognaria verso i trattamenti delle feci.\nAcque reflue per laterizi.\nLa parte solida o biosolidi o fanghi di depurazione ricavata dalla filtrazione dei liquami fognari pu\u00f2 essere utilizzata per la produzione dei laterizi, con una concentrazione del 10 al 25%, migliorandone l'isolamento termico.\nSi hanno alcuni esempi di tale soluzione in Italia gi\u00e0 dal 2009 e con una composizione dei laterizi con circa il 15% di liquami, alcune aziende hanno anche ricevuto l'approvazione Europea per i relativi brevetti di produzione"}
{"id": "1997747", "revid": "767487", "url": "https://it.wikipedia.org/wiki?curid=1997747", "title": "Natale Picano", "text": "Carriera.\nGiocatore.\nLibero di ruolo, inizia la prima stagione in un campionato professionistico nel 1973-1974 con la maglia del Trapani, dopo esser cresciuto nella Bacigalupo.\nDopo varie stagioni in Serie C con Trapani, e una con Campobasso, disputa due campionati di Serie B col dal 1979 al 1981, restando in Puglia per altre due stagioni dopo la retrocessione in Serie C1.\nDopo un altro anno in Serie C1 con la Casertana, nel 1984 passa pochi mesi al , ma il tecnico Domenico Rosati gli preferisce Claudio Ranieri e quindi ritorna in C1 alla .\nNel 1985-1986 gioca con l' in Serie B, contribuendo alla prima storica promozione dei toscani in Serie A. A 34 anni \u00e8 capitano della squadra nella stagione 1986-1987 nel massimo campionato, nel quale totalizza 10 presenze complessive. Nel 1987-1988 torna a Trapani in Serie C2.\nIn carriera ha totalizzato complessivamente 10 presenze in Serie A e 103 presenze e 2 reti in Serie B.\nAllenatore.\nIntrapresa la carriera di tecnico, \u00e8 divenuto selezionatore della Rappresentativa Juniores Sicula della Lega Nazionale Dilettanti.\nDirigente.\nDa dirigente \u00e8 stato direttore sportivo dell'Audace Monreale, societ\u00e0 di Eccellenza Siciliana girone A."}
{"id": "1997752", "revid": "1442080", "url": "https://it.wikipedia.org/wiki?curid=1997752", "title": "Hern\u00e1n Cristante", "text": "Carriera.\nClub.\nInizia nel Gimnasia, squadra della sua citt\u00e0, in cui milita dal 1990 al 1993, giocando 58 partite. Nel 1993 passa al Toluca, dove gioca solo quattro partite prima di tornare in patria, al Platense, dove gioca quasi tutte le gare di campionato, saltandone quattro. Nel 1995 \u00e8 nuovamente al Toluca, dove stavolta riesce a giocare per trenta gare. Nel 1996 si trasferisce nuovamente in Argentina, al Newell's Old Boys. Dal 1998 al 2010 milita ininterrottamente nel Club Deportivo Toluca, in seguito lascia la squadra trasferendosi all'Universidad de Guadalajara.\nPossiede una scuola calcio.\nNazionale.\nCon la nazionale di calcio argentina Cristante ha giocato da titolare durante la Copa Am\u00e9rica 1995."}
{"id": "1997753", "revid": "585241", "url": "https://it.wikipedia.org/wiki?curid=1997753", "title": "Lesovsky", "text": "Lesovsky \u00e8 stato un costruttore americano di auto da corsa presente nelle gare statunitensi dagli anni 1950 agli anni 1970.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Lesovsky ha all'attivo anche 9 Gran Premi con una pole-position in F1 grazie a Johnny Thomson nel 1959."}
{"id": "1997759", "revid": "767487", "url": "https://it.wikipedia.org/wiki?curid=1997759", "title": "Agostino Filippuzzi", "text": "Non abbiamo molte notizie biografiche sul suo conto, sappiamo che nacque a Bologna verso la fine del XVI secolo, e che \u00e8 stato insegnante di musica di Giovanni Paolo Colonna.\nCon l'inizio del XVII secolo le sue notizie biografiche sono diventate scarsissime.\nSi sa solo che nello stesso secolo mori, probabilmente ancora giovane."}
{"id": "1997762", "revid": "164044", "url": "https://it.wikipedia.org/wiki?curid=1997762", "title": "Walsall F.C.", "text": ""}
{"id": "1997764", "revid": "164044", "url": "https://it.wikipedia.org/wiki?curid=1997764", "title": "Queens Park Rangers F.C.", "text": ""}
{"id": "1997766", "revid": "164044", "url": "https://it.wikipedia.org/wiki?curid=1997766", "title": "Heart of Midlothian F.C.", "text": ""}
{"id": "1997768", "revid": "538762", "url": "https://it.wikipedia.org/wiki?curid=1997768", "title": "Pietra runica di Noleby", "text": "La pietra runica di Noleby, pietra runica di Fyrunga o Vg 63 \u00e8 una pietra runica scritta in proto-norreno attraverso l'uso di caratteri in Fu\u00feark antico. Venne scoperta nel 1894 presso la fattoria di Stora Noleby in V\u00e4sterg\u00f6tland, Svezia.\nDescrizione.\nVenne datata da Sophus Bugge al 600 circa, e risulta di particolare importanza a causa dell'iscrizione \"runo [...] raginakundo\" che significa \"rune di origine divina\", apparsa anche sulla pietra runica di Sparl\u00f6sa e nel poema eddico \"H\u00e1vam\u00e1l\". Questo fatto \u00e8 importante per lo studio della mitologia norrena dal momento che indica che espressioni e contenuti dell'Edda poetica sono di origine preistorica scandinava.\nAttualmente \u00e8 esposta presso il Museo storico di Stoccolma.\nTrascrizione delle rune.\nruno fahi raginakudo toj-a \u00b6 una\u00feou \u00f7 suhurah : susi(h)---tin \u00b6 haku\u00feo\nTraslitterazione.\nRuno fahi raginakundo toj[e'k]a. ... ... ... Hako\u00feuz.\nTraduzione.\nIo preparo le necessarie rune divine ... per Hako\u00feuz."}
{"id": "1997769", "revid": "599013", "url": "https://it.wikipedia.org/wiki?curid=1997769", "title": "Vincenza Cal\u00ec", "text": "Ha vinto 6 titoli italiani assoluti (3 doppiette): due volte l'accoppiata 100\u2013200\u00a0m (Firenze 2004 e Bressanone 2005) e una volta quella 60\u2013200\u00a0m (indoor di Genova e outdoor di Cagliari nel 2008).\nIn ambito internazionale ha vinto due medaglie di bronzo agli Europei under 23 e un argento e un bronzo ai Giochi del Mediterraneo.\nDetiene 7 record nazionali di cui: 1 seniores (staffetta 4 x 100\u00a0m) e 6 a livello giovanile (3 juniores su 60, 150 e 200\u00a0m e altrettanti allieve su 150 e 200\u00a0m).\nBiografia.\nGli inizi.\nDopo essersi avvicinata al mondo dello sport con il basket, nel 1996 quando aveva 13 anni ha scoperto l'atletica leggera e la velocit\u00e0 grazie al professor Paolo Pecora, partecipando ai Giochi della Giovent\u00f9 dove gareggi\u00f2 sugli 80 metri piani. Entrata nella societ\u00e0 giovanile dell'Europa Capaci, si \u00e8 saputa distinguere in numerose competizioni nazionali e internazionali.\nAllo Stadio delle Palme della sua Palermo dimostra immediatamente il suo talento: fin dalle categorie giovanili, con i colori della Europa Capaci, colleziona primati italiani e partecipa da protagonista a numerose competizioni internazionali. \u00c8 stata allenata anche da Filippo Di Mulo.\n2003-2005: Interventi chirurgici, incidente in moto, arruolamento col Gruppo Sportivo Fiamme Azzurre e doppietta 100-200 m agli assoluti per due anni fila.\nNeppure un delicato intervento chirurgico subito nel 2003 all'et\u00e0 di 20 anni per rimuovere un'ernia del disco riesce a fermare la sua ascesa: dopo una faticosa riabilitazione Vincenza torna in pista pi\u00f9 forte di prima qualificandosi per i Giochi di Pechino dove riesce a ben figurare.\nAd inizio 2004 ha avuto un incidente con la moto che l'ha bloccata per diversi mesi; in precedenza, ha patito un problema ad un disco della colonna vertebrale (poi appunto \u00e8 stata operata per l'ernia del disco) che le ha provocato problemi proprio alla schiena e di tendinite.\nNel marzo 2004 entra a far parte del Gruppo Sportivo Fiamme Azzurre, ottenendo immediatamente ottimi risultati, e mancando di poco la partecipazione ai Giochi olimpici di Atene.\nNel biennio 2004-2005 ha fatto per due volte consecutive l'accoppiata di titoli su 100 e 200\u00a0m ai campionati italiani assoluti, prima a Firenze e poi a Bressanone.\nNel 2005 ha conquistato due medaglie di bronzo, su 200 e 4 x 100\u00a0m, agli Europei under 23 tenutisi ad Erfurt in Germania.\nProblemi fisici.\nDopo i Mondiali juniores di Santiago del Cile nel 2000 e al termine del 2005, \u00e8 stata affetta da una microfrattura al piede e da forti dolori alla schiena, che l'hanno costretta a saltare gli Europei juniores di Grosseto nel 2001. Sottopostasi poi ad un intervento chirurgico, la Cal\u00ec \u00e8 stata soggetta ad un lungo recupero fisico, conclusosi solamente alla fine del 2007.\nDopo uno stop dovuto a problemi fisici, dal settembre del 2006 si \u00e8 trasferita a Roma per allenarsi nell'impianto sociale di Casal del Marmo dove conosce Giorgio Frinolli, gi\u00e0 ostacolista olimpico sul giro di pista ad e e tecnico nazionale.\n2008: titolo italiano assoluto sui 60 m indoor, record nazionale con la staffetta 4x100 m in Coppa Europa ed Olimpiadi di Pechino.\nNel 2008 ai campionati italiani assoluti indoor di Genova ha vinto il titolo sui 60\u00a0m correndo il suo personale in 7\"34.\nNel 2008 \u00e8 stata bronzo in Coppa Europa ad Annecy in Francia con la staffetta 4 x 100\u00a0m dove ha stabilito il 21 giugno 2008 con Anita Pistone, Giulia Arcioni ed Audrey Alloh il record nazionale della staffetta 4 x 100\u00a0m correndo in 43\"04.\nAgli assoluti di Cagliari, sempre nel 2008, ha vinto la medaglia d'oro sui 200\u00a0m.\nAi Giochi olimpici di Pechino 2008 \u00e8 riuscita a qualificarsi ai quarti di finale sui 200\u00a0m, dove per\u00f2 esce senza riuscire ad accedere alle semifinali.\nIl 7 settembre 2008, gareggiando sui 200\u00a0m a Rieti per il IAAF World Athletics Tour 2008 ha stabilito il primato personale di 22\"98.\n2009: argento sui 60 m agli assoluti indoor, due medaglie ai Giochi del Mediterraneo, Coppa Europa e argento sui 200 m agli assoluti.\nNel 2009 \u00e8 arrivata settima agli assoluti indoor di Torino nella finale dei 60\u00a0m; sempre nel 2009 ha gareggiato ai Giochi del Mediterraneo in Italia a Pescara, vincendo il bronzo sui 200\u00a0m e l'argento con la 4 x 100\u00a0m; ancora nel 2009 ai Campionati europei a squadre in Portogallo a Leiria \u00e8 finita quarta sui 200\u00a0m ed ha vinto l'oro con la staffetta 4 x 100\u00a0m. Ancora nel 2009, ha conquistato l'argento a Milano sui 200\u00a0m agli assoluti outdoor.\n2014: il ritorno alle gare dopo un lungo stop.\nIl 14 giugno del 2014 in Sicilia ad Enna in occasione del Campionato di societ\u00e0 assoluto su pista (seconda prova regionale) \u00e8 ritornata a disputare una gara su pista, secondo posto sui 400 m, dopo quasi 5 anni dall'ultima (2 agosto 2009 all'Arena Civica \"Gianni Brera\" di Milano quando corse la finale dei 200 m agli assoluti)."}
{"id": "1997772", "revid": "1409041", "url": "https://it.wikipedia.org/wiki?curid=1997772", "title": "Hypertext Transfer Protocol", "text": "In telecomunicazioni e informatica l'HyperText Transfer Protocol (HTTP) (in italiano: \"protocollo di trasferimento di un ipertesto\") \u00e8 un protocollo a livello applicativo usato come principale sistema per la trasmissione d'informazioni sul web ovvero in un'architettura tipica client-server. Le specifiche del protocollo sono gestite dal World Wide Web Consortium (W3C). Un server HTTP generalmente resta in ascolto delle richieste dei client sulla porta 80 usando il protocollo TCP a livello di trasporto.\nStoria.\nLa prima versione dell'HTTP, la 0.9, risale alla fine degli anni 1980 e costituiva, insieme con il linguaggio HTML e gli URL, il nucleo base del \"World Wide Web (WWW) global information initiative\" sviluppata da Tim Berners-Lee al CERN di Ginevra per la condivisione delle informazioni tra la comunit\u00e0 dei fisici delle alte energie. Prima di HTTP il protocollo di riferimento per tali scopi era il pi\u00f9 semplice e leggero FTP. La prima versione effettivamente disponibile del protocollo, la HTTP/1.0, venne implementata dallo stesso Berners-Lee nel 1991 e proposta come RFC 1945 all'ente normatore IETF nel 1996.\nCon la diffusione di NCSA Mosaic, un browser grafico di facile uso, il WWW conobbe un successo crescente e divennero evidenti alcuni limiti della versione 1.0 del protocollo, in particolare:\nIl protocollo venne quindi esteso nella versione HTTP/1.1, presentato come RFC 2068 nel 1997 e successivamente aggiornato nel 1999 come descritto dal RFC 2616.\nLa nuova versione del protocollo, HTTP/2, \u00e8 stata pubblicata nella RFC 7540 nel maggio 2015.\nFunzionamento.\nL' \u00e8 un protocollo che lavora con un'architettura di tipo client/server: il client esegue una richiesta e il server restituisce la risposta mandata da un altro host. Nell'uso comune il client corrisponde al browser ed il server la macchina su cui risiede il sito web. Vi sono quindi due tipi di messaggi : messaggi richiesta e messaggi risposta.\n differisce da altri protocolli di livello 7 come FTP, per il fatto che le connessioni vengono generalmente chiuse una volta che una particolare richiesta (o una serie di richieste correlate) \u00e8 stata soddisfatta. Questo comportamento rende il protocollo ideale per il World Wide Web, in cui le pagine molto spesso contengono dei collegamenti (\"link\") a pagine ospitate da altri server diminuendo cos\u00ec il numero di connessioni attive limitandole a quelle effettivamente necessarie con aumento quindi di efficienza (minor carico e occupazione) sia sul client che sul server. Talvolta per\u00f2 pone problemi agli sviluppatori di contenuti web, perch\u00e9 la natura senza stato (\"stateless\") della sessione di navigazione costringe ad utilizzare dei metodi alternativi - tipicamente basati sui cookie - per conservare lo stato dell'utente.\nMessaggio di richiesta.\nIl messaggio di richiesta \u00e8 composto di quattro parti:\nRiga di richiesta.\nLa riga di richiesta \u00e8 composta da metodo, e versione del protocollo.\nIl metodo di richiesta, per la versione 1.1, pu\u00f2 essere uno dei seguenti:\nl', \"uniform resource identifier\" (identificatore univoco di risorsa), indica l'oggetto della richiesta (ad esempio la pagina web che si intende ottenere).\nI metodi pi\u00f9 comuni sono , e .\nIl metodo \u00e8 usato per ottenere il contenuto della risorsa indicata come (come pu\u00f2 essere il contenuto di una pagina ). \u00e8 analogo a , ma restituisce solo i campi dell'header, ad esempio per verificare la data di modifica del file.\nUna richiesta con metodo non prevede l'uso del body.\nIl metodo \u00e8 usato di norma per inviare informazioni al server (ad esempio i dati di un form).\nIn questo caso l' indica che cosa si sta inviando e il body ne indica il contenuto.\nGli header della richiesta.\nGli header di richiesta pi\u00f9 comuni sono:\nMessaggio di risposta.\nIl messaggio di risposta \u00e8 di tipo testuale ed \u00e8 composto da quattro parti:\nRiga di stato.\nLa riga di stato riporta un codice a tre cifre catalogato nel seguente modo:\nI codici di risposta pi\u00f9 comuni sono:\nGli header della risposta.\nGli header della risposta pi\u00f9 comuni sono:\nTipo di connessione.\nIl client pu\u00f2 chiedere al server, nel messaggio di richiesta, di utilizzare due tipi di comunicazione.\nDa un lato, le connessioni non persistenti introducono una latenza aggiuntiva rispetto a quelle persistenti di almeno 3 Round Trip Time (RTT).\nInfatti, al termine di ogni risposta da parte del server si rendono necessari\nD'altro canto, le connessioni persistenti precludono il parallelismo nelle comunicazioni, giacch\u00e9 il client che abbia diverse richieste da inviare allo stesso server \u00e8 costretto ad evaderle sequenzialmente, una dopo l'altra.\nPer queste ragioni, i browser solitamente sfruttano le complementarit\u00e0 prestazionali delle due politiche di comunicazione per massimizzare la loro efficienza: solitamente aprono con ogni server diverse connessioni TCP in parallelo, su cui comunicano con strategia persistente.\nEsempi di messaggi HTTP.\nSeguono esempi di messaggi di richiesta e risposta HTTP/1.1.\nGli esempi riguardano il recupero di contenuti su questa enciclopedia web e possono essere riprodotti - e quindi verificati - sul proprio PC copiando e incollando il testo con un client TCP (ad es: codice_1 nel caso di URL http://), oppure client TCP con supporto SSL (ad es: codice_2 nel caso di URL https://).\nAi fini della riproduzione si annota che:\nRichiesta GET e risposta di successo.\nRecupera la risorsa web presente all'URL https://it.wikipedia.org/wiki/Pagina_principale\nGET /wiki/Pagina_principale HTTP/1.1\nHost: it.wikipedia.org\nUser-Agent: Mozilla/5.0 (compatible; Konqueror/3.2; Linux) (KHTML, like Gecko)\nAccept: text/html, image/jpeg, image/png, text/*, image/*, */*\nAccept-Charset: iso-8859-1, utf-8;q=0.5, *;q=0.5 \nAccept-Language: it\nConnection: Keep-Alive\nRisposta di successo (200 OK):\nHTTP/1.1 200 OK\nDate: Fri, 22 Feb 2019 10:50:37 GMT\nContent-Type: text/html; charset=UTF-8\nContent-Length: 22208\nConnection: keep-alive\nServer: mw1215.eqiad.wmnet\nContent-language: it\nContent-Encoding: gzip\nLast-Modified: Fri, 22 Feb 2019 08:46:20 GMT\nAge: 20548\nCache-Control: private, s-maxage=0, max-age=0, must-revalidate\nVary: Accept-Encoding,Cookie,Authorization\n \n&lt;!DOCTYPE html&gt;\n&lt;html class=\"client-nojs\" lang=\"it\" dir=\"ltr\"&gt;\n&lt;head&gt;\n&lt;meta charset=\"UTF-8\"/&gt;\n&lt;title&gt;Wikipedia, l'enciclopedia libera&lt;/title&gt;\n&lt;/body&gt;\n&lt;/html&gt;\nRichiesta GET e risposta di redirezione permanente.\nQui il client recupera l'URL http://it.wikipedia.org/wiki/Pagina_principale (differisce dal precedente poich\u00e9 http invece di https).\nLa richiesta rimane la stessa dell'esempio precedente.\nLa risposta cambia esponendo un codice di spostamento permanente (301 Moved Permanently):\nHTTP/1.1 301 Moved Permanently\nDate: Wed, 19 Apr 2017 16:50:43 GMT\nServer: Varnish\nLocation: https://it.wikipedia.org/wiki/Pagina_principale\nContent-Length: 0\nConnection: keep-alive\nRichiesta POST e risposta di redirezione temporanea.\nQuesta \u00e8 una richiesta POST per modificare le proprie preferenze di Wikipediano con il tema \"Cologne Blue\" (la sottostringa &amp;wpskin=cologneblue nella prima riga del corpo della richiesta POST)\nPOST /wiki/Speciale:Preferenze HTTP/1.1\nHost: it.wikipedia.org\nUser-Agent: Mozilla/5.0 (compatible; Konqueror/3.2; Linux) (KHTML, like Gecko)\nAccept: text/html, image/jpeg, image/png, text/*, image/*, */*\nAccept-Charset: iso-8859-1, utf-8;q=0.5, *;q=0.5 \nAccept-Language: it\nConnection: Keep-Alive\nCache-control:no-cache\nContent-length:1291\nContent-type:application/x-www-form-urlencoded\nwplanguage=it&amp;wpgender=unknown&amp;wpnickname=&amp;wpdisablemail=1&amp;wpskin=cologneblue&amp;wppopups=0&amp;wpdate=default&amp;wpServerTime=1034&amp;wptimecorrection=System%7C120&amp;wptimecorrection-other=02%3A00&amp;wpimagesize=2&amp;wpthumbsize=2&amp;wpmultimediaviewer-enable=1&amp;wpunderline=2&amp;wpstubthreshold=0&amp;wpmath=mathml&amp;wpcompact-language-links=1&amp;wpeditfont=default&amp;wpuseeditwarning=1&amp;wpshowtoolbar=1&amp;wpusebetatoolbar=1&amp;wpusebetatoolbar-cgd=1&amp;wppreviewontop=1&amp;wprcdays=7&amp;wprclimit=50&amp;wphidecategorization=1&amp;wpwatchlistdays=3&amp;wpwllimit=250&amp;wpwatchlisthidecategorization=1&amp;wpcirrussearch-pref-completion-profile=fuzzy&amp;wpgadgets%5B%5D=HiddenCat&amp;wpgadgets%5B%5D=OpenStreetMap&amp;wpgadgets%5B%5D=ReferenceTooltips&amp;wpgadgets%5B%5D=WikiMiniAtlas&amp;wpgadgets%5B%5D=ExternalSearch&amp;wpecho-email-frequency=0&amp;wpecho-email-format=html&amp;wpecho-subscriptions%5B%5D=email-edit-user-talk&amp;wpecho-subscriptions%5B%5D=web-edit-thank&amp;wpecho-subscriptions%5B%5D=web-flow-discussion&amp;wpecho-subscriptions%5B%5D=web-mention&amp;wpecho-subscriptions%5B%5D=web-user-rights&amp;wpecho-subscriptions%5B%5D=email-user-rights&amp;wpecho-subscriptions%5B%5D=web-reverted&amp;wpecho-subscriptions%5B%5D=web-emailuser&amp;wpecho-cross-wiki-notifications=1&amp;wpecho-show-alert=1&amp;wpEditToken=dc1583a58b9a1293689802ce0700c46e58f79b12%2B%5C&amp;title=Speciale%3APreferenze&amp;wpenotifusertalkpages\nRisposta HTTP di redirezione temporanea (302 Found) rimanda alla pagina per il login\nHTTP/1.1 302 Found\nDate: Wed, 19 Apr 2017 17:21:16 GMT\nContent-Type: text/html; charset=utf-8\nContent-Length: 0\nConnection: keep-alive\nServer: mw2224.codfw.wmnet\nVary: Accept-Encoding,X-Forwarded-Proto,Cookie,Authorization\nExpires: Thu, 01 Jan 1970 00:00:00 GMT\nLocation: https://it.wikipedia.org/w/index.php?title=Speciale:Entra&amp;returnto=Speciale%3APreferenze&amp;returntoquery=&amp;warning=prefsnologintext2\nAge: 0\nCache-Control: private, s-maxage=0, max-age=0, must-revalidate\nRichieste utili nella versione 1.0.\nGET / HTTP/1.0.\nLa GET nella versione HTTP/1.0 risulta comoda per le docenze, si pu\u00f2 effettuare con una sola riga perch\u00e9 nella versione 1.0 del protocollo non era obbligatorio inserire l'header \"Host:\"\nPer eseguirla si fa:\nGET / HTTP/1.0\nSi ricorda di lasciare una riga vuota dopo la richiesta. Attendere la risposta dal webserver...\nHEAD / HTTP/1.0.\nRisulta allo stesso modo molto comodo effettuare la richiesta HEAD del protocollo che restituisce le sole intestazioni con:\nHEAD / HTTP/1.0\nVersioni \"sicure\".\nDal momento che tutto il traffico HTTP \u00e8 anonimo e \"in chiaro\", sono state sviluppate diverse alternative per garantire differenti livelli di sicurezza, in termini di\nLa prima proposta venne direttamente da NCSA, con le versioni server 1.1 e client 2.2 che supportavano un meccanismo di autenticazione utente e cifratura dati basati su messaggi formato PEM e chiavi PGP.\nIn seguito, sono state standardizzate due versioni \"sicure\" del protocollo HTTP chiamate SHTTP e HTTPS. La prima, modellata sulla posta cifrata S/MIME, \u00e8 ormai caduta in disuso e prevede meccanismi crittografici a livello di \"payload\": le richieste e gli header vengono scambiati in chiaro mentre il contenuto della \"pagina\" viene cifrato come una struttura MIME \"multipart\". Il meccanismo HTTPS, inventato da Netscape, usa invece il sottostante canale cifrato a livello di trasporto mediante SSL o TLS per impedire l'intercettazione di qualsiasi parte della transazione. Entrambi i protocolli possono garantire l'identit\u00e0 del mittente, ma solo SHTTP \u00e8 in grado di garantire anche l'integrit\u00e0 del contenuto dopo averlo, ad esempio, memorizzato su un disco.\nStreaming HTTP.\nLa fruizione nelle pagine WEB di materiale multimediale, quale audio o video viene gestito in modo del tutto analogo al download dei file, tramite un caricamento progressivo o distribuzione progressiva, in cui il file viene scaricato in modo progressivo dall'inizio alla fine (tramite i protocolli \"Real Time Streaming Protocol\" e \"Real-time Transport Protocol\") e nel caso il bit-rate sia eccessivo per la rete che lo trasporta pu\u00f2 verificarsi un continuo ricaricamento del buffer\nPer evitare questi inconvenienti esistono altri sistemi alternativi, che permettono l'adattamento del file alla rete dell'utente finale, questi sistemi sono caratterizzati dai protocolli:\nPer contro queste soluzioni sono notevolmente pi\u00f9 complesse rispetto alle tradizionali tecnologie di streaming. Alcune delle considerazioni documentate riguardano lo stoccaggio, i costi aggiuntivi per la codifica e la difficolt\u00e0 nel mantenimento della qualit\u00e0 globale. Ci sono state anche alcune dinamiche interessanti trovate intorno alle interazioni complesse fra logica adattiva bit rate in competizione con complessa logica di controllo del flusso TCP."}
{"id": "1997773", "revid": "486946", "url": "https://it.wikipedia.org/wiki?curid=1997773", "title": "Aguardiente N\u00e9ctar-Selle Italia", "text": ""}
{"id": "1997775", "revid": "436907", "url": "https://it.wikipedia.org/wiki?curid=1997775", "title": "Traced in Air", "text": "Traced in Air \u00e8 il secondo album in studio del gruppo musicale statunitense Cynic, pubblicato il 17 novembre 2008 dalla Season of Mist.\nDescrizione.\nOriginariamente previsto per il mese di ottobre, l'album segna la prima pubblicazione del gruppo a distanza di quindici anni da \"Focus\" nonch\u00e9 il primo inciso insieme al chitarrista Tymon Kruidenier.\nIl 27 settembre 2019 l'album \u00e8 stato ripubblicato in edizione remixata e rimasterizzata, con nuove parti di basso curate da Sean Malone."}
{"id": "1997776", "revid": "1243", "url": "https://it.wikipedia.org/wiki?curid=1997776", "title": "Tramvia", "text": ""}
{"id": "1997777", "revid": "486946", "url": "https://it.wikipedia.org/wiki?curid=1997777", "title": "Selle Italia-Pacific", "text": ""}
{"id": "1997779", "revid": "320578", "url": "https://it.wikipedia.org/wiki?curid=1997779", "title": "Fabregas", "text": ""}
{"id": "1997791", "revid": "433605", "url": "https://it.wikipedia.org/wiki?curid=1997791", "title": "Tempio della Pudicizia Plebea", "text": "Il tempio della Pudicitia Plebeia era un sacello di Roma antica, situato sul colle Quirinale, lungo il \"Vicus Longus\", equivalente all'attuale via Nazionale.\nStoria.\nFu eretto nel 296 a.C. da Virginia, moglie del plebeo diventato console Lucio Volumnio, in una sezione della loro casa. Secondo Livio (10.23.6-10) il sacello era sorto in contrapposizione con il sacello della \"Pudicitia Patricia\" (del quale l'esistenza non \u00e8 certa, forse si trattava di uno dei templi di Fortuna nel Foro Boario), quando Virginia, di nascita patrizia, ne era stata esclusa per via del suo matrimonio con un plebeo. Livio racconta come il culto decadde e poi venne dimenticato per via dell'estrema apertura a qualsiasi donna, in contrapposizione col principio di \"pudicizia\"; Festo per\u00f2 nel II secolo d.C. citava il culto come ancora esistente ai suoi tempi."}
{"id": "1997794", "revid": "31886", "url": "https://it.wikipedia.org/wiki?curid=1997794", "title": "Episodi di Brothers &amp; Sisters - Segreti di famiglia (terza stagione)", "text": "La terza stagione di \"Brothers &amp; Sisters - Segreti di famiglia\" \u00e8 stata trasmessa negli Stati Uniti dal 28 settembre 2008 sul network ABC. In Italia \u00e8 stata iniziata a trasmettere a partire dal 26 novembre 2008 sul canale Sky Fox Life. In chiaro, la prima parte (ep. 1-9) \u00e8 andata in onda su Rai 2 dal 9 dicembre 2009 alle 22:30. La seconda parte (ep. 10-24) viene trasmessa dal 17 giugno 2010 al 2 settembre 2010.\nCasa di vetro.\nTrama.\nKevin riceve come premio le chiavi della villa del suo capo e vorrebbe trascorrere un weekend romantico con Scotty, ma l'intera famiglia si intrometter\u00e0 accidentalmente. Nel frattempo, Kevin e Sarah continuano a indagare su Ryan, contro la volont\u00e0 di Nora. Tommy prevede di licenziare Kevin come avvocato della societ\u00e0, nonostante il forte disaccordo di Sarah. Paige e Cooper ricattano Justin, in cambio di piccoli favori, perch\u00e9 hanno scoperto di lui e Rebecca. Kitty \u00e8 arrabbiata con Sarah perch\u00e9 scopre che la sua lettera di raccomandazione \u00e8 stata scritta da Nora. Come nuovo amministratore delegato nominato, Holly sta dando a Sarah filo da torcere.\nUn libro da bruciare.\nTrama.\nKitty cerca di nascondere alla sua famiglia e a Robert un libro che ha scritto durante la campagna, il cui contenuto \u00e8 stato ritenuto dai membri della famiglia, e da Nora in particolare, estremamente offensivo. La tensione culmina durante una cena, quando Kitty e Robert annunciano di essersi rivolti ad un'agenzia di adozioni. Nel frattempo, Justin e Rebecca sono a disagio l'uno con l'altra quando si tratta di fare sesso. Holly decide di dare Rebecca i due milioni di dollari dal suo fondo fiduciario, ma la ragazza sospetta che lei abbia secondi fini. Kitty e Nora converseranno a cuore aperto. Holly fa una piccola indagine per conto suo su Ryan.\nTiro alla fune.\nTrama.\nKevin \u00e8 costretto a prendere una decisione professionale che va contro le sue convinzioni e potrebbe rischiare di estraniare Scotty. Tempi difficili alla Ojai Foods obbligano sia Tommy e Holly che Sarah e Saul a prendere decisioni drastiche. Justin non se la sente di parlare con Rebecca delle sue esperienze di guerra.\nIl mercatino dei ricordi.\nTrama.\nNora organizza un mercatino per raccogliere i soldi di cui ha bisogno per iniziare la sua carit\u00e0. Justin crede che la vera ragione della vendita sia il volersi sbarazzare di tutto ci\u00f2 che apparteneva a William. Julia spinge Sarah e Tommy a riconciliarsi. Robert sta dando a Kitty del filo da torcere riguardo alla sua decisione di ritirarsi. Holly indaga il passato di Ryan Lafferty. Robert ha una proposta insolita per Kevin. Holly e Rebecca cercano di ricostruire il loro rapporto.\nIl grande salto.\nTrama.\nQuando i genitori di Scotty arrivano in citt\u00e0, Kevin ha difficolt\u00e0 a includerli nel suo programma e perci\u00f2 discute con Scotty. Sarah viene a sapere che trovare un lavoro, che le permetta anche di destreggiarsi nell'allevare i figli, \u00e8 pi\u00f9 difficile di quanto pensasse. Nora lavora duramente per far partire il suo progetto di beneficenza. Una piega inaspettata al lavoro porta Kevin ad accettare l'offerta di Robert, con grande stupore di Robert e Kitty. Tommy e Saul sistemano le cose. Justin e Rebecca imbrogliano Nora e Holly nell'avere una discussione su Ryan.\nBakersfield.\nTrama.\nNora e Kitty vanno a Bakersfield, dove si incontrano con George Lafferty, ma le cose non vanno come previsto. Sarah riceve una proposta di business redditizio. Rebecca vuole festeggiare la sobriet\u00e0 di Justin, ma provoca accidentalmente una scazzottata tra Kevin e Tommy. Kitty e Robert vengono a sapere dall'agenzia di adozione di essere stati scelti come coppia adottante.\nMagia e verit\u00e0.\nTrama.\nGeorge Lafferty appare alla festa di anniversario di Tommy e Julia, creando un pasticcio tra la famiglia. Kitty e Robert incontrano Trish, la madre naturale, ma Kitty inavvertitamente peggiora le cose. Kevin ha alcune informazioni dannose su Robert e inizia a interrogarlo. Justin dice a Rebecca che la ama, ma lei ha problemi a dirglielo indietro.\nLimiti e confini.\nTrama.\nQuando Scotty viene promosso a capo chef e Kevin vede che il suo stipendio \u00e8 notevolmente diminuito, cerca di compensare la cosa con l'acquisto di una casa, che Nora aveva inizialmente scelto per la sua carit\u00e0, da regalare a Scotty. Sarah cerca di rallegrare Kitty per tenerla occupata. Justin conosce una persona agli incontri dei narcotici anonimi e cerca di combinare un appuntamento tra lui e Saul, portandolo alla cena organizzata in onore di Scotty.\nQuestioni in sospeso.\nTrama.\nNora imbroglia Kevin, Scotty, Justin e Saul per aiutarla a ricostruire la casa per la sua carit\u00e0. Kitty riceve una telefonata da Trish, ma viene alle mani con Robert quando si rendono conto di avere idee diverse su come mettere al mondo un bambino. Sarah incontra una vecchia scappatella, che quasi le costa il lavoro. Holly ingaggia Rebecca a tempo pieno senza consultare Tommy.\nSolo un pezzetto.\nTrama.\nI fratelli Walker, ad eccezione di Sarah, decidono di passare il Ringraziamento lontano da casa, ma i loro piani sono rovinati quando Elizabeth ha bisogno di un trapianto di fegato. Con il supporto morale di Scotty e Rebecca, rispettivamente, Kevin e Justin fanno il test per la paternit\u00e0. Nel frattempo, Saul d\u00e0 a Nora un supporto tanto necessario.\nI sogni di un padre.\nTrama.\nScotty e Nora si contendono le cure di Kevin, costretto a letto durante la convalescenza. Justin si interroga sul suo futuro, dopo essere stato dipinto come un perdente nella classe di Cooper. Kitty sostituisce momentaneamente Kevin come direttore della comunicazione di Robert. Saul assume una vecchia fiamma dei tempi del liceo di Nora, per aiutarla nei lavori di ristrutturazione. Tommy discute con Kevin, in quanto gli \u00e8 difficile accettare che Kevin sia il padre biologico di Elizabeth. Kevin e Scotty hanno una conversazione circa il loro futuro.\nScommettere su s\u00e9 stessi.\nTrama.\nKitty sta promuovendo il suo libro, ma la famiglia e Robert sono troppo impegnati per mostrarle sostegno. Sarah \u00e8 in una difficolt\u00e0 finanziaria che potrebbe costare il lancio di Greenatopia. Kevin \u00e8 combattuto nel dover mantenere i segreti di Robert a Kitty. Nora e Roger finalmente trovano un terreno comune. Quando Saul nega il suo aiuto a Tommy per sbarazzarsi di Holly, Tommy coinvolge Rebecca con l'inganno.\nNon \u00e8 facile essere verdi.\nTrama.\nSarah teme che l'imminente pubert\u00e0 di Paige si manifesti durante la festa per il lancio di Greenatopia. Justin diventa lo sponsor di una ragazza attraente. Kevin e Robert vanno a caccia. Al party di Greenatopia, Ethan ha una rivelazione scioccante per Sarah, mentre Nora e Rebecca rischiano di cadere in tentazione.\nI confini del possesso.\nTrama.\nA Kitty viene offerto un lavoro che desiderava da molto tempo, ma ha dubbi sul fatto che possa destreggiarsi fra carriera e maternit\u00e0. Nora scopre che Roger \u00e8 sposato, ma le cose non sono proprio come sembrano. Saul porta il suo fidanzato, Henry, alla festa per il bambino di Kitty organizzata da Nora e Sarah. Rebecca inizia a sospettare dell'onest\u00e0 di Tommy riguardo al nuovo affare e, per questo motivo, discute con Justin. Holly e Nora hanno una conversazione interessante. Robert rivela finalmente a Kitty della sua corsa per la carica di governatore. Rebecca confida in David. Nora riceve una telefonata scioccante.\nSmarriti e trovati.\nTrama.\nKitty scopre che qualcuno ha annullato la sua intervista con il Times Magazine. Nora invita Ryan casa sua. Holly scopre i piani di Tommy e la sua partecipazione nell'azienda.\nAcque agitate (1).\nTrama.\nPrima parte di due. La famiglia Walker sperimenta l'emozione di una nuova vita che nasce e la disperazione e il terrore della perdita, quando uno di loro ha una crisi pericolosa per la vita. Quando Trish entra in travaglio due settimane in anticipo, Kitty e Nora le tengono compagnia nella stanza d'ospedale mentre partorisce il bambino. Robert \u00e8 colpito da un attacco di cuore sulla strada verso l'ospedale, mettendo la sua vita in bilico nel giorno in cui suo figlio, Evan, \u00e8 nato. \nAcque agitate (2).\nTrama.\nDopo l'infarto di Robert, i medici si precipitano per salvargli la vita e i Walker si aggrappano alla speranza che lui sopravviva. Justin tenta di ottenere il sostegno di Rebecca e di calmare il resto della sua famiglia; Rebecca inizia a chiedersi se dovrebbe raccontare alla madre ci\u00f2 che ha visto sul computer di Tommy. Holly scopre che Tommy sta cercando di escluderla dalla societ\u00e0 e prevede di affrontarlo. L'operazione di Robert va a buon fine e, finalmente, riesce ad abbracciare il suo bambino; Kitty e Robert decidono di chiamarlo Evan.\nSchieramenti opposti.\nTrama.\nDopo il suo recupero fisico, Robert continua la sua corsa per diventare governatore, nonostante l'entusiasmo per la rinnovata paternit\u00e0. Saul e Sarah lavorano per nascondere a Nora i problemi legali di Tommy. Ryan cerca di avvicinarsi il pi\u00f9 possibile a qualsiasi Walker che si mostri cordiale nei suoi confronti.\nPiccole, grandi fughe.\nTrama.\nKevin e Justin portano Tommy in gita per aiutarlo a prendere decisioni sul suo futuro. Kitty e Evan vanno da Nora per incontrare il nuovo fratellastro.\nScomparso.\nTrama.\nNel disperato tentativo di mettersi in contatto con Tommy prima che i suoi problemi legali peggiorino, Nora \u00e8 costretta a chiedere l'aiuto di una persona che l'ha fatta soffrire profondamente. Nel frattempo, Ryan Lafferty si avvicina un po' troppo a Rebecca, suscitando l'antipatia di Justin.\nFremiti di primavera.\nTrama.\nI Walker continuano a sperare nel ritorno di Tommy, mentre Holly considera di far cadere le accuse. Sarah riottiene il suo incarico in azienda e incontra Cal, della contabilit\u00e0, che l'aiuta a disfare i suoi pacchi. Anche nei momenti caldi, l'acutezza di Sarah per gli affari permane. Kitty si chiede se il suo matrimonio sopravviver\u00e0. Kevin e Scotty incontrano Chad per un drink e prendono in considerazione una proposta sorprendente. Durante una cena con Holly, Rebecca e Ryan, David non pu\u00f2 fare a meno di notare il comportamento di Ryan verso la sorella.\nScelte difficili.\nTrama.\nStufa di attendere il ritorno di Tommy, Julia prende una decisione drastica. Robert scopre che Kitty si sta allontanando da lui, mentre Holly e Sarah trovano, finalmente, un equilibrio nel loro rapporto.\nLasciamo perdere.\nTrama.\nQuando Kitty e Robert raggiungono un bivio nel loro matrimonio, Kitty riflette sul passato del padre per decidere cosa \u00e8 pi\u00f9 importante nella vita. Nel frattempo, Ryan fa una scoperta sulla morte di sua madre e commette un grosso errore nel suo rapporto con Rebecca.\nMessico.\nTrama.\nLa famiglia Walker offre il proprio aiuto a Tommy, mettendo in conto che potrebbe non volerlo accettare. Nel frattempo, Kitty e Robert tentano in tutti i modi di salvare il loro matrimonio. Justin pianifica il suo futuro, con o senza Rebecca, mentre Saul ha una dichiarazione sconvolgente sulla madre di Ryan. "}
{"id": "1997800", "revid": "162719", "url": "https://it.wikipedia.org/wiki?curid=1997800", "title": "Centar (Sarajevo)", "text": ""}
{"id": "1997804", "revid": "162719", "url": "https://it.wikipedia.org/wiki?curid=1997804", "title": "Novi Grad (Sarajevo)", "text": ""}
{"id": "1997806", "revid": "169529", "url": "https://it.wikipedia.org/wiki?curid=1997806", "title": "Tempio della Pudicizia Patrizia", "text": "Il Tempio della Pudicizia Patrizia era un sacello di Roma antica, situato nel Foro Boario, citato da Livio in contrapposizione col sacello della Pudicitia Plebeia, sul colle Quirinale.\nIl piccolo luogo di culto, che doveva disporre di statua e altare, \u00e8 descritto nei pressi del tempio di Ercole dell'Emiliano, ovvero il tempio di Ercole Invitto. Oltre che da Livio (10.23.3-5) il tempio \u00e8 citato anche da Festo (282L), anche se c'\u00e8 chi ne ha negato l'esistenza, affermando che Livio si sarebbe sbagliato a interpretate una statua di Fortuna in maniera da costruire una valida contrapposizione con il tempio della Pudicizia Plebea, la cui fondatrice Virginia sarebbe stata scacciata da questo tempio per il suo matrimonio in seconde nozze con il futuro console Lucio Volumnio Flamma Violente: l'accesso al tempio della Pudicizia Patrizia era infatti consentito solo alle donne che si erano maritate una volta sola."}
{"id": "1997807", "revid": "289247", "url": "https://it.wikipedia.org/wiki?curid=1997807", "title": "Sacello della Pudicitia Plebeia", "text": ""}
{"id": "1997809", "revid": "36426", "url": "https://it.wikipedia.org/wiki?curid=1997809", "title": "Tempio della Pudicitia Plebeia", "text": ""}
{"id": "1997810", "revid": "124123", "url": "https://it.wikipedia.org/wiki?curid=1997810", "title": "Bahram VI", "text": "Apparteneva al Casato di Mihran, una delle sette famiglie partiche.\nLa sua prima grande vittoria giunse a Herat nel 589. In seguito vinse un enorme esercito g\u00f6kt\u00fcrk nella Guerra turco-eftalita; secondo le fonti, l'esercito turco era di cinque volte superiore in numero dell'esercito persiano ma, contando sulla disciplina e sulla maggiore abilit\u00e0 nel combattimento dei suoi catafratti persiani, Bahram sconfisse i Turchi, uccidendo il Yabqu dei G\u00f6kt\u00fcrk. Dopo aver subito una sconfitta minore in battaglia contro l'Impero Romano d'Oriente ed essere stato umiliato dallo Sci\u00e0 di Persia che gli tolse il comando delle truppe in seguito alla sconfitta, si ribell\u00f2 con l'appoggio del principale esercito persiano (spah) all'Imperatore e si diresse con il suo esercito verso Ctesifonte. Lo Sci\u00e0 Cosroe II, incapace di combattere un esercit\u00f2 di tale portata, fugg\u00ec in territorio romano e Bahram sal\u00ec al trono con il nome di Bahram VI per circa un anno (590 - 591).\nBindoy, lo zio di Cosroe, che aveva seguito in esilio, fu spedito con un esercito di 70.000 Romani d'Oriente inviati dall'imperatore Maurizio in Armenia per deporre Bahram e restaurare sul trono persiano Cosroe. Bahram fu sconfitto nelle pianure e perse Ctesifonte. Si ritir\u00f2 in Azerbaigian ma fu di nuovo sconfitto e allora fugg\u00ec in territorio turco in Asia Centrale dove ricevette asilo politico, ma venne assassinato un anno dopo.\nBahram \u00e8 il protagonista di molte opere della letteratura persiana, per esempio nel volume VIII dello \"Shah Nama\", opera di Ferdowsi risalente all'XI secolo. Le sezioni sulla sorella di Bahram Chobina sono di particolare interesse.\nDopo il collasso dell'Impero sasanide e la conquista islamica della Persia, la dinastia samanide, una delle prime dinastie persiane indipendenti, si consider\u00f2 discendente di Bahram Chobin."}
{"id": "1997812", "revid": "162719", "url": "https://it.wikipedia.org/wiki?curid=1997812", "title": "Stari Grad (FBiH)", "text": ""}
{"id": "1997814", "revid": "124045469", "url": "https://it.wikipedia.org/wiki?curid=1997814", "title": "Ko\u0161arka\u0161ki klub Budu\u0107nost Podgorica", "text": "Il Ko\u0161arka\u0161ki klub Budu\u0107nost \u00e8 una squadra di pallacanestro montenegrina avente sede nella capitale Podgorica. \nFondato nel 1949, disputa la Lega Adriatica e il campionato nazionale montenegrino di massima divisione, la Prva A Liga. Gioca le partite interne nella struttura del Sportski centar Mora\u010da, la cui capacit\u00e0 \u00e8 di 4.570 posti a sedere.\nFa parte della polisportiva Sportsko Dru\u0161tvo Budu\u0107nost.\nStoria.\nI primi anni e la partecipazione alla YUBA liga.\nIl Budu\u0107nost venne fondato nel 1949 come sezione cestistica della societ\u00e0 polisportiva Sportsko Dru\u0161tvo Budu\u0107nost.\nNei primi anni, la formazione di Podgorica, prese parte ai campionati montenegrini, allora serie inferiore della YUBA liga, e il debutto nel massimo campionato jugoslavo avvenne solamente nella stagione 1980-1981 chiusa all'8\u00ba posto con un bilancio di 8 vittorie e 13 sconfitte.\nGli anni successivi furono all'insegna della lotta per non retrocedere, ma nella stagione 1985-1986, la formazione biancoblu raggiunse le semifinali, perse contro i futuri campioni dello Zadar. Tale traguardo apr\u00ec le porte alle competizioni europee, con la partecipazione alla Coppa Kora\u0107 1986-1987: dopo aver battuto agevolmente il Kar\u015f\u0131yaka, nel girone eliminatario si scontrarono con JuveCaserta, Estudiantes, e Challans, vincendo una sola partita.\nTra alti e bassi, il Budu\u0107nost si mantenne sempre nella parte inferiore della classifica, fino alla dissoluzione della Jugoslavia, che determin\u00f2 la nascita dei diversi campionati nazionali.\nI primi successi.\nCon la nascita della Repubblica Federale di Jugoslavia nel 1992, le squadre serbe e montenegrine continuarono a giocare nel campionato di prima divisione, sempre denominato \"YUBA liga\".\nI primi anni non furono particolarmente entusiasmanti per la formazione di Podgorica ma a partire dalla stagione 1995-96, la squadra inizi\u00f2 seriamente a competere con le superpotenze serbe del Partizan Belgrado e della Stella Rossa Belgrado, vincendo tre campionati consecutivi (1998-99, 1999-2000 e 2000-01) e altrettante Coppe di Jugoslavia (1996, 1998, 2001).\nNel 2003 la Repubblica Federale di Jugoslavia fu rinominata Serbia e Montenegro e il campionato nazionale mantenne inalterata la denominazione; ma il Budu\u0107nost non riusc\u00ec pi\u00f9 a competere ad alto livello.\nIl dominio assoluto in patria.\nCon la separazione del Montenegro dalla Serbia, nel maggio 2006, nacque il campionato di pallacanestro serbo, e quello montenegrino.\nDa allora \u00e8 incontrastato il dominio assoluto della formazione biancoblu, con 11 successi in altrettante edizioni (2006-07, 2007-08, 2008-09, 2009-10, 2010-11, 2011-12, 2012-13, 2013-14, 2014-15, 2015-16, 2016-17) e 11 Coppe del Montenegro (2007, 2008, 2009, 2010, 2011, 2012, 2014, 2015, 2016, 2017, 2018) in dodici edizioni del torneo.\nNella stagione 2017/2018 vince per la prima volta la Lega Adriatica acquisendo il diritto a partecipare all'Eurolega nella stagione successiva.\nRoster 2021-2022.\n\"Aggiornato al 26 agosto 2021.\"\nCestisti.\nTantissimi sono i campioni che hanno vestito la maglia del Budu\u0107nost, tra i quali meritano una menzione particolare \u017darko \u010cabarkapa, Aleksandar Pavlovi\u0107, Slavko Vrane\u0161, Nikola Vu\u010devi\u0107, \u017darko Paspalj e Igor Rako\u010devi\u0107 che hanno mosso i primi passi nel basket professionistico con la casacca biancoblu, e hanno poi giocato nella NBA, il pi\u00f9 importante campionato di pallacanestro al mondo.\nTifoseria.\nI \"Varvari\" (serbo: \"\u0412\u0430\u0440\u0432\u0430\u0440\u0438\", ovvero \"Barbari\") sono i tifosi della sezione calcistica della polisportiva del Budu\u0107nost, anche se generalmente con tale appellativo vengono identificati tutti i tifosi del Budu\u0107nost."}
{"id": "1997823", "revid": "380453", "url": "https://it.wikipedia.org/wiki?curid=1997823", "title": "Sportsko Dru\u0161tvo Budu\u0107nost", "text": "Lo Sportsko Dru\u0161tvo Budu\u0107nost \u00e8 una societ\u00e0 polisportiva di Podgorica, in Montenegro, che comprende le seguenti sezioni:"}
{"id": "1997824", "revid": "4711", "url": "https://it.wikipedia.org/wiki?curid=1997824", "title": "Buducnost Podgorica", "text": ""}
{"id": "1997827", "revid": "4711", "url": "https://it.wikipedia.org/wiki?curid=1997827", "title": "KK Buducnost Podgorica", "text": ""}
{"id": "1997830", "revid": "1869172", "url": "https://it.wikipedia.org/wiki?curid=1997830", "title": "Matteo Bordone", "text": "Biografia.\nSi \u00e8 laureato in lettere (indirizzo Storia del cinema) all'Universit\u00e0 di Pavia con una tesi sui thriller della RKO Pictures negli anni quaranta. Ha lavorato a Radio Deejay, Rai 2, Radio 2. Ha condotto dalla sua fondazione fino al 2007, per sette stagioni, \"Dispenser\" su Radio 2. All'inizio della settima stagione, \u00e8 approdato alla conduzione di \"Condor\", sempre per Radio 2, in coppia con Luca Sofri. Scrive per l'edizione italiana dei magazine \"Rolling Stone\" e Wired.\nHa realizzato vari servizi ed \u00e8 stato anche opinionista in studio in alcune puntate per la trasmissione \"Le invasioni barbariche\" della rete LA7 per la stagione 2006/2007; dove \u00e8 presenza fissa dall'edizione 2007/2008. Nell'anno 2009 partecipa alla trasmissione \"X-Factor\" in qualit\u00e0 di opinionista. Collabora alla webradio indipendente Radio Nation dove \u00e8 tra gli ideatori del programma \"Sabatonotte\" di cui \u00e8 stato anche coautore e conduttore fino alla decima puntata (5 aprile 2009); inoltre partecipa frequentemente alla trasmissione \"MacchiaRadio\", sempre all'interno di Radio Nation. Ha collaborato anche alla webzine \"'tina\" di Matteo B. Bianchi nei numeri 11 e 17.\nHa vinto il premio come Migliore Blog Personale ai Macchianera Blog Awards 2010 nell'ambito del Blogfest di Riva del Garda per il suo blog \"Freddy Nietzsche\". Nella stagione 2011-2012 \u00e8 stata una presenza fissa nella trasmissione di LA7 \"G'Day\" con Geppi Cucciari. Dalla stagione 2012/2013 \u00e8 presente saltuariamente nel programma. Dal 2013 conduce il programma \"Matteo Bordone presenta gli anni 80\" sul canale di Sky Italia, National Geographic Channel.\nDal 2013 \u00e8 conduttore di \"Ante Factor\" e \"Xtra Factor\", prima e dopo il live show di \"X Factor 7\" su Sky Uno. Inoltre, dal 21 settembre conduce il programma musicale \"Mu\" su Radio 2. Nello stesso anno, la sua voce \u00e8 protagonista della canzone \"2033\", ghost track dell'album \"Glamour\" del progetto musicale romano I Cani. Dal 2016 \u00e8 presenza fissa del programma di Rai 2 \"Sbandati\" e dal 2017 conduce, sempre su Rai 2, il programma \"Digital World\". Dal 2 settembre 2019 tiene il podcast quotidiano \"Tienimi Bordone\" per gli abbonati al giornale online \"Il Post\"."}
{"id": "1997831", "revid": "767487", "url": "https://it.wikipedia.org/wiki?curid=1997831", "title": "Pietra runica di Norra H\u00e4rene", "text": "La pietra runica di Norra H\u00e4rene o Vg 59 si trova presso Skara in V\u00e4sterg\u00f6tland, Svezia.\nSi tratta di una pietra runica alta 3,3 metri e larga un metro. Venne scoperta nel 1795, tra le mura della chiesa di Norra H\u00e4rene, in rovina dal XVII secolo.\nTraslitterazione in caratteri latini.\nrifnik : auk : kiali : auk : brunulf : auk : kifulf : satu : stin : \u00feonsi : ifti : fut : fa\u00feur : sin : har\u00fea : ku\u00feon : \u00feign : sua : hifi : osa : as : igi : mun : sum : kuin : ift : uir : si\u00feon : kaurua :: hialm : auk : hiali : hiaku : runa *\nTrascrizione in antico norreno.\nHr\u00e6fning ok Gialli ok Brunulf ok Gefulf sattu st\u00e6in \u00feannsi \u00e6fti Fot, fa\u00f0ur sinn, har\u00f0a go\u00f0an \u00feegn. Sva h\u00e6fi Asa es \u00e6igi mun sum kv\u00e6n \u00e6ft ver si\u00f0an g\u00e6rva. Hialm ok Hialli hioggu runa.\nTraduzione in italiano.\nHrefningr e Gjalli e Brynjulfr e Gjafulfr posero questa pietra in memoria di F\u00f3tr, loro padre, un thegn molto buono. Questo fece \u00c1sa, come nessun'altra moglie far\u00e0 in memoria del (proprio) marito. Hjalmr ed Hjalli incisero le rune."}
{"id": "1997833", "revid": "316089", "url": "https://it.wikipedia.org/wiki?curid=1997833", "title": "Jesse Murphy", "text": ""}
{"id": "1997834", "revid": "287204", "url": "https://it.wikipedia.org/wiki?curid=1997834", "title": "Watson (automobilismo)", "text": "Watson \u00e8 stato un costruttore americano di auto da corsa presente nelle gare statunitensi dagli anni 1950 ai primi anni 1980.\nLa scuderia venne fondata da A. J. Watson nel 1949, partecip\u00f2 alla \"500 Miglia\" fino ai primi anni 1980 diventando la squadra pi\u00f9 vittoriosa di sempre sull'ovale dell'Indiana con sei successi tra il 1956 e il 1964.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Watson ha all'attivo anche 9 Gran Premi con tre vittorie (Pat Flaherty 1956, Rodger Ward 1959 e Jim Rathmann 1960), con due pole-position e un giro veloce in F1."}
{"id": "1997835", "revid": "1970856", "url": "https://it.wikipedia.org/wiki?curid=1997835", "title": "Tempio di Fortuna Euelpis", "text": "Il tempio di Fortuna Euelpis (cio\u00e8 della \"Bonae Spei\", della \"Buona Speranza\") era un tempio di Roma antica, situato sul colle Quirinale, lungo il \"Vicus Longus\", equivalente all'attuale via Nazionale.\nSi tratta di uno dei templi di Fortuna che Plutarco attribuiva alla fondazione di Servio Tullio (\"Quaest. Rom\"., 74 e \"De fort. Rom.\", 10). L'edificio sacro era vicino al tempio di Spes, secondo un'accoppiata tra le divinit\u00e0 nota anche su alcune monete. Non si conoscono ulteriori notizie e la localizzazione esatta del tempio \u00e8 ancora ignota."}
