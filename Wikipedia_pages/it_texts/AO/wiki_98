{"id": "2185949", "revid": "767487", "url": "https://it.wikipedia.org/wiki?curid=2185949", "title": "Apollyon (musicista)", "text": " Ha suonato con i D\u00f8dheimsgard e i Cadaver, mentre ora \u00e8 negli Aura Noir e negli Immortal dalla riunione del 2006. Ha inoltre cantato come ospite negli album dei Darkthrone \"Plaguewielder\" (2001) e \"Sardonic Wrath\" (2004), e anche nell'EP \"1986\" degli Audiopain nel 2004. Ha suonato live con i Gorgoroth dal 2003 al 2004 e nello stesso anno, Apollyon ha partecipato al concerto alla memoria di Quorthon dei Bathory al festival \"Hole in the Sky\" a Bergen in Norvegia. Apollyon ha suonato il basso in tutte le canzoni oltre ad aver cantato la canzone \"Equimanthorn\". Oltre ad Apollyon, la tribute band era composta anche da B\u00e5rd Faust degli Emperor alla batteria, Ivar Bj\u00f8rnson degli Enslaved, Samoth sempre degli Emperor alla chitarra mentre alla voce, alternandosi, vi erano Gaahl dei Gorgoroth, Abbath degli Immortal, Grutle Kjellson degli Enslaved, Nocturno Culto dei Darkthrone e Satyr dei Satyricon."}
{"id": "2185953", "revid": "767487", "url": "https://it.wikipedia.org/wiki?curid=2185953", "title": "Luigi Punziano", "text": "Caratteristiche tecniche.\nGiocava come stopper.\nCarriera.\nEntr\u00f2 nel Napoli dove vinse un Campionato Primavera. Con Lu\u00eds Vin\u00edcio allenatore debutt\u00f2 in Serie A, rimanendo nel Napoli per tre stagioni, disputando complessivamente 9 incontri in massima serie.\nFu poi ceduto al dove si svolse quasi tutta la sua carriera. venne ceduto alla , e poi al Rende dove concluse la sua carriera.\nIn carriera ha collezionato complessivamente 9 presenze in Serie A e 121 presenze in Serie B."}
{"id": "2185959", "revid": "729019", "url": "https://it.wikipedia.org/wiki?curid=2185959", "title": "Strada provinciale 23 della Principessa", "text": "La strada provinciale 23 della Principessa (SP 23) \u00e8 una strada extraurbana nella provincia di Livorno. Unisce Piombino a San Vincenzo e di qui alla via Aurelia Nord.\nCaratteristiche.\nHa inizio in localit\u00e0 Gagno (frazione di Piombino), dove prosegue da viale Unit\u00e0 d'Italia, attraversa varie localit\u00e0 del comuni di Piombino e San Vincenzo tra cui: localit\u00e0 Fabbricciane, frazione di Fiorentina, localit\u00e0 Stellino, parco costiero di Rimigliano; nella tratta tra Fiorentina e Stellino sono presenti diramazioni per Baratti, Populonia, Venturina. Ha termine all'ingresso di San Vincenzo.\nIl fondo stradale \u00e8 molto buono e la carreggiata piuttosto ampia; il tratto compreso tra Baratti e San Vincenzo delimita il confine est del parco naturale costiero di Rimigliano.\nTraffico.\nDai primi anni novanta nel tratto da Fiorentina a San Vincenzo \u00e8 normalmente inibito il traffico ai mezzi pesanti.\nIl traffico oggi \u00e8 raramente pesante, grazie ai divieti imposti e alla presenza di alternative pi\u00f9 veloci di tipo autostradale (nuova Aurelia e raccordo SS 398); nel periodo estivo \u00e8 comunque molto frequentata dai turisti in quanto serve importanti localit\u00e0 balneali tra cui il litorale di Rimigliano e il golfo di Baratti, con il suo litorale e le sue attrattive archeologiche. Non \u00e8 raro comunque in estate il verificarsi di rallentamenti e code che vanno a intensificarsi nello svincolo di Fiorentina.\nStoria.\n\u00c8 fatta edificare, in soli due anni (1804-1805), dalla principessa di Lucca e Piombino Elisa Bonaparte Baciocchi, sorella di Napoleone Bonaparte. All'epoca della costruzione questa strada, da allora denominata \"della Principessa\", \u00e8 il solo collegamento tra la strada Aurelia e il territorio piombinese. Ancora in terra battuta nel 1965, viene asfaltata negli anni immediatamente successivi.\nPer tutti gli anni settanta e ottanta del 1900 rappresenta un'importante via di comunicazione da e per Piombino, anche in virt\u00f9 del fatto che la strada statale 398 per Venturina e Aurelia all'epoca presenta una carreggiata molto pi\u00f9 stretta, mentre la via della Base Geodetica sar\u00e0 funestata da problemi di fondo stradale (sorge in parte su palude) fino ai primi anni del 2000."}
{"id": "2185960", "revid": "21484431", "url": "https://it.wikipedia.org/wiki?curid=2185960", "title": "Guaimaro I di Salerno", "text": ""}
{"id": "2185962", "revid": "2121138", "url": "https://it.wikipedia.org/wiki?curid=2185962", "title": "Palo (flamenco)", "text": "Nell'ambiente del flamenco, il palo \u00e8 il nome tradizionalmente dato alle differenti forme musicali che costituiscono la sua eredit\u00e0 musicale. Ogni \"palo\" \u00e8 caratterizzato da una variet\u00e0 di aspetti musicali come i pattern ritmici, il suo modo, i caratteristici motivi, o il tipo di stanza usata per il testo, e comprende una serie di melodie tradizionali o canzoni, generalmente dette \"estilos\" (stili) nel gergo flamenco. Il significato di \"estilo\" qui non ha niente a che fare con il comune significato di \"stile\", come una serie di caratteristiche che definiscono un periodo musicale, una moda, un genere, o la particolare maniera di una artista: esso si riferisce a una particolare composizione o canzone che fu creata nel passato, o anonimamente o attribuita a un particolare cantante, e fu sviluppata da generazioni di cantanti. Canzoni nuovamente composte, non tradizionali o seguenti una forma generica di \"palo\" sono di solito anch'esse chiamate con lo stesso nome \"palo\".\nIl concetto di \"palo\" non deve essere inteso come una rigida categoria musicale. Esso \u00e8 piuttosto un popolare e qualche volta inconsistente modo di classificare canzoni secondo caratteristiche similari. Per esempio, per determinare se una canzone appartenga a un \"palo\" detto Buler\u00edas, solo il ritmo viene preso in considerazione, non il suo modo o stanza. I Fandangos, d'altra parte, includono una variet\u00e0 di forme in 3/4 o 6/8, ma pi\u00f9 tardi esso svilupper\u00e0 forme \"libere\" (vale a dire, senza un ritmo determinato). Molti \"palos\" includono dozzine di canzoni tradizionali, mentre altre come la serrana soltanto una. Un altro esempio interessante \u00e8 quello del polo e della ca\u00f1a: essi sono quasi identici e si classificherebbero infatti come variazioni della stessa canzone, ma la tradizione le ha classificate come differenti palos.\nClassificazione dei palos.\nI \"Palos\" sono stati categorizzati in modi diversi, ma il pi\u00f9 usuale prende in considerazione una variet\u00e0 di caratteristiche come ritmo, modo e origine. Questa scelta di caratteristiche non \u00e8 necessariamente consistente. Secondo la loro tradizionale origine, essi sono spesso classificati secondo uno schema arboreo, di solito in modo non propriamente scientifico ). \nCantes a palo seco (a cappella).\nDa qualche teoria proposta da Dem\u00f3filo o Molina e Mairena i Cantes a palo seco (a cappella) rappresentano l'origine del resto delle canzoni flamenco, e sono certamente tra le pi\u00f9 vecchie forme musicali documentate del flamenco. Esse contengono \"palos\" come le ton\u00e1s e martinetes. La debla e le carceleras, anche classificate come \"palos\", sono infatti variet\u00e0 delle Martinetes. Essi sono tradizionalmente considerati di origine Gitana. La trilla \u00e8 una forma di \"cante a palo seco\", che trae origine dalle canzoni tradizionalmente cantate dai contadini durante il loro lavoro (\"trilla\" significa \"trebbiatura\"). Un altro importante \"palo\" di questo tipo \u00e8 la Saeta, riservata alle processioni della Settimana Santa. Alcuni artisti del moderno flamenco hanno anche espresso questi stili con accompagnamento strumentale, una pratica che \u00e8 dileggiata dal pubblico purista. Ad ogni modo, viene frequentemente dichiarato che altri \"palos\", che sono ora suonati con accompagnamento, furono anche suonati \"a cappella\" nel passato. Quando le martinetes sono eseguite come sostegno musicale per la danza, sono normalmente accompagnate da un tipo di percussioni della siguiriya, spesso usando martello e incudine per evocare la loro ipotetica origine come \"cantes de fragua\" (canzoni dei fabbri).\nCantes legati alla sole\u00e1.\nQuesto gruppo comprende tutte le canzoni suonate con il ritmo della sole\u00e1, che segue il seguente modello ritmico:\nIl gruppo normalmente include i seguenti palos: sole\u00e1, buler\u00edas por sole\u00e1 (anche chiamate \"Sole\u00e1 por buler\u00eda\"), il gruppo delle canti\u00f1as (incluse alegr\u00edas, romeras, caracoles, mirabr\u00e1s ed altre canti\u00f1as), buler\u00edas, ca\u00f1a e polo. Molte di loro sono state tradizionalmente considerate di origine gitana. \nLe buler\u00edas sono un caso particolare di questo gruppo, non essendo vincolato al tipico schema della sole\u00e1 a 12 beat, ma pu\u00f2 anche incorporare sezioni di 6 e 3 \"beat\". I palos ca\u00f1a e polo comprendono solo una canzone ciascuna, essendo molto simili. Essi sono classificati proprio in questo gruppo per il loro accompagnamento, ma la melodia delle canzoni non \u00e8 veramente relazionata alle canzoni della sole\u00e1. \nLa classificazione delle buler\u00edas por sole\u00e1 \u00e8 problematica. Esse possono essere considerate proprio come un modo di suonare la sole\u00e1 con un ritmo regolare (invece del solito rubato che spesso si sente nella sole\u00e1). Per questa ragione, esso \u00e8 spesso chiamato \"sole\u00e1 al golpe\" (letteralmente, \"sole\u00e1 al colpo\"). Altre volte, si usa classificare un sottoinsieme di canzoni tradizionali nel ritmo della sole\u00e1. \nIl cosiddetto fandango por sole\u00e1 \u00e8 solo un normale fandango dove il suo tradizionale accompagnamento con chitarra \u00e8 stato rimpiazzato da uno tipico per sole\u00e1 (con il necessario adattamento del ritmo della canzone). Normalmente \u00e8 classificato nel gruppo dei fandangos.\nCantes legati alla seguiriya.\nI \"palos\" di questa classificazione sono: seguiriya, cabales, serrana, livianas, e ton\u00e1 liviana. Sebbene le martinetes e altre ton\u00e1s sono a volte suonate con percussioni tipiche della seguiriya, esse non sono incluse in questo gruppo. Il solo \"palo\" di questo gruppo ad avere una larga variet\u00e0 di \"stili\" \u00e8 la seguiriya. Il \"palo\" delle \"livianas\" comprende solo due canzoni, e sia la \"serrana\" che la \"ton\u00e1\" \"liviana\" una soltanto. Tutti questi palos seguono un modello di 12 beat, con una differente distribuzione degli accenti forti. Ad ogni modo, possiamo anche argomentare che sia lo stesso ritmo della sol\u00e9a, iniziante da un differente \"beat\":\nInfatti, se si inizia il conteggio della sol\u00e9a sull'ottavo \"beat\", si ottiene uno dei ritmi della seguiriya.\nCantes derivati dai fandangos.\nI fandangos, con molte differenti variet\u00e0 regionali, furono delle danze folcloriche molto popolari in vaste aree della Spagna e dell'America latina durante il secolo XVIII. Essi furono adottati da tanti musicisti classici come Antonio Soler o Boccherini come basi per le loro composizioni. Sebbene oggigiorno sono spesso suonati come cantes libres, essi furono originariamente cantati e suonati come supporto del ballo omonimo. Quando \u00e8 suonato con un ritmo regolare, essi seguono un tempo di 3/4 o 6/8. Alla fine del secolo XIX essi trascendono l'ambiente folklorico per diventare di diritto un palo del flamenco. Il gruppo dei fandangos \u00e8 normalmente sottoclassificato come segue:\nCantes legati ai tangos.\nIl gruppo dei tangos includono molte forme del flamenco con \"beat\" inseriti nella misura di 4/4. Essi comprendono tangos, tientos, farruca, garrot\u00edn e rumba e tanguillos, pi\u00f9 altri palos rari come le marianas. I tientos pi\u00f9 lenti, sono forme molto sincopate dei tangos che richiamano il ritmo delle habaneras. Molte melodie tradizionali possono essere suonate sia col tango che con i ritmi del tiento e, abbastanza spesso, i cantanti iniziano con una suite di tientos completandoli con una o pi\u00f9 stanze con il ritmo del tango. La farruca e il garrot\u00edn erano canzoni folkloriche originarie probabilmente delle Asturie e Catalogna, importate poi dall'Andalusia, dove acquisirono la fisionomia tipica del flamenco.\nCantes de ida y vuelta (legati all'Ispano-America).\nL'espressione spagnola ida y vuelta viene usata per riferirsi a un \"viaggio di andata e ritorno\". I \"palos\" classificati in questo gruppo si suppone siano stati esportati dalla Spagna al Nuovo Mondo e in modo particolare a Cuba, dove avrebbero acquisito influenze indiane e negre, per poi essere nuovamente reimportate in Andalusia col ritorno dei suoi emigranti. Questi \"palos\" includono guajiras, vidalitas, milongas, e colombianas.\nAltri palos.\nI cantanti di flamenco spesso cantano diversi tipi di canzoni folcloriche, dando loro caratteristiche tipiche del flamenco. Spesso molte di queste canzoni non vengono considerate, nella fattisopecie, come flamenco, sebbene siano state da lungo tempo incorporate nel loro repertorio (dagli artisti del flamenco). Esse includono \"palos\" come sevillanas, nanas (\"ninnananne\"), bambera, zambras, zorongo o campanilleros."}
{"id": "2185963", "revid": "21484445", "url": "https://it.wikipedia.org/wiki?curid=2185963", "title": "Guaimaro II di Salerno", "text": ""}
{"id": "2185965", "revid": "1305772", "url": "https://it.wikipedia.org/wiki?curid=2185965", "title": "Welby", "text": ""}
{"id": "2185966", "revid": "599013", "url": "https://it.wikipedia.org/wiki?curid=2185966", "title": "Lionel Washington", "text": "Nella NFL come giocatore.\nCon i St. Louis Cardinals.\nAl draft NFL 1983 \u00e8 stato selezionato come 103 scelta dai St. Louis Cardinals. Con i Cardinals ha giocato 52 partite totalizzando 16 intercetti con un touchdown.\nCon i Los Angeles Raiders.\nCon i Raiders gioc\u00f2 ben 8 intere stagioni facendo 17 intercetti con 2 touchdown.\nCon i Denver Broncos.\nGioc\u00f2 2 stagioni per un totale di 30 partite con all'attivo 2 intercetti.\nCon gli Oakland Raiders.\nHa concluso la sua carriera ritornado con i Raiders ma giocando a Oakland e non pi\u00f9 a Los Angeles.\nNella NFL come allenatore.\nStagioni: dalla 1999 alla 2008\nHa iniziato con i Green Bay Packers come assistente del \"coach\" dei \"defensive back\".\nDalla stagione 2009 alla 2010\nIl 20 gennaio 2009 ha firmato con gli Oakland Raiders come \"coach\" dei \"defensive back\". Terminata la stagione 2010 non gli \u00e8 stato rinnovato il contratto.\nStatistiche nella stagione regolare.\nNB: Le partite da titolare non venivano registrate come statistiche fino alla stagione 1990 compresa, mentre i tackle non venivano registrati come statistiche fino alla stagione 2000 compresa.\nLegenda: PG=Partite giocate PT=Partite da titolare TT=Tackle T=Tackle TA=Tackle assistito S=Sack I=Intercetti YI=Yard su intercetto TI=Touchdown su intercetto KO=kickoff ritornati YK=Yard su kick off FR=fumble recuperato YF=Yard su fumble."}
{"id": "2185967", "revid": "21484470", "url": "https://it.wikipedia.org/wiki?curid=2185967", "title": "Guaimaro III di Salerno", "text": ""}
{"id": "2185968", "revid": "21484488", "url": "https://it.wikipedia.org/wiki?curid=2185968", "title": "Guaimaro IV di Salerno", "text": ""}
{"id": "2185971", "revid": "566632", "url": "https://it.wikipedia.org/wiki?curid=2185971", "title": "Cinzia Romani", "text": "Biografia.\nCinzia Romani \u00e8 giornalista e scrittrice. Dopo aver completato gli studi universitari nella disciolta DDR, nei cui archivi cinematografici di Stato ha preso visione dei film girati durante il nazismo, si laurea in Lingue e Letterature Straniere con Paolo Chiarini, presso l'Universit\u00e0 La Sapienza di Roma.\nHa scritto \"Le dive del Terzo Reich\" (Gremese, 1978), tradotto in inglese, francese, tedesco e spagnolo, nonch\u00e9 \"Stato nazista e cinematografia\" (Bulzoni, 1981). Tra i suoi contributi alla diffusione, in Italia, di aspetti della cultura germanica, rientrano le versioni italiane, da lei curate, del film di Wim Wenders \"Il cielo sopra Berlino\" (1988), della commedia di Botho Strau\u00df \"Grande e piccolo\", rappresentata al Piccolo Teatro di Milano nel 1979, con Giulia Lazzarini protagonista, dei libri \"Confessioni estatiche\", di Martin Buber e de \"Il buon Dio di Manhattan\" di Ingeborg Bachmann, entrambi editi da Adelphi.\nScout letteraria per le case editrici Adelphi, Einaudi, Sperling &amp; Kupfer (per quest'ultima ha curato le edizioni delle opere di Stefan Zweig), ha scritto di cultura, costume e cinema su \"La Stampa\", \"la Repubblica\", \"Sette\", \"L'Indipendente\", \"Uomini&amp;Business\". Scrive su \"Il Giornale\" dal 1994, dove si occupa di cultura, spettacolo e interni. Vive a Roma."}
{"id": "2185974", "revid": "767487", "url": "https://it.wikipedia.org/wiki?curid=2185974", "title": "Ordine di Federico", "text": "L'Ordine di Federico fu un ordine cavalleresco del Regno del W\u00fcrttemberg. Esso venne creato il 1\u00ba gennaio 1830 dal Re Guglielmo I del W\u00fcrttemberg in memoria di suo padre Federico I del W\u00fcrttemberg il quale aveva ottenuto il titolo regale nel 1806.\nGradi.\nL'onorificenza godeva originariamente di una sola classe, che venne successivamente divisa in diversi ordini di benemerenza:\nIl 29 settembre 1870 fu la data in cui venne introdotta la suddivisione tra cavalieri di I e di II Classe. Per servizi militari, dal 1870 le medaglie potevano essere concesse anche con spade incrociate. Dall'11 agosto 1892 vennero introdotte anche le medaglie di merito d'oro e d'argento e dal 6 marzo 1889 venne introdotto l'uso della corona su tutte le medaglie di Gran Croce.\nL'ordine non era trasmissibile ed era prettamente personale, di modo che alla morte dell'insignito, tutte le medaglie acquisite dovevano tornare al tesoro dell'ordine e questo rimase valido anche al crollo dell'Ordine dopo la fine dell'Impero di Germania.\nInsegne.\nLa \"medaglia\" consisteva in una croce patente smaltata di bianco, raggiata d'oro, con al centro un medaglione con impressa in oro l'immagine di profilo di Federico I del W\u00fcrttemberg corredato da un anello circolare smaltato di blu con la scritta \"Friedrich I Koenig von W\u00fcrttemberg\"\nLa \"stella\" era composta di una placca a stella d'argento a otto raggi, con al centro un medaglione con impressa in oro l'immagine di profilo di Federico I del W\u00fcrttemberg corredato da un anello circolare smaltato di blu con la scritta \"Gott und Mein Recht\".\nIl \"nastro\" era azzurro."}
{"id": "2185976", "revid": "144796", "url": "https://it.wikipedia.org/wiki?curid=2185976", "title": "Guglielmo I del W\u00fcrttemberg", "text": ""}
{"id": "2185982", "revid": "154326", "url": "https://it.wikipedia.org/wiki?curid=2185982", "title": "Giacomo I di Borbone - La Marche", "text": ""}
{"id": "2185983", "revid": "767487", "url": "https://it.wikipedia.org/wiki?curid=2185983", "title": "Scuola di geni", "text": "Scuola di geni (\"Real Genius\") \u00e8 un film commedia del 1985, diretto da Martha Coolidge e interpretato da un giovane Val Kilmer.\nTrama.\nIl quindicenne Mitch Taylor viene ammesso in una scuola speciale, frequentata da studenti geniali. L'impatto con la nuova scuola non \u00e8 dei migliori, in quanto viene subito preso di mira da uno degli assistenti del suo professore; ben presto per\u00f2, grazie all'estroverso compagno di stanza, Chris Knight, riesce ad ambientarsi, sviluppando nuove amicizie, tra cui l'iperattiva Jordan Cochran e lo strano Lazlo Hollyfeld, che sembra vivere dentro l'armadio di Mitch e Chris. Inoltre grazie alla sua preparazione, il progetto del suo gruppo di studio fa passi da gigante. Nel finale, il gruppo di amici, grazie alla loro genialit\u00e0, riescono a vendicarsi dei soprusi subiti e far fallire i piani del loro professore.\nProduzione.\nLe riprese sono state fatte tutte nello stato della California, principalmente nel Crystal Springs Ranch di Canyon Country."}
{"id": "2185984", "revid": "1143927", "url": "https://it.wikipedia.org/wiki?curid=2185984", "title": "Pieve di Edolo-M\u00f9", "text": ""}
{"id": "2185985", "revid": "1788047", "url": "https://it.wikipedia.org/wiki?curid=2185985", "title": "La letteratura della nuova Italia", "text": "La letteratura della nuova Italia \u00e8 un'opera di Benedetto Croce formata di sei volumi editi, nella prima edizione per la casa Laterza, a partire dal 1914.\nComprende una serie di \"saggi critici\" (sottotitolo dell'opera) che copre la storia della letteratura italiana sostanzialmente dall'Unit\u00e0 alla Prima guerra mondiale. L'opera d\u00e0 forma unitaria ed organica ad un centinaio di biografie pubblicate, in tempi diversi, dal 1903 al 1914, sulla rivista \u00abLa Critica\u00bb.\nIn esse Croce cerc\u00f2 di sviscerare e distinguere, criticamente, \u00abil poetico dal non poetico, il bello dal brutto\u00bb, giungendo a conclusioni che, nonostante i contrasti e le polemiche, entrarono nel \u00abcomune patrimonio dei giudiz\u00ee\u00bb. Con questi saggi il filosofo si prefiggeva, in particolare, di fissare dei canoni e delle esemplificazioni - ma non dei modelli - utili ad indirizzare la critica e la storia letteraria. Originariamente l'opera si doveva concludere con il quarto volume, poich\u00e9 all'epoca l'autore sent\u00ec il bisogno di rivolgersi ad altri argomenti, salvo poi riprenderla a distanza di anni con i volumi quinto e sesto."}
{"id": "2185988", "revid": "1543377", "url": "https://it.wikipedia.org/wiki?curid=2185988", "title": "Italia allo specchio", "text": "Italia allo specchio \u00e8 stato un programma televisivo di genere rotocalco-talk show, contenitore pomeridiano di Rai 2 in onda dal luned\u00ec al venerd\u00ec dalle 14:40 alle 16:15, dall'8 settembre 2008 al 29 maggio 2009.\nIl programma aveva sostituito, in quella stagione, \"L'Italia sul 2\", del quale aveva ripreso in gran parte la formula. Gli autori erano Roberto Milone, Sergio Bertolini, Manuela Cimmino, Sonia Petruso, Michele Presutti, Silvia Salvucci e Vito Sidoti.\n\"Italia allo specchio\", condotto in diretta da Francesca Senette, prendeva in esame due o tre argomenti ogni giorno attraverso alcuni servizi della redazione, interviste a ospiti ed esperti e collegamenti in diretta con gli inviati, come pure interviste a personaggi famosi o ai protagonisti della cronaca. Ogni tanto venivano toccate tematiche pi\u00f9 \"leggere\", come il gossip e la televisione.\nDurante ogni puntata veniva trasmessa una diversa mini fiction in tre parti nell'arco del programma, che proponeva un tema sociale d'attualit\u00e0 e veniva commentata da ospiti spesso ricorrenti tra cui lo psicologo Maurizio Bini, il massmediologo Igor Righetti, la disc jockey Anna Pettinelli, la giornalista Emanuela Falcetti, il sessuologo Marco Rossi, la scrittrice Barbara Alberti, l'attrice Lella Costa, lo psichiatra Alessandro Meluzzi, Costantino Della Gherardesca e altri personaggi della televisione.\nDurante lo svolgimento della sesta edizione del reality show \"L'isola dei famosi\", a quel tempo trasmesso da Rai 2 e condotto da Simona Ventura, \"Italia allo specchio\" vi dedicava giornalmente 40 minuti al reality show, ospitando inoltre uno dei suoi concorrenti in studio non appena questi fosse tornato dall'isola.\nNella stagione successiva il programma fu sostituito da due nuovi rotocalchi: \"Il fatto del giorno\", condotto da Monica Setta, e \"L'Italia sul 2\", tornato in onda dopo un anno di pausa, condotto da Milo Infante e Lorena Bianchetti."}
{"id": "2185989", "revid": "113554906", "url": "https://it.wikipedia.org/wiki?curid=2185989", "title": "Ordine di Olga", "text": "L'Ordine di Olga (in tedesco: \"Olgasorden\") fu un ordine cavalleresco creato nell'ambito del Regno del W\u00fcrttemberg.\nStoria.\nL'Ordine di Olga venne fondato da re Carlo I di W\u00fcrttemberg il 27 giugno 1871 in onore della regina consorte sua moglie, la granduchessa Ol'ga Nikolaevna Romanova.\nEsso si distinse soprattutto per essere un ordine a carattere prevalentemente femminile, dedicato a quante si fossero distinte nella cura dei soldati feriti della guerra franco-prussiana del 1870\u20131871. Venne d'altro canto concesso anche ad alcuni uomini.\nInsegne.\nNel 1889 venne creata una medaglia molto simile a quella dell'Ordine, col nome di \"Medaglia di Carlo e Olga\" per ricompensare i servigi degli aderenti alla Croce Rossa internazionale, anche se tale medaglia non deve essere confusa con quelle emanate per decreto dall'Ordine (anche se venne conferita in prevalenza a donne, il che fu per\u00f2 del tutto casuale)."}
{"id": "2185992", "revid": "159980", "url": "https://it.wikipedia.org/wiki?curid=2185992", "title": "Apteryx australis mantelli", "text": ""}
{"id": "2185993", "revid": "260215", "url": "https://it.wikipedia.org/wiki?curid=2185993", "title": "Sede titolare di Modru\u0161", "text": ""}
{"id": "2185994", "revid": "216401", "url": "https://it.wikipedia.org/wiki?curid=2185994", "title": "Avvoltoi del vecchio mondo", "text": ""}
{"id": "2186003", "revid": "1573940", "url": "https://it.wikipedia.org/wiki?curid=2186003", "title": "Crotalinae", "text": "I Crotalini (Crotalinae) sono una sottofamiglia di vipere velenose che si trovano prevalentemente in Centro e in Sud America, nonch\u00e9 in Asia.\nTassonomia.\nComprende i seguenti generi:"}
{"id": "2186004", "revid": "1305772", "url": "https://it.wikipedia.org/wiki?curid=2186004", "title": "Miln\u00e0", "text": "Miln\u00e0 (in croato Milna) \u00e8 un comune della Regione spalatino-dalmata in Croazia nell'isola di Brazza.\n\u00c8 affacciato su una profonda baia, che ne assume il nome, rivolta ad occidente sul canale di Spalato e in direzione della Porta di Spalato, alla cui entrata, a nord di punta Zagla (\"rt Zaglav\"), sorge l'isolotto di Smerduglia.\nStoria.\nSorto in un sito disabitato da alcuni secoli, il villaggio di Milna venne fondato nel XVI secolo con la costruzione (1519) di una chiesa e di un castello da parte della famiglia Cerineo; attorno a questi edifici famiglie di pastori provenienti da Neresi (\"Nere\u017ei\u0161\u0107a\") e da altre frazioni dell'interno edificarono il nuovo borgo.\nLocalit\u00e0.\nIl comune di Miln\u00e0 \u00e8 suddiviso nelle 5 frazioni (\"naselja\") di seguito elencate. Tra parentesi il nome in lingua italiana, generalmente desueto."}
{"id": "2186007", "revid": "267975", "url": "https://it.wikipedia.org/wiki?curid=2186007", "title": "Diocesi di Modru\u0161", "text": "La diocesi di Modru\u0161 (in latino: \"Dioecesis Modrussensis\") \u00e8 una diocesi soppressa e sede titolare della Chiesa cattolica.\nStoria.\nLa diocesi di Corbavia, con sede nella capitale Udbina, fu eretta nel sinodo di Spalato del 1185, ricavandone il territorio dall'arcidiocesi di Spalato. Essa comprendeva la contea di Corbavia, parte della contea di Lika ed i territori di Modru\u0161, di Novigrad e di Vinodol. L'erezione della diocesi e la nomina del suo primo vescovo Matteo furono approvati, assieme agli atti del sinodo, da papa Urbano III.\nA causa delle invasioni turche la sede vescovile fu trasferita da papa Pio II nel 1460 a Modru\u0161 (o Modrussa), oggi frazione del comune di Josipdol, nei pressi della citt\u00e0 di Fiume, roccaforte dei conti Frangipane. Negli atti pontifici la diocesi assunse da questo momento il nome \"Modrusiensis\".\nA causa della sconfitta dei croati a Udbina contro i Turchi (1493), il vescovo trasfer\u00ec nuovamente la sua sede a Novi in Valdivino, a sud-est di Fiume.\nTra i suoi vescovi si ricordano Pier Paolo Vergerio; e Simone de Begno, oratore al concilio Lateranense V e autore di libri ecclesiastici in glagolitico.\nDopo che dagli anni Sessanta del XVI secolo la diocesi, desolata per le incursioni dei Turchi, era stata affidata in amministrazione ai vescovi di Segna, nel 1630 papa Urbano VIII un\u00ec la diocesi di Modru\u0161 \"per aequalitatem jurium\" con quella di Segna, facendole diventare suffraganee dell'arcidiocesi di Spalato.\nNel 1833 papa Gregorio XVI dovette intervenire con la bolla \"Apostolici nostri\" per ribadire e confermare la separazione fra le sedi di Segna e di Modru\u0161: \"\u00abLa diocesi di Modru\u0161 o Corbavia \u00e8 veramente e realmente separata e distinta da quella di Segna e, per quanto ci\u00f2 sia necessario, di nuovo separiamo, distinguiamo e dividiamo\u00bb\". Quest'intervento del papa era motivato dal fatto che nel corso dei secoli si era affermata la falsa opinione che la diocesi di Modru\u0161 fosse soppressa, cos\u00ec come il suo capitolo dei canonici.\nNell'Ottocento, malgrado la cattedrale non esistesse pi\u00f9 dai tempi dell'occupazione turca, esisteva infatti ancora il capitolo dei canonici suddiviso in tre parti e residenti nelle uniche tre parrocchie censite della diocesi: Novi, Bribir e Buccari.\nNella prima met\u00e0 del XVIII secolo Segna e Modru\u0161 divennero suffraganee dell'arcidiocesi di Kalocsa e dall'8 marzo 1788 suffraganee dell'arcidiocesi di Lubiana. Il 19 agosto 1807 tornarono alla metropolia di Kalocsa, fino all'11 dicembre 1852 quando entrarono a far parte della provincia ecclesiastica dell'arcidiocesi di Zagabria.\nIl 27 luglio 1969 con la bolla \"Coetu instante\" di papa Paolo VI Modru\u0161 fu unita con unione estintiva alla diocesi di Fiume, che contestualmente fu elevata ad arcidiocesi metropolitana e prese il nome di Fiume-Segna; agli arcivescovi fu concesso il privilegio di aggiungere al proprio titolo quello di vescovi di Modru\u0161.\nNel 2000, a seguito dell'istituzione della diocesi di Gospi\u0107-Segna, Modru\u0161 \u00e8 diventata sede vescovile titolare; dal 30 ottobre 2001 il vescovo titolare \u00e8 Dominick John Lagonegro, gi\u00e0 vescovo ausiliare di New York."}
{"id": "2186008", "revid": "144796", "url": "https://it.wikipedia.org/wiki?curid=2186008", "title": "Ordine dell'Elmo di Ferro", "text": "L'Ordine dell'Elmo di Ferro fu un Ordine del Principato Elettorale dell'Assia e poi dell'omonimo Granducato.\nEsso venne creato il 18 marzo 1814 dal Principe Elettore Guglielmo I d'Assia, il quale lo distribu\u00ec come ricompensa per i valorosi soldati assiani battutisi contro l'invasione napoleonica. Esso venne fondato in 3 classi di benemerenza:\nLa decorazione della medaglia consisteva essenzialmente in una croce di Brabante (o croce pomata) smaltata di nero riportante in centro un elmo di ferro aperto e posto di fronte. Ai lati dell'elmo, sui bracci della croce, si trovavano rispettivamente le lettere \"W\" e \"K\" (per \"Wilhelm Kurfuerst\", Guglielmo Principe Elettore). Nel braccio sottostante l'elmo si trovava la data d'istituzione dell'ordine \"1814\".\nI Cavalieri di II Classe portavano un bottone a medaglia sull'occhiello della giacca, i Cavalieri di I Classe portavano la medaglia sulla parte sinistra del petto, mentre le gran croci portavano l'onorificenza appesa al collo tramite un nastro.\nLa medaglia sub\u00ec un ulteriore cambiamento nel 1815 quando la croce divenne una croce patente, continuando comunque a mantenere tutte le prerogative della versione precedente.\nPer le proprie forme, per il significato e per il periodo di conferimento, essa pu\u00f2 essere considerata il diretto predecessore della ben pi\u00f9 famosa Croce di Ferro tedesca che diventer\u00e0 una delle principali onorificenze militari prussia, imperiali e verr\u00e0 largamente recuperata nel periodo nazista dal Terzo Reich."}
{"id": "2186017", "revid": "228587", "url": "https://it.wikipedia.org/wiki?curid=2186017", "title": "Johann Christian Kittel", "text": "Fu uno degli ultimi allievi di Johann Sebastian Bach.\nBiografia.\nNacque a Erfurt e il suo primo maestro fu Jakob Adlung. Si trasfer\u00ec a Lipsia nel 1748 e divenne l'allievo prediletto di Johann Sebastian Bach, che mor\u00ec due anni pi\u00f9 tardi. Ricevette l'incarico di organista e insegnante a Langensalza nel 1751, successivamente fece ritorno ad Erfurt come organista della Barf\u00fc\u00dferkirche, nel 1756, trasferendosi alla Predigerkirche nel 1762. \nFra i suoi allievi troviamo Johann Wilhelm H\u00e4ssler, Karl Gottlieb Umbreit, Christian Heinrich Rinck e Michael Gotthard Fischer. \nRifiut\u00f2 molte generose offerte, tra cui quella di un viaggio in Italia nel 1790 dalla duchessa Anna Amalia di Sassonia-Weimar, e rimase a Erfurt per il resto della sua vita. Suon\u00f2 per molti concerti serali ed era famoso come virtuoso dell'organo; Goethe, Herder e Wieland si recarono a Erfurt per ascoltarlo.\nDiede un concerto ad Amburgo nel 1800, risiedendovi per un anno mentre scriveva il libro di corali per lo Schleswig-Holstein.\nOpere.\nSi considerava \"radicato nei principii di Bach\" e determinato \"a risvegliare, conservare e innalzare sentimenti di devozione nei cuori dei suoi ascoltatori per mezzo della musica\". Il suo insegnamento e la sua composizione perseguivano questo scopo attraverso forme semplici che si adattavano soprattutto alla musica liturgica. Scrisse alcune opere di grande respiro per l'organo come le variazioni su un doppio corale basate sugli esempi bachiani, sebbene fosse influenzato dallo stile galante contemporaneo, con una grande enfasi sulla melodia. La sua sonata per pianoforte del 1789 presenta analogie con la scuola classica viennese."}
{"id": "2186019", "revid": "2130303", "url": "https://it.wikipedia.org/wiki?curid=2186019", "title": "Chiesa dell'Immacolata (Piombino)", "text": "La chiesa dell'Immacolata si trova in via San Francesco a Piombino, nei pressi della Cittadella e quindi del centro storico (bastioni nord-ovest). \u00c8 dedicata, oltre che alla Madonna, a san Francesco e a san Cerbone, sede dei frati francescani.\nSi tratta di un grande edificio edificato nel 1899, nel cui stile si possono rintracciare forti elementi di chiaro stampo neogotico.\nStoria.\nI seguaci di san Francesco si insediarono a Piombino dopo pochi decenni dalla morte del fondatore e, fra alterne vicende, vi rimasero fino al 1806, quando in citt\u00e0 per volere di Elisa Bonaparte Baciocchi, sorella di Napoleone e principessa di Piombino, furono soppressi numerosi ordini religiosi e sconsacrate varie chiese.\nAlla fine dell'Ottocento i padri francescani della provincia Toscana scelsero Piombino quale sede del convento per la cura dei fratelli ammalati e bisognosi di aria marina. Lo studio preliminare del progetto e la sua successiva realizzazione furono affidati all'architetto fiorentino Attilio Razzolini. Il complesso fu edificato sui terreni acquistati dalle famiglie Mazzarri ed Hermite, la prima pietra fu posta il 20 dicembre 1899. Una nota d'archivio testimonia come il Razzolini scelse lo stile gotico come pi\u00f9 atto per innalzare l'anima a Dio.\nLa consacrazione del complesso alla Immacolata Concezione fu celebrata il 24 giugno 1902 dal vescovo della diocesi di Massa-Populonia (attuale Massa Marittima-Piombino) monsignor Giovanni Battista Borachia. La sua elevazione a parrocchia avvenne il 13 agosto 1914 con l'aggiunta della dedica a san Cerbone.\nDescrizione.\nSuddiviso in tre navate con abside quadrangolare \u00e8 annesso un grande convento ed un chiostro monumentale. All'interno si trovano sei tele di Pietro Saltini.\nIl convento \u00e8 un grande complesso costruito nella parte retrostante la chiesa e suddiviso in due parti, ciascuna con ingresso indipendente. In una vi stanno i frati francescani, nell'altra le suore."}
{"id": "2186022", "revid": "104458", "url": "https://it.wikipedia.org/wiki?curid=2186022", "title": "Asisium", "text": ""}
{"id": "2186024", "revid": "104458", "url": "https://it.wikipedia.org/wiki?curid=2186024", "title": "Fulginium", "text": ""}
{"id": "2186025", "revid": "320578", "url": "https://it.wikipedia.org/wiki?curid=2186025", "title": "Fulginia", "text": ""}
{"id": "2186026", "revid": "124819602", "url": "https://it.wikipedia.org/wiki?curid=2186026", "title": "Richard Chamberlain", "text": "Biografia.\nRichard Chamberlain nacque a Beverly Hills, California, il figlio di Elsa W. Matthews e Charles Chamberlain, commerciante. Suo padre era ben conosciuto negli ambienti degli Alcolisti Anonimi, perch\u00e9 per anni aveva tenuto discorsi a varie riunioni degli A.A. in giro per il paese. Nel 1952 Richard Chamberlain si diplom\u00f2 alla Beverly Hills High School e pi\u00f9 tardi frequent\u00f2 il Pomona College.\nCarriera.\nContemporaneamente alla sua ascesa al successo con il \"Dr. Kildare\", Chamberlain ebbe anche una breve carriera ma di discreto successo come cantante pop. In seguito, disilluso da Hollywood, si rivolse al teatro, trovando il successo in Inghilterra tra le platee britanniche. \nDurante gli anni settanta godette di molto successo recitando in film come \"L'altra faccia dell'amore\" (1970), \"L'ultima onda\" (1973), \"I tre moschettieri\" e il suo sequel \"Milady\" (1974), in entrambi i quali interpret\u00f2 il ruolo di Aramis, \"L'inferno di cristallo\" (1974), \"Il conte di Montecristo\" (1975) e \"L'uomo dalla maschera di ferro\" (1977). Ne \"La scarpetta e la rosa\" (1975), una versione musicale della storia di Cenerentola, egli mostr\u00f2 il suo talento vocale, che gli aveva gi\u00e0 procurato successo grazie ad un hit single edito negli anni del \"Dr. Kildare\".\nChamberlain recit\u00f2 anche in molte popolari miniserie televisive (guadagnandosi il titolo di \"Re delle miniserie\"), tra le quali \"Colorado\" (1978-1979), \"Sh\u014dgun\" (1980) e \"Uccelli di rovo\" (1983), nella quale interpret\u00f2 il ruolo di Padre Ralph de Bricassart, un prete diviso tra l'amore di una donna e la sua religione.\nDurante gli anni ottanta interpret\u00f2 l'avventuriero Allan Quatermain nei film \"Allan Quatermain e le miniere di re Salomone\" (1985) e \"Gli avventurieri della citt\u00e0 perduta\" (1987), con l'esordiente Sharon Stone, e torn\u00f2 a impersonare Aramis ne \"Il ritorno dei tre moschettieri\" (1989).\nDagli anni novanta in poi, Chamberlain ha recitato prevalentemente in film per la televisione e come guest star in serie TV, tra le quali \"The Drew Carey Show\" e \"Will &amp; Grace\". Nell'autunno del 2005, ha interpretato il ruolo principale di Ebenezer Scrooge nel Broadway National Tour di \"Scrooge: The Musical\". Nel 2006 \u00e8 apparso come ospite speciale in un episodio della fortunata serie della BBC \"Hustle - I signori della truffa\" e nella stagione 4 di \"Nip/Tuck\".\nNel 2007 \u00e8 apparso nell'episodio 80 (Stagione 4, Episodio 8, \"Passato remoto\") di \"Desperate Housewives\" nel ruolo di Glen Wingfield, il patrigno di Lynette Scavo. Nel 2010 ha partecipato a due episodi della serie \"Chuck\", nella parte del criminale Adelbert de Smet, soprannominato 'Il Belga'.\nVita privata.\nChamberlain risiede alle Hawaii con il suo partner, il produttore e regista Martin Rabbett. Sebbene l'omosessualit\u00e0 di Chamberlain fosse nota da quando la notizia era stata ampiamente diffusa dalla rivista femminile francese \"Nous Deux\" nel dicembre 1989, solo nel 2003, all'et\u00e0 di 69 anni, egli si dichiar\u00f2 apertamente gay nella sua biografia \"Shattered Love\" (\"Amore infranto\"), nella quale egli descrisse come in passato si fosse sentito obbligato a nascondere le proprie inclinazioni sessuali per poter proseguire la sua carriera di attore.\nNel 1983, mentre girava alcune scene di sesso con Jane Seymour nella miniserie tv \"Uccelli di rovo\", questa lasci\u00f2 del latte materno (aveva partorito da poco) sul petto di Chamberlain, che grid\u00f2 allo scandalo e impose alla produzione di licenziarla. La parte di protagonista femminile venne affidata poi a Rachel Ward.\nPremi e riconoscimenti.\nGolden Globe.\nVinti:\nCandidature:\nEmmy Awards.\nCandidature:\nDoppiatori italiani.\nNelle versioni in italiano dei suoi film, Richard Chamberlain \u00e8 stato doppiato da: "}
{"id": "2186028", "revid": "104458", "url": "https://it.wikipedia.org/wiki?curid=2186028", "title": "Kamars", "text": ""}
{"id": "2186029", "revid": "770813", "url": "https://it.wikipedia.org/wiki?curid=2186029", "title": "Al-Quwwat al-Jawwiyya al-Sa'udiyya", "text": "La Al-Quwwat al-Jawwiyya al-Sa'udiyya () \u00e8 l'attuale aeronautica militare dell'Arabia Saudita e parte integrante delle forze armate saudite.\nDopo la Israeli Air Force (900 aerei) la RSAF possiede la seconda forza aerea del Medio Oriente e si \u00e8 evoluta da forza militare largamente difensiva in una con capacit\u00e0 offensive avanzate. La RSAF gestisce la terza flotta, come consistenza numerica, di F-15 dopo la USAF e la JASDF.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2186030", "revid": "767487", "url": "https://it.wikipedia.org/wiki?curid=2186030", "title": "Ordine al merito di Pietro Federico Luigi", "text": "L'ordine dinastico e del merito del duca Pietro Federico Luigi (in tedesco \"Haus und Verdienstorden von Herzog Peter Friedrich Ludwig\") fu un ordine cavalleresco civile e militare del granducato di Oldenburg, stato membro del Sacro Romano Impero. L'ordine venne creato dal granduca Augusto I di Oldenburg il 27 novembre 1838, cadendo in disuso dopo la dissoluzione dell'impero tedesco nel 1918.\nClassi.\nL'ordine era suddiviso in sette classi di benemerenza:\nInsegne.\nLa \"medaglia\" dell'ordine consisteva in una croce patente smaltata di bianco, bordata d'oro.\nLa \"croce\" aveva in centro un medaglione smaltato di lu con il monogramma coronato in oro del Granduca Pietro Federico Luigi (\"PFL\"). Attorno al medaglione centrale si trovava un anello smaltato di rosso col motto \"Ein Gott, Ein Recht, Eine Wahrheit\" (\"Un Dio, Una Legge, Una Verit\u00e0\"). Sul retro del medaglione, si trovava lo stemma del granducato di Oldenburg e quattro date, poste abbreviate su ciascun braccio della croce \"17 Jan. 1775\", \"6 Juli 1785\", \"21 Mai 1829\" e \"27 Nov. 1838\". Queste date corrispondono rispettivamente alle date di nascita, ascesa al trono e morte di Federico Luigi, oltre alla data di fondazione dell'ordine omonimo.\nLa \"stella\" dell'ordine consisteva in una placca a stella d'argento di otto punte con un medaglione centrale che riprendeva le decorazioni della medaglia.\nIl \"nastro\" dell'ordine era blu scuro con una striscia rossa per ciascun bordo.\nLa \"gran croce con corona\" e la \"gran croce\" consistevano in una fascia trasversale con la stella da apporre sul petto. Il gran commendatore disponeva dell'onorificenza da appendersi al collo tramite un nastro e di una stella da petto, mentre il commendatore disponeva solo della decorazione da collo. La croce da ufficiale, aggiunta nel 1903, era una medaglia da apporsi sulla parte sinistra del petto che si differenziava dalle altre decorazioni per avere il retro bianco e non disporre della corona. I cavalieri di I e II classe avevano la medaglia da apporsi sul petto, con la differenza che quelli di II classe non avevano la corona sulla medaglia ed erano realizzate in argento anzich\u00e9 in oro.\nVennero anche create delle croci d'onore in oro, argento e bronzo, queste ultime inserite nel 1910 per ricompensare anche le classi pi\u00f9 basse.\nTutti i gradi dell'ordine, eccetto le croci d'onore, potevano essere concesse \"con spade\" in periodo di guerra o per benemerenze belliche. Gli \"allori\" venivano concessi in caso di particolari benemerenze."}
{"id": "2186031", "revid": "1861950", "url": "https://it.wikipedia.org/wiki?curid=2186031", "title": "Bh\u0101rat\u012bya V\u0101yu Sen\u0101", "text": "Bh\u0101rat\u012bya V\u0101yu Sen\u0101 (Devanagari: \u092d\u093e\u0930\u0924\u0940\u092f \u0935\u093e\u092f\u0941 \u0938\u0947\u0928\u093e) - Indian Air Force in inglese (abbreviata in IAF), \u00e8 l'aeronautica militare dell'India e parte, assieme a Bh\u0101rat\u012bya Thals\u0113n\u0101 (esercito) e Bh\u0101rat\u012bya N\u0101u Sen\u0101 (marina militare), delle forze armate indiane.\nFondata l'8 ottobre 1932, quando l'India era ancora parte del territorio del Commonwealth britannico, ne eredita le tradizioni militari della precedente Royal Indian Air Force, quando la nazione acquisisce la sua indipendenza.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2186032", "revid": "3791", "url": "https://it.wikipedia.org/wiki?curid=2186032", "title": "Granducato di Oldenburg", "text": ""}
{"id": "2186033", "revid": "547992", "url": "https://it.wikipedia.org/wiki?curid=2186033", "title": "Via col vento (romanzo)", "text": "Via col vento (\"Gone with the Wind\") \u00e8 un romanzo del 1936 scritto da Margaret Mitchell. \u00c8 l'unico romanzo della scrittrice statunitense, alla cui celebrit\u00e0 ha contribuito l'omonimo colossal cinematografico di Victor Fleming del 1939.\nFu un vero caso editoriale senza precedenti: quasi 180 000 copie vendute in quattro settimane, un milione in sei mesi, ancora in testa alle classifiche dopo due anni; fu vincitore del Premio Pulitzer nel 1937.\nTradotto in 37 lingue, \"Via col vento\" ha ottenuto anche un grande successo internazionale, che lo ha portato a vendere milioni di copie, con continue ristampe che proseguono ancora oggi. Oggi ha complessivamente raggiunto la quota di 30 milioni di copie, che lo rendono uno dei romanzi pi\u00f9 venduti di tutti i tempi.\nAmbientato nel Sud degli Stati Uniti durante la guerra di secessione, il romanzo \u00e8 un potente affresco storico-melodrammatico, che unisce alle vicende dei protagonisti la tragica realt\u00e0 della storia americana, vista dalla parte dei sudisti. Una delle critiche mosse al libro e al film, infatti, riguarda il tentativo fin troppo riuscito di appoggiare i valori di un mondo scomparso durante la guerra civile, ammantando la storia con un alone mitico e indubbiamente romantico. \"Via col vento\" rappresenta - in senso lato, anche simbolicamente - la nostalgia per tutto ci\u00f2 che \u00e8 perduto e la difficolt\u00e0 di vivere la cruda realt\u00e0 di ogni giorno, espressa nella vicenda stessa dell'intreccio amoroso dei protagonisti. Vi si pu\u00f2 leggere una supposta critica alla moderna societ\u00e0 americana, che nacque appunto con l'affermazione della causa nordista durante la guerra di secessione.\nLa complessit\u00e0 tematica del romanzo e la costruzione a tutto tondo dei personaggi non hanno appesantito il racconto che, malgrado la mole, ha conquistato e continua a conquistare milioni di lettori in tutto il mondo.\nTrama.\nIl romanzo ha inizio in un pomeriggio dell'aprile 1861 a Tara, una piantagione di cotone nella Contea di Clayton vicino ad Atlanta, nello stato della Georgia, in cui abita Rossella O'Hara, l'indomita e viziata figlia sedicenne di Geraldo O'Hara, un ricco proprietario terriero di origine irlandese.\nLa giovane \u00e8 seduta sotto il porticato, in compagnia di due spasimanti, i gemelli Stuart e Brent Tarleton. Rossella possiede un fascino cos\u00ec particolare da ammaliare non pochi giovani del luogo. Ma non sono certo i gemelli Tarleton a interessare Rossella, che \u00e8 segretamente innamorata di Ashley Wilkes. Tra un discorso e l'altro, riguardante soprattutto l'imminente guerra tra gli stati del Sud e quelli del Nord, i gemelli Tarleton fanno un po' di pettegolezzo e comunicano a Rossella che, durante la festa che si sarebbe svolta il giorno seguente alle Dodici Querce (la casa della famiglia Wilkes), Ashley annuncer\u00e0 il fidanzamento con la cugina Melania Hamilton. La ragazza non pu\u00f2 credere alla notizia e, pur senza darlo a vedere, rimane sbalordita e angosciata.\nDurante il ricevimento Rossella decide di dichiarare il suo amore ad Ashley, nel tentativo di conquistarne il cuore e di evitare il fidanzamento con Melania. Si apparta con Ashley in una stanza e, alle sue parole, l'uomo risponde che anch'egli le vuole bene, ma \u00e8 convinto che loro due siano troppo diversi per essere marito e moglie. Poi l'abbandona, delusa e rattristata. Subito dopo, nella stessa stanza, Rossella conosce Rhett Butler, uno spregiudicato avventuriero, con il quale ha un alterco.\nPoche settimane dopo, scoppia la guerra di secessione: il matrimonio di Melania e Ashley viene anticipato, in modo che l'uomo possa partire per il fronte. Rossella, per ripicca, il giorno prima si sposa con Carlo Hamilton, fratello di Melania, anche lui in partenza per la guerra.\nCarlo raggiunge la Carolina del Sud e muore per una malattia contratta sotto le armi. Rossella \u00e8 incinta e partorisce un figlio maschio di nome Wade che viene preso in cura da una schiava molto imbranata, Prissy. Nel frattempo Rossella va a stabilirsi ad Atlanta assieme alla cognata Melania la quale, ignorando la gelosia di Rossella, nutre un incondizionato affetto verso di lei. Ad Atlanta, la capricciosa Rossella rifiuta di assumere i composti atteggiamenti di una vedova, e addirittura d\u00e0 scandalo ballando in coppia con Rhett a un ballo di beneficenza.\nDopo alcuni successi iniziali, le sorti della guerra pendono a favore dei nordisti e i confederati sono costretti a ripiegare, passando anche da Atlanta, che viene messa sotto assedio con pesanti cannoneggiamenti. Sotto l'incedere delle bombe, Rossella aiuta Melania a partorire il figlio di Ashley, Beau. Quando i nordisti entrano ad Atlanta e la mettono a ferro e fuoco, \u00e8 Rhett Butler a caricare su un carro Rossella, Melania e il figlio di Melania che erano andati ad abitare con loro, e a portarli via per raggiungere Tara.\nRitornata a Tara, Rossella trova povert\u00e0 e desolazione: la propriet\u00e0 \u00e8 in pessime condizioni, non c'\u00e8 nulla da mangiare, la madre di Rossella \u00e8 morta e il padre \u00e8 impazzito dal dolore. Rossella prende le redini della situazione, riesce a ridare dignit\u00e0 alla sua terra e giura a s\u00e9 stessa che non sar\u00e0 mai pi\u00f9 povera, e che mai pi\u00f9 soffrir\u00e0 la fame.\nL'arrivo dell'estate del 1865 porta finalmente la pace, con la sconfitta del Sud e la vittoria del Nord. Ashley fa ritorno a casa, accanto a Melania e a suo figlio, e Rossella \u00e8 sempre pi\u00f9 innamorata di lui.\nNel tentativo di superare le difficolt\u00e0 economiche in cui versa la sua famiglia, Rossella arriva a chiedere un prestito in denaro a Rhett, fingendo di esserne innamorata e di desiderare una relazione con lui; egli, per\u00f2, intuisce il vero scopo della sua dichiarazione e rifiuta di concederle il denaro.\nCercando nuove strade per superare la difficile situazione, Rossella combina un matrimonio d'interesse con Franco Kennedy, fidanzato di una delle sue sorelle. Lei non lo ama, ma egli \u00e8 proprietario di una piccola segheria, e la donna, per arricchirsi, intraprende un'attivit\u00e0 nel settore del commercio del legname. Da lui avr\u00e0 una figlia, Ella. Nel mentre, la sua amicizia con Rhett si approfondisce, e lei si rende conto di quanto solo lui sia in grado di comprenderla e di accettarla con tutti i suoi difetti.\nRossella rimane vedova per la seconda volta quando Franco \u00e8 ucciso durante un'azione armata contro degli sbandati, durante la quale Ashley rimane ferito. Le truppe nordiste cercano gli autori del fatto di sangue per arrestarli ma Rhett riesce a salvarli aiutato da Miss Bell, una sua amica che \u00e8 la tenutaria di una casa di piacere. Bench\u00e9 ancora innamorata di Ashley, Rossella accetta di sposare il milionario Rhett Butler. Il cinismo di entrambi e la ricchezza della vita sembra far funzionare il matrimonio, allietato dalla nascita di una bambina, Eugenia Vittoria a cui daranno il soprannome Diletta. Il testardo desiderio di poter ancora conquistare Ashley fa entrare in crisi la sua relazione con Rhett, e il dramma raggiunge il culmine con la morte di Diletta, per una caduta da cavallo, e Rhett, che aveva sempre visto nella figlia Rossella tornata bambina, e che l'aveva adorata e viziata, cade in depressione.\nDopo la morte di Melania, Rossella potrebbe coronare il suo sogno d'amore con Ashley, ma improvvisamente comprende quanto la sua infatuazione per lui fosse solo un capriccio e che \u00e8 Rhett, in realt\u00e0, l'unica persona di cui le importi. Rossella dichiara il suo amore al marito e lo implora di rimanere accanto a lei, ma l'uomo sceglie di andarsene. Rimasta sola, Rossella si convince che non tutto \u00e8 perduto e che riuscir\u00e0 ad andare avanti e a riconquistare Rhett, perch\u00e9, dopotutto, \"Domani \u00e8 un altro giorno\".\nOpere derivate.\nNel 1939 il romanzo della Mitchell \u00e8 stato trasposto sullo schermo nel film \"Via col vento\" di Victor Fleming, con Vivien Leigh e Clark Gable, diventando uno dei film pi\u00f9 famosi della storia del cinema di tutti i tempi.\nNel 1991 la scrittrice Alexandra Ripley ha scritto \"Rossella\", un possibile seguito di \"Via col vento\". Dal romanzo \u00e8 stata tratta nel 1994 una miniserie televisiva con Joanne Whalley-Kilmer e Timothy Dalton.\nNel 2008 lo scrittore Donald McCaig ha scritto \"Il mondo di Rhett. Il ritorno di Via col vento\", la storia narrata dal punto di vista di Rhett. Lo scrittore \u00e8 stato scelto proprio dai discendenti della Mitchell per dare un seguito e una conclusione a \"Via col vento\".\nEdizioni italiane.\nLa prima, storica traduzione italiana, sempre rieditata con minime modifiche da Mondadori, italianizza gran parte dei nomi di personaggi, istituzioni e toponimi, cos\u00ec come fatto in seguito nella prima edizione italiana del film. Nel gennaio 2020, \u00e8 pubblicata una nuova versione integrale da Neri Pozza, che ripristina i nomi originali, ricreando anche la parlata degli schiavi."}
{"id": "2186041", "revid": "1305772", "url": "https://it.wikipedia.org/wiki?curid=2186041", "title": "Il Popolo del Blues", "text": "Il Popolo del Blues \u00e8 un programma radiofonico nato nel 1995, ideato dal giornalista e critico musicale Ernesto De Pascale e trasmesso sulle frequenze dell'emittente toscana Controradio (Firenze), ogni domenica dalle 15:30 alle 17:30. Dal 2004 al 2011, il programma \u00e8 inoltre andato in onda ogni domenica alle ore 15:30 sulle frequenze nazionali di Popolare Network. Dal programma sono nate l'etichetta e la rivista online omonime.\nLa nascita.\nIl programma nacque a seguito delle numerose richieste da parte degli ascoltatori di Rai Stereo Notte (programma Rai in cui De Pascale era stato nel cast dei conduttori negli anni precedenti) come programma radiofonico dedicato agli appassionati di blues. Fin dagli esordi, il programma si \u00e8 avvalso della collaborazione del tecnico Fabrizio Berti, armonicista nella band toscana di blues Chicago Blue Revue e profondo conoscitore del genere musicale.\nVolto soprattutto alla valorizzazione della musica blues a livello italiano e internazionale, il programma, fin dall'inizio, ha comunque contemplato aperture verso cantautorato e musica rock, offrendo una programmazione il pi\u00f9 possibile orientata verso l'indipendenza e la qualit\u00e0 musicale.\nDal 2004 al 2011, il programma radiofonico Il Popolo del Blues viene trasmesso, oltre che sulle frequenze toscane di Controradio (Firenze), su quelle nazionali di Popolare Network.\nGrazie agli sviluppi delle potenzialit\u00e0 del podcasting, dal 2008 il programma \u00e8 ascoltabile in podcast connettendosi all'apposito sito curato da Controradio.\nIl format fino al 2011 generalmente prevedeva la presenza di un ospite per ogni puntata, con lunghe conversazioni a tematica prevalentemente musicale intervallate da set acustici live in studio. A seguito della prematura scomparsa di Ernesto De Pascale nel 2011, il programma \u00e8 attualmente condotto dai suoi collaboratori Fabrizio Berti, Michele Manzotti e Giulia Nuti.\nA seguito dell'ampliarsi costante delle attivit\u00e0, Il Popolo del Blues da alcuni anni si occupa anche di uffici stampa, promozionando etichette discografiche, artisti, festival, concerti e rassegne culturali in Italia e all'estero.\nGli ospiti e le puntate speciali.\nNegli anni sono stati ospiti del programma radio Il Popolo del Blues numerosi artisti internazionali, tra cui Jack Bruce dei Cream, Robert Kirby (arrangiatore di Nick Drake), Rod Picott, Ashleigh Flynn, The Unthanks, Peter Hammill dei Van Der Graaf Generator, Garland Jeffreys, Candi Staton, Elvis Costello e Pete Thomas degli Imposters, Will T.Massey, Patti Smith, Chocolate Genius, Sid Griffin dei Coal Porters, Kenny White, Simone Felice, The National, Allen Toussaint, Ray Thomas dei Moody Blues. Numerosi anche gli ospiti italiani, tra cui Roberto \"Freak\" Antoni degli Skiantos, Bobby Solo, Eugenio Finardi.\nIn occasione di particolari avvenimenti il Popolo del Blues ha realizzato e trasmesso puntate speciali, come per l'anniversario della scomparsa di Demetrio Stratos degli Area, circostanza in cui \u00e8 stata trasmessa un'intervista esclusiva realizzata dal giornalista Ernesto De Pascale a Stratos dopo un concerto nel 1979.\nL'etichetta discografica.\nNel 1995, il programma radiofonico Il Popolo del Blues ha dato vita ad un'omonima etichetta discografica. Tra le prime attivit\u00e0 collaterali al programma radio, sempre incentrate sulla valorizzazione del blues, fu varata una collana dedicata ai nuovi bluesmen italiani e denominata \"This is my story - Il nuovo blues in Italia\", pubblicata dalla Sony BMG tra il 1995 e il 1998.\nIl Popolo del Blues, unendo al programma radio le attivit\u00e0 dell'etichetta, fin dai primi anni ha inoltre firmato numerose rassegne e raduni musicali; ha sponsorizzato concerti ed \u00e8 diventato esso stesso un happening che ha visto alternarsi su differenti palcoscenici numerosi artisti di blues italiano e alcuni importanti artisti stranieri.\nIl sito internet.\nDal 1998, Il Popolo del Blues ha aperto il suo sito internet ufficiale, offrendo agli ascoltatori del programma radiofonico un canale aggiuntivo per essere informati sulle attivit\u00e0 di quello che, ormai sempre di pi\u00f9, andava configurandosi come un insieme di attivit\u00e0 sfaccettate e non solo un programma radio. \nI numerosi approfondimenti di carattere musicale presenti sul sito hanno spinto a trasformare Il Popolo del Blues, nel 2001, in un vero e proprio \"magazine\" musicale \"on line\" a cadenza mensile, diretto da Ernesto De Pascale, che tutt'oggi esce ogni mese con recensioni, speciali e interviste."}
{"id": "2186043", "revid": "1308248", "url": "https://it.wikipedia.org/wiki?curid=2186043", "title": "Fausto Maria Martini", "text": "Biografia.\nNacque a Roma da un'agiata famiglia borghese e nella stessa citt\u00e0 frequent\u00f2 il liceo classico nel rinomato collegio Nazareno, dove fu allievo di Luigi Pietrobono. Si iscrisse alla facolt\u00e0 di giurisprudenza, ma i suoi interessi erano indirizzati agli studi letterari, alla vita sociale brillante, al giornalismo, al teatro, e soprattutto alla poesia. Crebbe artisticamente nel gruppo dei giovani poeti romani, il cui esponente di spicco era Sergio Corazzini. Incuriosito e affascinato, ne segu\u00ec la poetica crepuscolare nelle sue prime raccolte di versi: \"Le piccole morte\" (1906) e \"Panem nostrum\" (1907). Specialmente nella prima, riecheggiano suggestioni carducciane e pascoliane che risalgono ai recenti studi liceali e all'insegnamento di Pietrobono.\nDopo la morte prematura di Corazzini per etisia nel 1907, assieme agli amici Gino Calza-Bini e Alberto Tarchiani decise d'intraprendere un avventuroso viaggio negli Stati Uniti, imbarcandosi su un vapore spagnolo. Di questo viaggio lo stesso autore fornir\u00e0, molto pi\u00f9 tardi, un'ampia descrizione nel libro di narrativa \"Si sbarca a New York\" (1930), nel quale rievocher\u00e0, con toni nostalgici e con sobria fantasia artistica, quel cenacolo romano che era stato per lui l'et\u00e0 felice delle speranze e dei sogni: l'et\u00e0 della poesia.\nAl termine del soggiorno americano, nel 1908, ritorn\u00f2 in Italia e avvert\u00ec il bisogno di un periodo di isolamento. Si ritir\u00f2 per un anno in un convento di frati cappuccini, a Cittaducale; poi fu ospite di alcuni parenti in un paesino abruzzese. Frutto poetico significativo di questo periodo furono le \"Poesie provinciali\" (1910).\nTornato a vivere a Roma nel 1909, cominci\u00f2 a lavorare come critico teatrale nella redazione della rivista \"La Tribuna\". Questa collaborazione dur\u00f2 fino al 1925, quando si trasfer\u00ec al \"Giornale d'Italia\". In questo periodo, affiancando all'attivit\u00e0 di critico quella di commediografo, pubblic\u00f2 \"Il Mattutino\" (1910), \"La bisca\" (1911), la trilogia \"Aprile\" (1913), \"Il giglio nero\" (1914) ed altri testi teatrali.\nNel 1915 part\u00ec come volontario per il fronte e, nel novembre 1916, in trincea fu ferito gravemente con un colpo al cranio che lo costrinse a passare da un ospedale all'altro, per circa tre anni. Ai gravi problemi fisici si aggiunse una forma depressiva, che peraltro non gli imped\u00ec di riprendere l'attivit\u00e0 giornalistica, n\u00e9 quella letteraria. Anzi, nel decennio 1921-1931 la sua multiforme produzione si arricch\u00ec di opere narrative come \"Verginit\u00e0\" (1921), romanzo dedicato al dramma della Grande Guerra, \"Il cuore che m'hai dato\" (1925), \"I volti del figlio\" (1928) e il gi\u00e0 citato \"Si sbarca a New York\" (1930), forse il pi\u00f9 noto dei suoi scritti in prosa.\nNel 1918 spos\u00f2 Emma Angelini Paroli, una vedova di nobile famiglia perugina, da lui conosciuta come crocerossina, e ne ebbe una figlia. Nel 1929 lasci\u00f2 la redazione del \"Giornale d'Italia\", ma continu\u00f2 a pubblicare racconti e articoli su testate importanti come \"Il Corriere della sera\" e \"Nuova Antologia\".\nAveva appena licenziato per la stampa il suo ultimo lavoro narrativo \"Il Silenzio\" (pubblicato postumo nel 1932), quando la morte sopraggiunse nella notte del 12 aprile 1931.\nLa poetica.\nLa prima raccolta di versi del poeta ventenne, \"Le piccole morte\" (1906) riflette ancora le suggestioni pascoliane e carducciane dei suoi studi liceali. Gi\u00e0 nella prova successiva, \"Panem nostrum\" (1907), nonostante il chiaro modello dannunziano, emerge la futura adesione alle tematiche del crepuscolarismo, alle aspirazioni e alle delusioni tardo-romantiche del cenacolo di Sergio Corazzini.\nSimili motivi, con qualche concessione alla retorica, ma con sinceri accenti malinconici nei suoi esiti migliori, \u00e8 facile riscontrare non solo nella successiva raccolta \"Poesie provinciali\" (1910), ma anche nelle opere narrative e teatrali: tenui atmosfere, apprensioni, spiritualit\u00e0 conflittuale e una mestizia di fondo, che a volte si carica di toni drammatici, come in \"Verginit\u00e0\" (1920) e nel \"Fiore sotto gli occhi\" (1922), opere che rinviano all'esperienza traumatica della guerra.\n\u00abLa poesia \u00e8 sentirsi morire\u00bb, affermava Martini in \"Si sbarca a New York\" (1930), un anno prima di morire, teorizzando cos\u00ec l'identificazione della poesia tanto con la vita, quanto con la morte. Per essere esatti, cos\u00ec egli immaginava di sentirsi rispondere dall'amico Corazzini alla sua domanda appassionata: \u00abSergio, che cos'\u00e8 la poesia? \u00c8 questo sconfinato amore del mondo e della vita? \u00c8 questo tremore di esser vivi onde siamo malati a vent'anni?\u00bb\nOpere.\nPoesia\nAltri versi, non inclusi nelle raccolte, sono sparsi nei periodici \"Nuova Antologia\" e \"Vita letteraria\":\nNarrativa\nTeatro\nL'elenco che segue non comprende le opere rappresentate in teatro ma non pubblicate, n\u00e9 gli scritti critici pubblicati sul \"Corriere della sera\" e su periodici vari:\nBibliografia.\nGli studi critici riferiti a Fausto Maria Martini sono qui di seguito articolati in due sottosezioni: 1. Opere di carattere generale; 2. Scritti critici specifici e recensioni.\nOpere di carattere generale:\nScritti critici e recensioni:"}
{"id": "2186044", "revid": "770813", "url": "https://it.wikipedia.org/wiki?curid=2186044", "title": "Forca Ajrore", "text": "La Forca Ajrore (ovvero Forza Aerea in italiano), spesso abbreviata in FASH, \u00e8 l'attuale aeronautica militare albanese e parte integrante delle sue forze armate. Attualmente opera sotto il comando dell'Albanian Joint Forces Command della NATO ed \u00e8 organizzata in una brigata aerea. Il quartier generale \u00e8 a Tirana e opera da due basi: Ku\u00e7ov\u00eb e Tirana.\nStoria.\nIl Corpo Aereo Albanese (o Albanian Air Corps), venne formato verso il 1914, quando il governo albanese ordin\u00f2 dall'Austria-Ungheria tre Lohner Daimler, formando cos\u00ec il primo nucleo di volo. L'inizio della prima guerra mondiale blocc\u00f2 le consegne, e la piccola aviazione albanese rimase senza velivoli. Mantenne la designazione Corpo Aereo Albanese fino all'occupazione italiana del Regno di Albania nel 1939, pur non avendo mai avuto una sua componente aerea di una certa consistenza.\nVerr\u00e0 ricomposta nel 1946 con l'attuale nome Forcat Ajrore Shqiptare. La neonata aeronautica venne dotata di velivoli di produzione sovietica, ed il primo reparto ricevette in dotazione gli Yakovlev Yak-9. I primi velivoli a reazione furono i Mikoyan-Gurevich MiG-15, giunti ufficialmente il 15 maggio 1955 e seguiti entro breve dai Mikoyan-Gurevich MiG-17. Alcuni dei MiG-15 ricevuti dall'Albania erano esemplari che avevano combattuto nella guerra di Corea. L'ossatura principale dell'aeronautica militare albanese fu il Mikoyan-Gurevich MiG-19 \"Farmer\". Infatti 12 MiG-19PM, vennero consegnati dall'Unione Sovietica nell'ottobre del 1959. Piloti e specialisti vennero inviati in Russia per compiere un ciclo di addestramento sui caccia ognitempo MiG-19PM.\nQuando i rapporti con l'Unione Sovietica iniziarono ad incrinarsi, l'Albania si rivolse alla Cina per la fornitura di materiale aereo e pezzi di ricambio e cos\u00ec un numero significativo di caccia Shenyang J-6 (copia cinese del MiG-19S), giunse in Albania. Nel corso degli anni settanta, l'Albania scambi\u00f2 il suo lotto di MiG-19PM \"Farmer-E\" sovietici con 12 caccia avanzati Chengdu J-7A (la copia cinese del Mikoyan-Gurevich MiG-21). Due di questi velivoli andranno perduti nel corso degli anni settanta per incidenti, mentre altri otto dovettero rimanere a terra per mancanza di batterie adatte ai velivoli.\nIn totale, tra gli anni settanta e l'inizio degli anni ottanta, l'aeronautica albanese ricevette un totale di 72 Shenyang J-6C, 12 Chengdu J-7A, una squadriglia era equipaggiata con i MiG-17, ed un considerevole numero di MiG-15bis e di biposto da addestramento MiG-15UTI, oltre a quattro aerei da trasporto sovietici Ilyushin Il-14.\nUn reparto della dimensione di un gruppo di Shijiazhuang Y-5, venne schierato a Tirana, mentre l'Accademia Aeronautica, con due gruppi di addestratori Yakovlev Yak-18 per la formazione basica dei futuri piloti, era basata a Valona. La componente elicotteristica poteva disporre di 37 elicotteri Harbin Z-5 (versione cinese del Mil Mi-4), basati a Farka-Tirana, mentre un prototipo di bombardiere leggero Harbin H-5 (versione cinese dello Ilyushin Il-28) era basato a Rinas.\nLe relazioni tra Albania e Unione Sovietica iniziarono ad incrinarsi tra la fine degli anni cinquanta e l'inizio degli anni sessanta, cos\u00ec che la manutenzione dei velivoli inizi\u00f2 ad essere carente causando anche degli incidenti mortali. A risentirne furono soprattutto i MiG russi che ebbero problemi con la motorizzazione, principalmente per la mancanza di combustibile specifico. Per tale motivo l'Albania venne costretta a cercare di produrre motori in loco adatti al tipo di combustibile in uso pur non avendo la tecnologia per produrre motori a reazione efficienti. Nel 1961, la raffineria di Ku\u00e7ov\u00eb riusc\u00ec a produrre uno specifico tipo di cherosene chiamato TSI che per\u00f2 non era adatto ai motori impiegati e fu una delle principali cause degli incidenti aerei occorsi all'Aeronautica albanese: tra il 1955 e 2005 ci furono ben 35 incidenti mortali a causa di problemi ai velivoli MiG. All'inizio degli anni novanta, venne fatto un ulteriore sforzo per mantenere in condizione di volo i MiG, ricevendo pezzi di ricambio dalla Bulgaria e motori dalla ex Repubblica Democratica Tedesca. Nel 2004 l'Albania aveva ancora 117 J-6C, sebbene la maggior parte non era in condizioni di volo, e solo 12 Chengdu J-7A, di cui solo due erano in condizione di volare. I caccia albanesi furono definitivamente messi a terra alla fine del 2004 dopo l'ultimo incidente mortale a un J-6C in decollo dall'Aeroporto di Tirana-Rinas.\nDal novembre del 2006, la Forcat Ajrore Shqiptare si \u00e8 dotata di una nuova struttura, con una Brigata Aerea che fa parte del Comando Forze Unite Albanesi (Albanian Joint Forces Command), e dal 2009, la Brigata Aerea albanese opera esclusivamente con mezzi ad ala rotante. Inizialmente faceva parte della Brigata Aerea anche un Battaglione Difesa Aerea, dotato di 37 batterie antieree, ma anche il sistema missilistico \u00e8 stato praticamente smantellato negli anni successivi.\nLa FASH in azione.\nLe prime operazioni di combattimento AAF furono intraprese dal reggimento antiaereo Ali Demi. Nell'agosto del 1948, le unit\u00e0 KA (Kund\u00ebr Ajrore: ita:Antiaerea)colpirono e abbatterono un aereo greco Spitfire che aveva violato lo spazio aereo albanese per una missione di spionaggio. L'aereo greco fu distrutto e il pilota fu trovato morto. Nell'agosto 1949 le unit\u00e0 KA dello stesso reggimento colpirono e abbatterono un altro aereo greco durante le provocazioni di agosto. L'aereo greco, danneggiato dal fuoco KA, fu costretto ad atterrare nell'area dove fu catturato dalle unit\u00e0 di combattimento albanesi. Il pilota greco fu catturato e imprigionato come prigioniero di guerra.Le unit\u00e0 AAF videro la loro prima azione di combattimento nel 1957. Il 23 dicembre di quest'anno, un aereo americano T-33 Shooting Star viol\u00f2 lo spazio aereo albanese. Due MiG-15 decollarono dalla base aeronautica di Kucova, pilotata da Anastas Ngjela e Mahmut Hysa. L'aereo americano fu circondato e costretto ad atterrare sulla pista incompiuta dell'aeroporto di Rinas. L'aereo fu sequestrato e il pilota americano fu catturato. Il pilota americano fu rilasciato l'11 gennaio 1958, mentre l'aereo era ospitato nel museo del castello di Gjirokastra, dove rimane oggi. Nel 2015 l'artista visivo Armando Lulaj ha ridisegnato simbolicamente l'aereo americano durante la produzione del cortometraggio \"Repetition\".\nIl 31 dicembre 1958, pochi mesi dopo l'incidente, un altro aereo straniero ha violato lo spazio aereo albanese. Si trattava di un aereo da trasporto DC-7 Independent Air Travel che volava dalla Germania a Singapore. Sono stati lanciati due MiG-15 per catturarlo. L'aereo fu circondato e costretto ad atterrare all'aeroporto di Ku\u00e7ova. I 5 piloti e l'aereo civile furono successivamente rilasciati il 4 gennaio 1959 dopo che fu accertato che era solo un errore di navigazione. Il 31 dicembre 1959, un altro aereo straniero fu intercettato dal jet di base Ku\u00e7ova. Questo era uno C-54 utilizzato dalla CIA per spedire armi in Indonesia. L'aereo fu costretto ad atterrare alla base di Kucova e i piloti e gli aerei furono quindi rilasciati per tornare in Inghilterra. Una vittoria importante dell'AAF.\nIl 21 luglio 1967 si verific\u00f2 un grave incidente nello spazio aereo albanese. Un aereo jugoslavo F-84 Thunderjet, armato di razzi non guidati e bombe , ha violato lo spazio aereo dell'Albania vicino a Dib\u00ebr, volando in direzione di Peshkopi-Martanesh-Tirana. Il numero di registrazione jugoslavo n. 11 fu dispiegato all'aeroporto militare di Zemun, a circa 15-20 km a nord-ovest di Belgrado. L'aereo \u00e8 stato pilotato da Boidar Vojevic e il suo compito era di volare a Kumanovo, l'aeroporto militare della Macedonia, dove avrebbe partecipato all'addestramento. I servizi radar non sono riusciti a rilevare la violazione dello spazio aereo albanese perch\u00e9 l'aereo jugoslavo stava volando basso dopo il rilievo. L'aereo \u00e8 stato individuato solo quando si \u00e8 avvicinato alla base dell'aeronautica militare a Rinas. Tre aerei da combattimento MiG-19, comandati dai piloti Koco Biku, Mahmut Hysa e Gezdar Veipi, decollarono dalla base aeronautica di Rinas per intercettare l'aereo jugoslavo. L'aereo jugoslavo fu circondato e costretto ad atterrare alla Base aerea Rinas. Dopo l'atterraggio, il pilota jugoslavo dichiar\u00f2 di aver perso l'orientamento durante il volo. L'aereo e il pilota sono tornati in Jugoslavia dopo un accordo tra Albania e Jugoslavia.\nBasi aeree.\nCoordinate: 41\u00b0 53' 43 N 19\u00b0 35' 55 E (41,895277, 19,598611)\nCodice nella FASH: LAGJ\nLa base viene utilizzata per lo stoccaggio dei velivoli non pi\u00f9 operazionali. Nel 1995 da questa base hanno operato gli aeromobili a pilotaggio remoto Predator nelle loro missioni sulla Bosnia ed Erzegovina.\nCoordinate: 41\u00b024\u00b453 N, 019\u00b043\u00b414 O\nCodice nella FASH: TIA/LATI\nCoordinate: 40\u00b0 46' 19 N 19\u00b0 54' 7 O\nCodice nella FASH: LAKC\nCoordinate: 40\u00b0 5' 14 N 20\u00b0 9' 11 O\nCodice nella FASH: LA10\nCoordinate: 40\u00b0 38' 45 N 20\u00b0 44' 29 O (40,645833, 20,741388)\nCodice nella FASH: LAKO\nCoordinate: 40\u00b0 28' 34 N 19\u00b0 28' 27 O\nCodice nella FASH: LAVL\nOrganizzazione.\nLa FASH \u00e8 organizzata su una struttura gerarchica, nella quale il comandante della forza controlla le attivit\u00e0 della FASH. Sotto il comando della Forza Aerea sono posti il Distaccamento Aereo (\"Detashmenti Ajror\"), il Reggimento Elicotteri (\"Regjimenti i Helikopter\u00ebve\"), l'Accademia della Forze Aeree Albanesi (\"Akademia e Forc\u00ebs Ajrore Shqiptare\"), la Forza di Difesa Antiaerea (\"Forcat e Mbrojtes Ajrore\"), il Servizio Meteorologico (\"Sh\u00ebrbimi Meteologjik\") e il Battaglione Logistico della Forza Aerea (\"Batalioni Logjistik i Forcave Ajrore\").\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"Nella FASH operano vari tipi di elicotteri, mentre tutti gli aeroplani da combattimento sono stati dismessi nel 2005.\""}
{"id": "2186045", "revid": "287204", "url": "https://it.wikipedia.org/wiki?curid=2186045", "title": "Rossella (romanzo)", "text": "Rossella \u00e8 un romanzo scritto nel 1991 da Alexandra Ripley, costituisce il seguito di Via col vento di Margaret Mitchell. .\nTrama.\nLa storia, ambientata nella citt\u00e0 di Atlanta nel 1873, narra le avventure di Rossella O'Hara, decisa a riprendersi Rhett Butler. I due si scontrano quando lei giunge a Charleston dove vive la famiglia Butler. Rhett la convince a fare un patto per cui lei alla fine della Stagione dovr\u00e0 tornarsene ad Atlanta e non cercarlo pi\u00f9. Rossella si recher\u00e0 in seguito a Savannah dove conoscer\u00e0 i parenti della sua famiglia. Gli O'Hara di Irlanda. Partita per la terra paterna passer\u00e0 dei mesi nella contea irlandese. Al momento della sua partenza per tornare in America, Rossella riceve la notizia che Rhett ha sposato Anne Hampton, e decide allora di restare in Irlanda dove diventer\u00e0 signora delle terre un tempo appartenenti alla famiglia O'Hara .Nascer\u00e0 la bambina concepita l'ultima volta che Rhett e Rossella sono stati insieme e Rossella decide di vendicarsi di Rhett facendogli conoscere la figlia solo quando la bambina sarebbe cresciuta e lei fosse stata certa che amasse solo sua madre. Intanto gli Irlandesi tramano una rivoluzione per mandar via gli Inglesi. Rhett viene in Irlanda quando Anne, la moglie, muore dando alla luce una bambina, che muore anch'essa dopo soli quattro giorni. Raggiunge Rossella che per\u00f2 sta per sposare il conte Luke Fenton. Rhett salva Rossella che, essendo considerata amica degli Inglesi, si trova contro gli Irlandesi. Cat, la figlia, salva entrambi portandoli alla torre, suo luogo di rifugio.\nLa serie tv.\nDal romanzo \u00e8 stata tratta nel 1994, una miniserie TV con Joanne Whalley-Kilmer nella parte di Rossella O'Hara e Timothy Dalton in quella di Rhett Butler."}
{"id": "2186047", "revid": "104458", "url": "https://it.wikipedia.org/wiki?curid=2186047", "title": "Tarsina", "text": ""}
{"id": "2186048", "revid": "151034", "url": "https://it.wikipedia.org/wiki?curid=2186048", "title": "Tifernum", "text": ""}
{"id": "2186052", "revid": "161374", "url": "https://it.wikipedia.org/wiki?curid=2186052", "title": "RSAF", "text": ""}
{"id": "2186054", "revid": "104458", "url": "https://it.wikipedia.org/wiki?curid=2186054", "title": "Tutere", "text": ""}
{"id": "2186055", "revid": "115533", "url": "https://it.wikipedia.org/wiki?curid=2186055", "title": "Aeronautica militare indiana", "text": ""}
{"id": "2186057", "revid": "115533", "url": "https://it.wikipedia.org/wiki?curid=2186057", "title": "Indian Air Force", "text": ""}
{"id": "2186058", "revid": "161374", "url": "https://it.wikipedia.org/wiki?curid=2186058", "title": "Reale Aeronautica Saudita", "text": ""}
{"id": "2186059", "revid": "1149807", "url": "https://it.wikipedia.org/wiki?curid=2186059", "title": "I Colby", "text": "I Colby (\"The Colbys\" o \"Dynasty II: The Colbys\") \u00e8 un serial statunitense prodotto da Aaron Spelling ed \u00e8 lo spin-off della serie televisiva \"Dynasty\".\nVincitrice di un People's Choice Awards e di un telegatto, la serie trasmessa per la rete ABC tra il 1985 e il 1987, in Italia ottenne visibilit\u00e0 grazie a Canale 5.\nCancellata dopo due stagioni, per i deludenti dati di ascolto, la serie rimase praticamente incompiuta, e lasci\u00f2 molte storie a met\u00e0. In compenso gli attori John James e Emma Samms tornarono a interpretare i loro personaggi nella serie \"Dynasty\" da dove peraltro erano venuti. Li seguirono a ruota libera le due new entry Stephanie Beacham e Tracy Scoggins.\nTra le guest star presenti, Michael Parks e Ray Wise.\nColonna sonora composta da Bill Conti. Ultimo ruolo per Barbara Stanwyck.\nTrama.\nLa trama narra delle avventure della famiglia Colby: Jason, sua moglie Sable (in passato Jason ebbe una relazione con la sorella della moglie, Francesca, che poi spos\u00f2 il fratello di Jason, Philip) e i loro tre figli Miles, Monica e Bliss. La storia vede Sable ostacolare Jeff, il figlio di Philip, che cerca il suo antico amore Fallon Carrington, vittima di un incidente e scomparsa anni prima.\nLa storia dei Colby inizia nella serie sorella \"Dynasty\", dove una smemorata Fallon incontra e s'innamora di Miles, interpretato da Maxwell Caulfield, il quale dopo una breve frequentazione la sposa.\nSuccessivamente nella nuova soap, \"I Colby\", Miles porta Fallon a casa per presentarla alla sua famiglia. Qui si vede Jeff riconoscere la sua ex moglie e iniziare uno scontro con Miles per riottenere il suo antico amore. Miles venuto a sapere la verit\u00e0 da Jeff circa l'identit\u00e0 di sua moglie non accetta di perderla e cerca in tutti i modi di difendere il suo matrimonio. Cos\u00ec dopo un alternarsi di situazioni, Fallon, che si \u00e8 nel frattempo ristabilita, lascia Miles per tornare con Jeff, sposando quest'ultimo in un suggestivo matrimonio e riprendere con lui la loro vecchia storia.\nNel frattempo Miles, dopo aver superato la crisi seguita alla fine del suo primo matrimonio, conosce una giovane ragazza, Chenning, che dopo una breve frequentazione sposa a Las Vegas. Tuttavia questo nuovo matrimonio risulta turbato dalla gelosia di Chenning nei confronti del vecchio amore del marito, Fallon, da lui mai dimenticato. A complicare la situazione c'\u00e8 la nascita del secondo figlio di Fallon, la cui paternit\u00e0 \u00e8 incerta fra Jeff e Miles e che solo alla fine si accerta essere di Jeff. A ci\u00f2 si aggiunge la riluttanza di Chenning nel volere un figlio, il che, dopo continue discussioni fra lei e Miles, \u00e8 la causa della fine del loro matrimonio.\nAl triangolo Jeff-Fallon-Miles va in parallelo il triangolo Sable-Jason-Francesca, genitori di Jeff e Miles. In quest'ultimo triangolo si vede inizialmente Jason, sposato da molti anni con Sable da cui ha avuto tre figli, ma il cui matrimonio \u00e8 in una fase di stanchezza. Successivamente entra in scena Francesca, madre di Jeff, tornata a Los Angeles su richiesta di Connie, sorella di Jason, per aiutare il figlio a superare una certa situazione. Durante la permanenza di Francesca, per\u00f2, si scopre che Jeff \u00e8 figlio di lei e di Jason e non di Philp come si credeva fino a quel momento. A questo punto la gelosia di Sable, che vede il proprio matrimonio in pericolo, fa il resto. La donna cerca in ogni modo di allontanare la sorella Francesca dalla sua vita e da quella del marito, che nel frattempo a causa della scoperta di essere il padre di Jeff si riavvicina inesorabilmente alla sua ex amante. Dopo una serie di vicissitudini, la situazione finisce con il divorzio di Jason e Sable e il definitivo riconciliamento di Jason e Francesca, che decidono a questo punto di sposarsi.\nDurante la cerimonia nuziale per\u00f2, il matrimonio viene interrotto dal ritorno di Philip, fratello di Jason. L'uomo, creduto morto per anni, \u00e8 invece ben vivo e desideroso di vendicarsi del fratello Jason. Per questo motivo Philip si riavvicina a Francesca scatenando l'ira di Jason. La situazione precipita quando Philip, accecato dall'odio, rapisce Francesca, e Jason, cercando di liberare la donna, lo insegue in elicottero, provocandone involontariamente un incidente nel quale sia Philip che Francesca perdono la vita. Fallon si mette anch'essa sulle tracce di Frankie, ma finisce fuori strada nel deserto, dove viene rapita dagli alieni.\nA questo punto la storia dei Colby a causa dei bassissimi ascolti finisce e viene cancellata come serie a s\u00e9 stante, e alcuni personaggi confluiscono e proseguono nel serial TV gemello \"Dynasty\"."}
{"id": "2186060", "revid": "339392", "url": "https://it.wikipedia.org/wiki?curid=2186060", "title": "Albanian Air Force", "text": ""}
{"id": "2186062", "revid": "339392", "url": "https://it.wikipedia.org/wiki?curid=2186062", "title": "Aeronautica militare albanese", "text": ""}
{"id": "2186064", "revid": "54354", "url": "https://it.wikipedia.org/wiki?curid=2186064", "title": "Subnotebook", "text": ""}
{"id": "2186070", "revid": "228587", "url": "https://it.wikipedia.org/wiki?curid=2186070", "title": "Julieta Campos", "text": "Biografia.\nNata a L'Avana, si trasfer\u00ec in Messico negli anni cinquanta dopo il matrimonio col diplomatico Enrique Gonz\u00e1lez Pedrero. Vinse il Premio Xavier Villaurrutia per il suo romanzo \"Tiene los cabellos rojizos y se llama Sabina\" (1974).\nDal 1978 al 1982 fu la direttrice della sezione messicana dell'organizzazione internazionale degli scrittori PEN.\nSi trasfer\u00ec nello stato di Tabasco quando il marito venne eletto governatore del Tabasco dal 1983 al 1987. Nel 1989 il consorte fu eletto direttore del Fondo de Cultura Econ\u00f3mica (FCE), un giornale per il quale la Campos aveva precedentemente lavorato come traduttrice.\nFu Segretaria al Turismo per il Governo del Distretto Federale durante l'amministrazione di Andr\u00e9s Manuel L\u00f3pez Obrador.\nMor\u00ec di cancro il 5 settembre 2007 a Citt\u00e0 del Messico all'et\u00e0 di 75 anni."}
{"id": "2186073", "revid": "767487", "url": "https://it.wikipedia.org/wiki?curid=2186073", "title": "La scala della follia", "text": "La scala della follia (\"Dark Places\") \u00e8 un film del 1973 diretto da Don Sharp.\nTrama.\nIl sig. Marr \u00e8 ricoverato presso una clinica privata e in punto di morte comunica ad Edward Foster di avergli lasciato in eredit\u00e0 una casa di campagna, all'interno della quale sono nascoste 210.000 sterline, da destinare \"...\"ai bambini\" ...\". Edward \u00e8 esaltato da tutto questo e si reca subito alla casa, con l'intenzione di rimetterla a posto ed abitarla stabilmente, quindi conosce il medico Ian Mendeville, l'avvocato Prescott, che lo ospita temporaneamente e Sarah Mendeville, la sorella del medico.\nLa trama del film si sviluppa attorno a tutte queste figure, che sono attratte dalla prospettiva di recuperare il denaro nascosto nella casa. A questo scopo, Sarah si finge interessata ad Edward e si mostra disposta ad aiutarlo per ripulire la casa, anche se ben presto il nuovo proprietario si rende conto dell'esistenza di presenze oscure e pian piano viene impossessato dallo spirito del deceduto Andrew Marr e \u201crivive\u201d la sua vita.\nEdward, attraverso una serie di \"flashback\", si trova a rivivere il momento della morte di Vittoria la moglie di Andrew e strangola Sarah, poi rivive la morte dei suoi figli e uccide Mendevill. Solo l'avvocato Prescott sopravvive grazie all'intervento della polizia che era giunta appena in tempo.\nDentro un armadio a muro, vengono rinvenuti i cadaveri di Sharon, Vittoria, dei bambini e le due valigie contenenti il denaro, che vengono portate all'interno dell'auto della polizia lasciando l'avvocato Prescott con un pugno di mosche in mano."}
{"id": "2186077", "revid": "767487", "url": "https://it.wikipedia.org/wiki?curid=2186077", "title": "Lo squalo 3", "text": "Lo squalo 3 (\"Jaws 3-D\") \u00e8 un film del 1983 diretto da Joe Alves. \u00c8 il secondo sequel del film del 1975 \"Lo squalo\" diretto da Steven Spielberg e basato sui personaggi dell'omonimo romanzo di Peter Benchley.\nLa storia si svolge al SeaWorld, un parco acquatico con lagune e tunnel subacquei nel quale lavora Mike Brody, dove il giorno dell'inaugurazione un esemplare di grande squalo bianco femmina penetra all'interno del complesso attaccando ripetutamente i turisti e gli addetti della struttura. Nel cast figurano Dennis Quaid, Louis Gossett Jr., Simon MacCorkindale e Lea Thompson, qui alla sua prima apparizione cinematografica. Martin Brody, protagonista dei primi due film, non appare e al suo posto ci sono i figli Michael e Sean.\nIl franchise \u00e8 proseguito con \"Lo squalo 4 - La vendetta\" (1987).\nTrama.\nAl \"Florida's SeaWorld\", nuovissimo parco acquatico e di divertimento dove ogni spettatore ha la possibilit\u00e0 di avvicinarsi al regno marino come non mai, \u00e8 grande l'affluenza del pubblico il giorno dell'inaugurazione. Alla cerimonia partecipano infatti molti invitati; fra questi un piccolo squalo sfuggito al controllo della madre ed accidentalmente finito nella laguna del parco attraverso una barriera difettosa. Il piccolo paga con la vita questa sua esuberanza, scatenando cos\u00ec l'aggressivit\u00e0 della madre impazzita, i cui 12 metri di lunghezza creano il pi\u00f9 agghiacciante clima di panico proprio mentre sulle acque del parco si svolgono le spettacolari evoluzioni previste dal copione...\nNel dettaglio: i due squali, madre e figlio, vengono attratti dal rumore generato dagli sciatori del SeaWorld che, in aggiunta alla loro esibizione, agitano l'acqua con un bagno di gruppo. Il giovane squalo si infiltra nella laguna del parco attraverso il cancello non ancora chiuso, danneggiandolo. Mike Brody, figlio dello sceriffo Brody, \u00e8 al servizio alle pompe, ma essendo impegnato con la sua ragazza, Kathy, biologa marina del parco, affida l'incarico della riparazione a Shelby Overman. \nCalvin Bouchard, proprietario del parco, si prepara all'inaugurazione, e invita per l'occasione il celebre fotografo Philip FitzRoyce. Mike e Kathy accolgono invece il giovane Sean, neopromosso al liceo, e lo invitano a cena in un bar. Il giovane corteggia la sciatrice Kelly Ann Bukowski, che si unisce al trio. Nel frattempo Overman, sceso da solo a riparare il cancello, viene ucciso dalla madre squalo, che penetra a sua volta nella laguna.\nDopo cena, Mike e Kathy si appartano per una passeggiata lungo la spiaggia, mentre Sean e Kelly vanno a nuotare nella laguna (il giovane Brody, ancora memore dell'attacco di squalo a cui ha assistito da bambino, entra in acqua con molta riluttanza); il fratello e la fidanzata li raggiungono presto e vivacizzano la serata. Poco lontano da loro, due giovani alla ricerca di corallo da rubare e vendere scompaiono sott'acqua.\nIl giorno dopo, messi in allarme dalla fidanzata di Overman, Mike e Kathy utilizzano il batiscafo del parco per ispezionare la laguna alla ricerca dell'amico. Trovano invece il giovane squalo, a cui sfuggono per miracolo con l'aiuto dei due delfini allevati da Kathy.\nI due parlano a Bouchard e FitzRoyce della loro scoperta, e si decide di catturare l'animale per crescerlo in cattivit\u00e0 e garantire a FitzRoyce un servizio da prima pagina. L'impresa riesce e lo squalo comincia la sua prigionia.\nFinalmente arriva il gran giorno dell'inaugurazione: accorrono in massa migliaia di persone, che esplorano le varie attrazioni del complesso rimanendone soddisfatti. Calvin d\u00e0 per\u00f2 l'ordine di esporre subito lo squalo, contrariamente alle istruzioni di Kathy: il piccolo, provato dalle recenti ferite, muore rapidamente.\nLa madre, a questo punto, rimasta fino ad allora nascosta in un condotto di filtraggio, si rivela a tutti: la si vede in tutta la sua mostruosit\u00e0 (FitzRoyce dice \"uno squalo lungo almeno 12 metri\") dalla vetrata del ristorante subacqueo. Mike corre immediatamente a richiamare gli sciatori e i bagnanti: nonostante il caos prodotto dal panico, tutti escono indenni dall'acqua. Lo squalo si dirige allora verso coloro che navigano sui gommoncini: ne fa le spese Kelly, che riceve un lungo squarcio sulla gamba sinistra; il rapido intervento di FitzRoyce le salva la vita, e Sean la accompagna all'ospedale.\nCalvin d\u00e0 ordine di far uscire tutti i visitatori ancora all'interno delle gallerie subacquee, ma lo squalo danneggia i corridoi, bloccandoli in una delle sale d'osservazione. \nMike deve riparare il condotto effettuando una saldatura. FitzRoyce si offre di riattirare lo squalo nel condotto di filtraggio e di bloccarcelo, realizzando nel frattempo il servizio che agogna: il mostro lo insegue fin dentro il condotto e vi viene rinchiuso. Mike ha via libera. FitzRoyce non ha per\u00f2 fatto i conti con la sagola di ritorno, che dovrebbe metterlo in salvo e invece si spezza, abbandonandolo alla merc\u00e9 dello squalo: tenta disperatamente di salvarsi, ma viene divorato dall'animale, morendo quando \u00e8 sul punto di azionare una granata. Il suo corpo rimane incastrato tra le mascelle del mostro.\nCalvin fa togliere aria al condotto, in modo da soffocare l'animale. Allo squalo basta invece fare a pezzi la grata per liberarsi. Mike, raggiunto da Kathy, ha appena ultimato la riparazione, quando viene attaccato: il diversivo dei due fedeli delfini consente ai due di mettersi in salvo. I visitatori intrappolati possono a questo punto uscire.\nLo squalo si getta contro la vetrata della sala controllo subacquea, allagandola: Calvin porta in salvo un'operatrice, mentre un altro viene sbranato. Mike e Kathy, ancora con indosso le mute, decidono di fermare la creatura: questa, aprendo la bocca (l'unica parte dell'animale riuscita ad entrare attraverso l'apertura \u00e8 la testa), rivela il corpo di FitzRoyce con la granata ancora pronta all'uso; Mike riesce ad attivarla, e lo squalo salta in aria. Insieme a Kathy, il coraggioso figlio di Martin Brody pu\u00f2 finalmente riemergere e abbracciare il suo amore e i due delfini.\nProduzione.\nDavid Brown e Richard Zanuck, i produttori dei primi due film, vollero fortemente una parodia della saga dello squalo e lo intitolarono provvisoriamente \"Jaws 3, People 0\". Matty Simmons, fresco del successo di Animal House, venne assunto come produttore della pellicola e come sceneggiatore della pellicola. Joe Dante venne contattato per assumere il ruolo di regista, ma tuttavia il progetto di un terzo capitolo della saga venne cancellato a causa dei conflitti tra i produttori e gli Universal Studios. Brown, successivamente, accanton\u00f2 l'idea di una parodia dello squalo e decise di ideare un seguito de \"Lo squalo 2\".\nAlan Landsburg acquist\u00f2 i diritti per produrre il film, quando Brown e Zanuck rifiutarono di produrlo. Landsburg tent\u00f2 di coinvolgere sperimentalmente il regista Murray Lerner per il terzo film, ma quest'ultimo rifiut\u00f2 di dirigere il film poich\u00e9 non amava la sceneggiatura. Alla regia fu, quindi, scelto Joe Alves, scenografo dei primi due film e regista della seconda unit\u00e0 de \"Lo squalo 2\". Il film \u00e8 stato girato a SeaWorld Orlando, un parco acquatico senza sbocco sul mare.\nMolti sceneggiatori hanno collaborato alla sceneggiatura del terzo film tra cui Richard Matheson, che aveva scritto la sceneggiatura del film di Spielberg. Matheson fu costretto ad includere i due figli di Martin Brody nel terzo film. Inoltre i produttori volevano a tutti costi che lo squalo della pellicola fosse lo stesso del secondo film, ma questo fu giudicato troppo irrealistico e quindi questa idea venne abbandonata. Matheson fu anche obbligato a scrivere un ruolo per l'attore Mickey Rooney e, alla fine della sceneggiatura, rimase molto deluso del lavoro svolto per questo terzo film e incolp\u00f2 il regista Joe Alves, giudicandolo inadatto per il ruolo, definendolo il colpevole del fallimento commerciale del film. Guerdon Trueblood \u00e8 stato accreditato per la storia e, secondo alcuni siti di recensioni, fu proprio lui ad ideare gran parte della storia originale del terzo film. Anche Carl Gottlieb, che aveva lavorato anche alle sceneggiature dei primi due film, fu accreditato come sceneggiatore, insieme a Richard Matheson.\nDurante la pre-produzione del film, nel 1981 la Universal accus\u00f2 di plagio gli autori della pellicola italiana \"L'ultimo squalo\" diretto da Enzo G. Castellari, che in quel periodo usc\u00ec anche negli USA. Alla fine venne riconosciuto il plagio del film di Steven Spielberg e il film di Castellari venne ritirato dalle sale in America.\nCast.\nRoy Scheider rifiut\u00f2 di riprendere il ruolo di Martin Brody e, addirittura, si mise a ridere dopo aver saputo che la produzione era intenzionata a creare un terzo film su \"Lo squalo\". Per non partecipare alle riprese del film, l'attore accett\u00f2 di partecipare al film \"Tuono blu\", le cui riprese coincidevano appunto con quello de \"Lo squalo 3\". La Universal decise quindi di ingaggiare Dennis Quaid, nei panni del figlio di Brody Michael, promosso a nuovo protagonista della pellicola.\nIl resto del cast vede l'attrice Bess Armstrong nel ruolo di Kathryn Morgan, compagna di Mike e biologa marina del parco, mentre Louis Gossett Jr. venne ingaggiato per il ruolo del capo dello struttura, Calvin Bouchard. L'attore, in quel periodo, si divideva tra le riprese de \"Lo squalo 3\" e quelle di \"Ufficiale e gentiluomo\", che l'avrebbe poi portato a vincere l'Oscar al miglior attore non protagonista. L'inglese Simon MacCorkindale fu assunto per il ruolo di Philip Fitzroyce, noto fotografo ospite della struttura insieme al suo collaboratore. Una delle scene pi\u00f9 complicate da girare per MacCorkindale fu proprio la scena della morte di Fitzroyce, che viene massacrato vivo dallo squalo nelle sue fauci. John Putch compare nel film nel ruolo del fratello di Mike, Sean, entrambi gli unici personaggi della saga ad essere apparsi in tutti e quattro i film.\nL'attrice Lea Thompson esord\u00ec proprio con questo film nel mondo del cinema, divenendo poi famosa negli anni successivi per il ruolo della madre di Marty McFly nella saga di Ritorno al futuro. Nonostante non compaiano, i personaggi di Martin e Ellen Brody vengono citati da Mike durante un dialogo con Kathryn: tuttavia vi \u00e8 una lieve incongruenza, poich\u00e9 Mike afferma che i genitori vivono entrambi su un'isola mentre nel film successivo verr\u00e0 rivelato che Brody \u00e8 morto d'infarto nel 1982, anno in cui \u00e8 ambientato Lo squalo 3 (i cui eventi vengono per\u00f2 totalmente ignorati nell'ultimo capitolo della saga). Anche grazie alle caratteristiche psicologiche di Sean ci rendiamo conto che una certa continuit\u00e0 con i primi due film viene mantenuta: egli infatti, nonostante ormai sia adulto, continua ad avere una gran paura dell'acqua, in seguito alla brutta esperienza vissuta da bambino, quando, da molto vicino, vide lo squalo uccidere una ragazza, Margie, che l'aveva salvato (una delle scene pi\u00f9 crude e tristi de \"Lo squalo 2\").\nUso del 3D.\nIl film \u00e8 caratterizzato dall'uso della tecnologia 3D, che in quegli anni stava vivendo un'ondata di particolare interesse, seguendo la scia di altri film come \"\" ed \"Amityville 3D\". I produttori e il regista, pensarono che il 3-D avrebbe dato un vantaggio al film. La tecnica usata \u00e8 stata la polarizzazione della radiazione elettromagnetica anzich\u00e9 la anaglifica, cosa che consentiva di usufruire di occhialini usa e getta con lenti di colore brunito, molto pi\u00f9 confortevoli di quelle anaglifiche bi-colorate, dando sempre l'illusione dell'uscita degli oggetti dallo schermo. Molte riprese e molte scene vennero progettate pensando all'utilizzo di questa tecnica, come ad esempio la scena della distruzione dello squalo.\nLa sequenza di apertura del film rende subito l'idea del 3D: i titoli di testa volano in prima fila sullo schermo, lasciando una scia dietro di essi. Inoltre, sempre nella sequenza iniziale, lo squalo uccide un pesce e la sua testa mutilata rotea nell'acqua avvicinandosi sempre pi\u00f9 allo schermo, dando quindi l'impressione di penetrare nella telecamera. Gli effetti pi\u00f9 evidenti del 3D si vedono tuttavia nella scena finale: quando lo squalo distrugge la vetrata della sala controllo, i pezzi di vetro volano verso lo schermo e con l'uso del 3D danno l'impressione di fuoriuscire dalla visuale dello spettatore e, in particolare, la scena della distruzione dello squalo vede alla fine alcune parti della sua arcata dentale schizzare in mezzo al sangue e dirigersi verso lo schermo. Questa scena \u00e8 stata infatti molto complessa da girare.\nLo squalo 3 ha avuto due consulenti per il 3-D: Chris Condon, inizialmente, e successivamente Stan Loth. La produzione part\u00ec col sistema StereoVision, ma venne abbandonato dopo una settimana, rimpiazzato dal sistema Arrivision, che secondo il regista Joe Alves era un sistema superiore perch\u00e9 aveva una pi\u00f9 ampia variet\u00e0 di obiettivi. Alves afferma che: \u00ab\"le immagini [del film] sono molto ben delineate con la tecnica Arrivision, e la fotografia \u00e8 molto pulita, oltre ad essere riposante per gli occhi, in questo modo esci dal film senza mal di testa\"\u00bb. Lo storico RM Hayes afferma che sono state usate entrambe le tecniche per meglio curare l'aspetto estetico del 3D. Entrambe le telecamere sono state utilizzate in combinazione tra loro, in modo da ottenere un effetto pi\u00f9 realistico: la tecnica Arrivision 3D sfrutta uno speciale adattatore a doppia lente montato sulla macchina da presa e divide il fotogramma della pellicola da 35 mm a met\u00e0 lungo il centro catturando l'immagine dell'occhio sinistro nella met\u00e0 superiore del fotogramma e l'immagine dell'occhio destro nella met\u00e0 inferiore, metodo noto come \"sopra/sotto\". Questo sistema consente di proiettare film in 3D in quasi tutti i cinema, dal momento che non richiede la proiezione simultanea di due proiettori, cosa che molti cinema non sono in grado di gestire. Secondo la societ\u00e0 che ha costruito gli alloggiamenti per le telecamere subacquee per il film, le sequenze sono state girate utilizzando una fotocamera Arriflex 35-3 con obiettivo 3D \"sopra/sotto\" Arrivision da 18\u00a0mm.\nEdizione Home Video.\nA causa del non utilizzo del 3-D per la visione domestica, il titolo alternativo \"Lo squalo 3\" \u00e8 utilizzato per la diffusione del film in televisione, VHS e DVD. Una delle eccezioni \u00e8 rappresentata da una versione pubblicata del film nel 1986 per il sistema di videoregistrazione VDH (da non confondere con LaserDisc). Ci\u00f2 richiedeva uno speciale lettore 3D VHD o un adattatore 3D hardware e un set di occhiali LCD che fissavano gli occhi dello spettatore in base ai segnali di controllo inviati dal lettore, consentendo all'effetto 3D polarizzato di funzionare. Un'ulteriore versione del film pubblicata nel febbraio 2008 \u00e8 stata pubblicata in DVD ma, similmente alla prima, \u00e8 risultata difficilmente gestibile e quindi accantonata.\nColonna sonora.\nLa colonna sonora del film venne affidata ad Alan Parker, a differenza dei primi due film in cui la musica venne curata da John Williams. Fu la prima colonna sonora realizzata da Parker nella sua carriera. Tuttavia durante il film vengono spesso ripresi alcuni temi dalla celebre musica di Williams. L'album \u00e8 stato successivamente pubblicato dalla MCA Records nel 2000.\nAccoglienza.\nIncassi.\nCon un budget di 18 milioni di dollari, fu distribuito negli USA in 13.11 sale incassando $ 13.422.500 dollari nel suo primo weekend di programmazione, ma nonostante questo fu una delusione nel corso delle varie settimane, incassando complessivamente circa $ 87.987.055 dollari, una cifra inferiore rispetto ai precedenti episodi. Ebbe un successo leggermente migliore all'estero, riuscendo a entrare nella Top 10 degli incassi del 1983 insieme a film quali \"Operazione piovra\" e \"Mai dire mai\".\nCritica.\nNonostante il discreto successo riscosso al botteghino nazionale, la critica accolse negativamente la pellicola. Ha una valutazione \"marcio\" dell'11% su Rotten Tomatoes sulla base di 35 recensioni, con il suo consenso critico che afferma: \"Un thriller sull'oceano imbevuto di formaggio senza una ragione evidente per esistere, \"Jaws 3\" urla con un grido lamentoso ma alla fine inascoltato per mettere questo franchise fuori dalla miseria degli spettatori\". Su Metacritic ha un punteggio medio ponderato di 27 su 100 in base alle recensioni di 9 critici, indicando \"recensioni generalmente sfavorevoli\". In particolare l'uso del 3D fu aspramente criticato per la scelta di attirare pubblico. Critici esperti come Gene Siskel e Roger Ebert trovarono la sceneggiatura di Matheson e Gottieb molto inferiore rispetto a quella realizzata per i primi due film, anche se ci fu chi lod\u00f2 il film alla sua prima visione sullo schermo. Molti critici furono d'accordo nell'affermare che \"Lo squalo 2\" era senz'altro il migliore dei sequel della saga, in particolare considerando il successo dei primi due capitoli. Un critico, a proposito del film, disse:\nL'interpretazione di Louis Gossett Jr. fu accolta positivamente dalla critica, anche se gli frutter\u00e0 una nomination ai Razzie Award come peggior attore non protagonista. I critici bocciarono tutto il resto dei personaggi, in particolare l'interpretazione di Dennis Quaid e degli altri protagonisti del film. Leonard Maltin stronc\u00f2 anch'egli la pellicola e rivel\u00f2 di avervi trovato delle similitudini con il film del 1955 \"La vendetta del mostro\".\nRiconoscimenti.\nLo Squalo 3 si aggiudic\u00f2 nel 1984 cinque nomination ai Razzie Award. Tuttavia non vinse nessun premio, venendo battuto dal film \"Hercules\" distribuito lo stesso anno.\n1984 - Razzie Awards\nVideogioco.\nIl gioco \"Jaws Unleashed\" uscito nel 2006 presenta varie ambientazioni e situazioni tratte dal film, oltre ad avere lo stesso protagonista."}
{"id": "2186080", "revid": "1609015", "url": "https://it.wikipedia.org/wiki?curid=2186080", "title": "Adorazione dei Magi (disambigua)", "text": ""}
{"id": "2186086", "revid": "339392", "url": "https://it.wikipedia.org/wiki?curid=2186086", "title": "Profezia autoavverantesi", "text": ""}
{"id": "2186088", "revid": "1148658", "url": "https://it.wikipedia.org/wiki?curid=2186088", "title": "Daphne du Maurier", "text": "Biografia.\nI genitori di Daphne, Gerald du Maurier e Moriel Beaumont, avevano entrambi un passato di attori teatrali. Gerald era stato anche impresario. Seconda di tre sorelle, completa gli studi a Parigi e torna in Inghilterra, per seguire la famiglia in Cornovaglia, a Fowey.\nNel 1931, grazie anche all'aiuto di uno zio editore, Daphne pubblica il suo primo libro \"Spirito d'amore\". Successivamente, mentre gli altri parenti tornano a Londra, decide di rimanere a Fowey. Nel 1932 Daphne sposa sir Frederick Arthur Montague Browning, maggiore dell'esercito. Per la sua attivit\u00e0 la coppia si trasferisce nel 1939 ad Alessandria d'Egitto, dove Daphne scriver\u00e0 \"Rebecca, la prima moglie\", il suo romanzo pi\u00f9 conosciuto.\nMolti saranno i luoghi in cui il marito verr\u00e0 assegnato, ma non sempre lei lo seguir\u00e0. Nel 1943 i due tornano in Inghilterra e riescono ad affittare un maniero a Menabilly, dove si stabiliscono con i figli. Ma, nel 1964, sono costretti ad andarsene. Nel 1965 muore il marito Frederick, e Daphne sceglie di vivere in solitudine. Dopo la sua morte, avvenuta il 19 aprile 1989, le ceneri vengono sparse, assecondando i suoi desideri, nei campi che circondano la sua ultima residenza.\nDu Maurier era un amante dei cani e introdusse la razza shih tzu in Gran Bretagna negli anni '30.\nFilmografia.\nVedere nel dettaglio: Adattamenti dalle opere di Daphne du Maurier."}
{"id": "2186091", "revid": "172126", "url": "https://it.wikipedia.org/wiki?curid=2186091", "title": "Basamento a scarpa", "text": ""}
{"id": "2186095", "revid": "135224", "url": "https://it.wikipedia.org/wiki?curid=2186095", "title": "HMMWV", "text": ""}
{"id": "2186099", "revid": "57872", "url": "https://it.wikipedia.org/wiki?curid=2186099", "title": "Girolamo Luigi Durazzo", "text": "Girolamo Durazzo viene spesso indicato come l'ultimo doge della Repubblica di Genova, essendo per\u00f2 doge della Repubblica Ligure, peraltro l'unico, nella fase napoleonica.\nBiografia.\nInfanzia.\nGirolamo Luigi era figlio di Marcello Durazzo, doge dal 1767 al 1769 che cedette l'ex colonia genovese di Corsica al Regno di Francia nel 1768 (trattato di Versailles).\nCarriera politica.\nGirolamo Luigi Francesco Giuseppe Durazzo svolse numerose funzioni amministrative per la Repubblica di Genova. Nel maggio del 1797 \u00e8 fra i delegati della Repubblica incaricati di discutere con Napoleone Bonaparte.\nIl 14 maggio 1797 Napoleone mise fine alla Repubblica di Genova (1339-1797), trasformandola nella Repubblica Ligure (1797-1805) e affidando a Girolamo Luigi Durazzo importanti incarichi di governo.\nIl 10 agosto 1802 il Durazzo fu nominato primo (e unico) doge della Repubblica Ligure, carica che mantenne sino al 29 maggio 1805. Pochi giorni dopo, e cio\u00e8 il 4 giugno 1805, la Repubblica Ligure venne ufficialmente soppressa, il suo territorio annesso all'Impero francese e Girolamo Luigi Durazzo fu promosso al titolo di prefetto provvisorio del Dipartimento di Genova. Questa nomina fu emblematica della strategia napoleonica verso i nuovi territori annessi all'Impero; la cooptazione di membri dell'establishment locale serv\u00ec, infatti, a favorire processi di integrazione che fossero il pi\u00f9 possibile indolori.\nNel novembre 1805 fu nominato senatore dell'Impero, ufficiale della Legion d'onore e, il 26 aprile 1808, Conte dell'Impero.\nMorte.\nQuando muore a Genova il 21 gennaio 1809, Napoleone gli concede gli onori del Panth\u00e9on dove infatti viene sepolto il suo cuore. Nella sua urna si pu\u00f2 leggere:"}
{"id": "2186100", "revid": "125403453", "url": "https://it.wikipedia.org/wiki?curid=2186100", "title": "Municipalit\u00e0 1 di Napoli", "text": "La Municipalit\u00e0 1 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nLa sede \u00e8 a Palazzo Ciccarelli di Cesavolpe, in Piazza Santa Maria degli Angeli a Pizzofalcone 1, nel quartiere San Ferdinando.\nDati territoriali.\nIl territorio della municipalit\u00e0 \u00e8 formato da 3 quartieri:"}
{"id": "2186101", "revid": "2228524", "url": "https://it.wikipedia.org/wiki?curid=2186101", "title": "Municipalit\u00e0 2 di Napoli", "text": "La Municipalit\u00e0 2 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nDati territoriali.\nIl territorio della municipalit\u00e0 \u00e8 formato da 6 quartieri:"}
{"id": "2186102", "revid": "125883796", "url": "https://it.wikipedia.org/wiki?curid=2186102", "title": "Municipalit\u00e0 3 di Napoli", "text": "La Municipalit\u00e0 3 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nDati territoriali.\nIl territorio della municipalit\u00e0 \u00e8 formato da 2 quartieri:"}
{"id": "2186103", "revid": "767487", "url": "https://it.wikipedia.org/wiki?curid=2186103", "title": "I diavoli", "text": "I diavoli (\"The Devils\") \u00e8 un film del 1971 diretto da Ken Russell, tratto dall'omonimo dramma teatrale di John Whiting ispirato al romanzo di Aldous Huxley \"I diavoli di Loudun\", il quale tratta di una storia vera.\nTrama.\nLa vicenda \u00e8 ambientata in Francia agli inizi del XVII secolo: ristabilita la pace dopo le guerre di religione, il cardinale Richelieu, per consolidare il potere regio, invia il barone di Laubardemont a Loudun, nel Poitou, con l'incarico di abbatterne le fortificazioni.\nIl prete Urbano Grandier, a cui l'appena deceduto governatore Sainte-Marthe ha concesso i pieni poteri fino all'elezione del suo successore, si oppone all'abbattimento delle mura cosciente che questo sarebbe stato il primo passo per la totale revoca delle libert\u00e0 e dell'autonomia cittadina.\nGrandier diviene molto popolare: ma egli, uomo bello e affascinante, intrattiene rapporti carnali con numerose sue penitenti; dalla sua relazione con Philippe, figlia del procuratore Trincant, nasce anche un figlio. Infine, il prete si unisce segretamente in matrimonio con la giovane Madeleine de Brou.\nAnche madre Jeanne degli Angeli, superiora delle Orsoline di Loudoun, prova una segreta passione per Grandier: ella, entrata in monastero senza vocazione perch\u00e9, a causa di una sua deformit\u00e0, non aveva trovato marito, comincia a essere ossessionata dal pensiero di Grandier che immagina mentre, come Cristo, cammina sulle acque o \u00e8 appeso in croce.\nQuando scopre delle nozze segrete del prete con Madeleine, che in precedenza aveva cercato di abbracciare la vita religiosa nel suo monastero, madre Jeanne offre a Grandier la carica di direttore spirituale del convento, ma egli rifiuta la proposta inviando al suo posto il canonico Mignon, cugino di Trincant. A quel punto la religiosa comincia a dare segni di isterismo e accusa Grandier di aver usato pratiche demoniache per entrare in convento e di aver abusato di lei e di altre monache.\nMignon, Trincant e Laubardemont non credono alle accuse, ma decidono di sfruttarle per liberarsi di Grandier. Fanno esaminare le monache dall'esorcista padre Barre che, con l'aiuto dei medici Ibert e Adam, le riconosce possedute dal demonio e fa dichiarare loro che il responsabile dell'invasamento \u00e8 Grandier.\nGrandier viene torturato, processato, ritenuto colpevole di stregoneria, oscenit\u00e0, blasfemia e sacrilegio e condannato al rogo. Urbano Grandier viene bruciato mentre le mura di Loudun vengono abbattute.\nDistribuzione.\nVenne presentato alla mostra di Venezia del 1971 dove venne accusato di essere una volgare, blasfema e inaccettabile mistificazione, faziosa culturalmente e storicamente. Il critico cinematografico e vicecommissario della Biennale Gian Luigi Rondi fu duramente attaccato dal \"Centro cattolico cinematografico\", capeggiato da don Claudio Sorgi, con una lettera pubblica. Il film vinse comunque il Premio Pasinetti al miglior film straniero, assegnato dal Sindacato giornalisti cinematografici italiani.\nUsc\u00ec nelle sale cinematografiche italiane il 9 settembre 1971; ne venne subito ordinato il sequestro a cura della procura di Verona, rilevando nel film sequenze \"\"estremamente oscene, anzi di pura pornografia, non giustificate n\u00e9 dallo scorrere del racconto, n\u00e9 dall'assunto ideologico\". Dopo dieci giorni la magistratura di Milano sentenzi\u00f2 la definitiva assoluzione, sostenendo che \"un'opera d'arte, in quanto manifestazione di pensiero, \u00e8 intangibile e non \u00e8 soggetta alla norma penale che punisce l'oscenit\u00e0\"\".\nCritica.\nIl film cost\u00f2 poi il posto di recensore al critico e poeta Giovanni Raboni, licenziato dal giornale cattolico \"Avvenire\" perch\u00e9 aveva valorizzato l'opera nella sua critica."}
{"id": "2186105", "revid": "2228524", "url": "https://it.wikipedia.org/wiki?curid=2186105", "title": "Municipalit\u00e0 4 di Napoli", "text": "La Municipalit\u00e0 4 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nDati territoriali.\nIl territorio della municipalit\u00e0 \u00e8 formato da 4 quartieri:"}
{"id": "2186106", "revid": "1543377", "url": "https://it.wikipedia.org/wiki?curid=2186106", "title": "Lubalo", "text": "Lubalo \u00e8 una municipalit\u00e0 dell'Angola appartenente alla provincia di Lunda Nord. Ha 38.786 abitanti (stima del 2006).\nIl capoluogo \u00e8 Lubalo."}
{"id": "2186108", "revid": "125403716", "url": "https://it.wikipedia.org/wiki?curid=2186108", "title": "Municipalit\u00e0 5 di Napoli", "text": "La Municipalit\u00e0 5 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nDati territoriali.\nIl territorio della municipalit\u00e0 \u00e8 formato da 2 quartieri:"}
{"id": "2186109", "revid": "46931", "url": "https://it.wikipedia.org/wiki?curid=2186109", "title": "Dogbo-Tota", "text": ""}
{"id": "2186110", "revid": "2228524", "url": "https://it.wikipedia.org/wiki?curid=2186110", "title": "Municipalit\u00e0 6 di Napoli", "text": "La Municipalit\u00e0 6 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nConfina con i comuni di Casoria (frazione Arpino), Cercola, Portici, San Giorgio a Cremano, San Sebastiano al Vesuvio e Volla.\nDati territoriali.\nIl territorio della municipalit\u00e0 \u00e8 formato da 3 quartieri:"}
{"id": "2186111", "revid": "315341", "url": "https://it.wikipedia.org/wiki?curid=2186111", "title": "Scuffia", "text": ""}
{"id": "2186112", "revid": "2228524", "url": "https://it.wikipedia.org/wiki?curid=2186112", "title": "Municipalit\u00e0 7 di Napoli", "text": "La Municipalit\u00e0 7 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nConfina con i comuni di Arzano, Casavatore e Casoria.\nDati territoriali.\nIl territorio della municipalit\u00e0 \u00e8 formato da 3 quartieri:"}
{"id": "2186114", "revid": "486946", "url": "https://it.wikipedia.org/wiki?curid=2186114", "title": "Patta (nautica)", "text": ""}
{"id": "2186115", "revid": "2228524", "url": "https://it.wikipedia.org/wiki?curid=2186115", "title": "Municipalit\u00e0 8 di Napoli", "text": "La Municipalit\u00e0 8 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nConfina con i comuni di Arzano, Casandrino, Marano di Napoli, Melito di Napoli e Mugnano di Napoli.\nDati territoriali.\nIl territorio della municipalit\u00e0 \u00e8 formato da 3 quartieri:"}
{"id": "2186119", "revid": "2228524", "url": "https://it.wikipedia.org/wiki?curid=2186119", "title": "Municipalit\u00e0 9 di Napoli", "text": "La Municipalit\u00e0 9 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005.\nConfina con i comuni di Marano di Napoli, Quarto e Pozzuoli.\nDati territoriali.\nIl territorio della municipalit\u00e0 \u00e8 formato da 2 quartieri:"}
{"id": "2186120", "revid": "120541988", "url": "https://it.wikipedia.org/wiki?curid=2186120", "title": "Uomo che fuma", "text": "Luomo che fuma (nella versione originale in lingua inglese \"Cigarette Smoking Man\" o \"Cancer Man\"), conosciuto successivamente con il vero nome di C.G.B. Spender, che \u00e8 l'acronimo di Carl Gerhard Busch Spender, \u00e8 un personaggio della serie televisiva \"X-Files\" interpretato da William B. Davis. In Italia \u00e8 doppiato da Diego Reggente.\nOrigine.\nIl nome, anche se non \u00e8 quello ufficiale, \u00e8 stato dato in quanto essendo per lungo tempo sconosciuto si limitava ad evidenziare il suo vizio, nel fumare una sigaretta Morley. Porta con s\u00e9 un accendino con l'iscrizione \"TRUST NO ONE\" (non fidarsi di nessuno).\nStoria.\nC.G.B. Spender sembra essere nato il 21 agosto 1940 a Baton Rouge in Louisiana, suo padre venne giustiziato perch\u00e9 comunista e sua madre mor\u00ec di cancro; nel 1962 a Fort Bragg in Carolina del Nord si incontra con Bill Mulder. Si sospetta che sia lui l'autore materiale degli omicidi di John F. Kennedy e di Martin Luther King. Si \u00e8 sposato con Cassandra Spender da cui ebbe un figlio di nome Jeffrey, che lavora per l'FBI.\nL'uomo che fuma lavora per il \"Consorzio\", un'organizzazione ombra all'interno del governo degli Stati Uniti di cui fa parte, il cui obiettivo \u00e8 nascondere all'opinione pubblica l'esistenza e i piani di colonizzazione degli alieni.\nIn giovent\u00f9 lavorava alla stesura di un romanzo, chiamato \"Take a chance: A Jack Colquit Adventure\", usando lo pseudonimo Raul Bloodworth. Il romanzo non viene accettato per la pubblicazione fino al periodo in cui si svolge la serie e l'entusiasmo \u00e8 tale che decide di smettere di fumare e di abbandonare il \"Consorzio\". Tuttavia l'editore della rivista su cui viene pubblicato cambia il testo originale in maniera pesante e, profondamente deluso, torna sulle sue decisioni riprendendo a fumare e stracciando la lettera di dimissioni.\nDopo la fine dell'organizzazione, una forma di encefalite lo costringer\u00e0 sulla sedia a rotelle e a sottoporsi ad una tracheotomia.\nAlla fine della serie lo ritroviamo con lunghi capelli bianchi in Nuovo Messico dove veniva chiamato \"il detentore della verit\u00e0\". Dopo aver raccontato della colonizzazione aliena che inizier\u00e0 il 22 dicembre 2012 viene investito dall'esplosione di alcuni missili, che lo sfigurano. Successivamente, in ospedale, stringe un accordo con Monica Reyes: la salvezza della donna dallo sterminio virale a cui sar\u00e0 destinata l'umanit\u00e0, in cambio della sua fedelt\u00e0.\nRapporti.\nNel corso della serie lo vediamo interagire con diversi elementi importanti della serie, all'inizio specialmente con il vice direttore dell'FBI Walter Skinner.\nRapporto con Mulder.\nEssendo uno degli uomini dell'organizzazione pi\u00f9 in vista, molte volte ha reso vani i tentativi di Mulder di scoprire la verit\u00e0. Al tempo stesso conduce anche la ricerca del vaccino per curare il Cancro nero, malattia mortale trasmessa dagli extraterrestri. Far\u00e0 sapere a Mulder gli esiti delle ricerche. Agli inizi pi\u00f9 volte nascondeva dei rapporti e prove nel sotterraneo del Pentagono.\nNel finire della stagione, si apprende che l'uomo che fuma e William Mulder, padre dell'agente Fox, erano vecchi colleghi; successivamente ordin\u00f2 a Krycek di uccidere William per garantire la sicurezza del Progetto. Aveva una relazione con Elizabeth \"Teena\" Kuipers Mulder, e alla fine si scoprir\u00e0 che \u00e8 il vero padre biologico di Fox Mulder.\nRapporto con l'organizzazione.\nNon ha buoni rapporti con il resto dei membri del Consorzio. Fra loro solo Conrad Strughold si fida dell'uomo che fuma. Il suo pi\u00f9 grande rivale \u00e8 l'uomo dalle mani curate, che lo disprezza. Alla fine decideranno di eliminarlo, ma sopravvive dopo essere stato colpito da un proiettile grazie alle cure di un alieno. Si ritira, ma alla fine il consorzio si tira indietro e lo accetta nuovamente nel gruppo.\nCollaboratori.\nSi avvale spesso della collaborazione di Alex Krycek: questi viene incaricato dall'uomo che fuma sia di sorvegliare Mulder che di rapire Scully e sempre lui uccide il padre di Mulder. In seguito lo stesso Krycek cercher\u00e0 di ucciderlo, senza riuscirci, gettandolo dalle scale. Con Diana Fowley riesce a salvarsi dallo sterminio del consorzio da parte degli alieni."}
{"id": "2186121", "revid": "255167", "url": "https://it.wikipedia.org/wiki?curid=2186121", "title": "Malange (Angola)", "text": ""}
{"id": "2186122", "revid": "2228524", "url": "https://it.wikipedia.org/wiki?curid=2186122", "title": "Municipalit\u00e0 10 di Napoli", "text": "La Municipalit\u00e0 10 \u00e8 uno dei 10 municipi in cui \u00e8 suddiviso il comune di Napoli, istituiti il 10 febbraio 2005. Confina con il comune di Pozzuoli.\nDati territoriali.\nIl territorio della municipalit\u00e0 \u00e8 formato da 2 quartieri:"}
{"id": "2186124", "revid": "533647", "url": "https://it.wikipedia.org/wiki?curid=2186124", "title": "Accollo", "text": ""}
{"id": "2186125", "revid": "21486771", "url": "https://it.wikipedia.org/wiki?curid=2186125", "title": "Prima Municipalit\u00e0 di Napoli", "text": ""}
{"id": "2186126", "revid": "21486780", "url": "https://it.wikipedia.org/wiki?curid=2186126", "title": "Seconda Municipalit\u00e0 di Napoli", "text": ""}
{"id": "2186127", "revid": "21486784", "url": "https://it.wikipedia.org/wiki?curid=2186127", "title": "Terza Municipalit\u00e0 di Napoli", "text": ""}
{"id": "2186128", "revid": "21486786", "url": "https://it.wikipedia.org/wiki?curid=2186128", "title": "Quarta Municipalit\u00e0 di Napoli", "text": ""}
{"id": "2186129", "revid": "21486787", "url": "https://it.wikipedia.org/wiki?curid=2186129", "title": "Quinta Municipalit\u00e0 di Napoli", "text": ""}
{"id": "2186130", "revid": "21486790", "url": "https://it.wikipedia.org/wiki?curid=2186130", "title": "Sesta Municipalit\u00e0 di Napoli", "text": ""}
{"id": "2186131", "revid": "21486794", "url": "https://it.wikipedia.org/wiki?curid=2186131", "title": "Settima Municipalit\u00e0 di Napoli", "text": ""}
{"id": "2186132", "revid": "21486798", "url": "https://it.wikipedia.org/wiki?curid=2186132", "title": "Ottava Municipalit\u00e0 di Napoli", "text": ""}
{"id": "2186133", "revid": "21486799", "url": "https://it.wikipedia.org/wiki?curid=2186133", "title": "Nona Municipalit\u00e0 di Napoli", "text": ""}
{"id": "2186134", "revid": "21486803", "url": "https://it.wikipedia.org/wiki?curid=2186134", "title": "Decima Municipalit\u00e0 di Napoli", "text": ""}
{"id": "2186135", "revid": "255167", "url": "https://it.wikipedia.org/wiki?curid=2186135", "title": "T\u00f4mbua", "text": ""}
{"id": "2186136", "revid": "1573940", "url": "https://it.wikipedia.org/wiki?curid=2186136", "title": "Clamator", "text": "Clamator \u00e8 un genere di uccelli cuculiformi della famiglia Cuculidae.\nDescrizione.\nLe specie appartenenti a \"Clamator\" sono cuculi di grandi dimensioni, tutti di taglia superiore ai 33\u00a0cm, con lunghe e strette code e ampie ali castane. Hanno un piumaggio straordinariamente modellato in tre colori: bianco, nero e bruno. I sessi sono simili, i pulli invece differiscono dagli adulti.Si cibano prevalentemente di grossi insetti e bruchi setolosi che risultano disgustosi per gli altri uccelli. Sono chiassosi e lanciano lunghi e acuti richiami.Tutte le specie sono parassite di cova e depongono un uovo nei nidi di ospiti di media grandezza, come averle, gazze, garruli schiamazzanti, storni, bulbul, e Timalidi. A differenza del cuculo comune per\u00f2, n\u00e9 la femmina n\u00e9 il pulcino danneggiano la covata dell'ospite allontanando le uova o uccidendo i pulli. Di solito i pulli ospiti muoiono perch\u00e9 poco competitivi nella richiesta di cibo rispetto al cuculo.Il genere \u00e8 distribuito nelle regioni pi\u00f9 calde dell'Europa meridionale, in Asia e in Africa a sud del Sahara. Vivono perlopi\u00f9 in habitat aperti, caldi e coperti di boscaglia, ma alcune specie sono migratrici.\nTassonomia.\nQuesto genere comprende quattro specie:"}
{"id": "2186137", "revid": "255167", "url": "https://it.wikipedia.org/wiki?curid=2186137", "title": "M'Banza Kongo", "text": ""}
{"id": "2186138", "revid": "767487", "url": "https://it.wikipedia.org/wiki?curid=2186138", "title": "Immunodeficienza combinata grave", "text": " \nPer immunodeficienza combinata grave, si intendono un gruppo di malattie dove due fattori determinano l'insorgere della stessa. Tutte loro hanno un'epidemiologia, clinica e terapia diversa.\nTipologia.\nEsse sono:"}
{"id": "2186145", "revid": "1654832", "url": "https://it.wikipedia.org/wiki?curid=2186145", "title": "Valentina Carnelutti", "text": "In TV uno dei suoi ruoli pi\u00f9 noti \u00e8 stato sicuramente quello di Veronica Colombo nella fiction \"Squadra Antimafia\".\nBiografia.\nFiglia dell'attore veneziano Francesco Carnelutti, Valentina Carnelutti \u00e8 un\u2019attrice e sceneggiatrice Italiana e internazionale. Ha lavorato con registi come Marco Tullio Giordana (\"La meglio giovent\u00f9\"), Theo Angelopoulos (\"La polvere del tempo\"), Paolo Virz\u00ec (\"Tutta la vita davanti\" e \"La pazza gioia\" per il quale \u00e8 stata Finalista al Nastro d\u2019Argento e candidata al David di Donatello), Citto Maselli (\"Le ombre rosse\"), Angelo Orlando (\"Sfiorarsi\"), Carlo Lavagna (\"Arianna\" per il quale \u00e8 stata Finalista al Nastro d\u2019Argento) e molti altri. In televisione \u00e8 stata protagonista di diverse serie tra cui \"Squadra Antimafia\" in cui interpreta il ruolo della politica corrotta Veronica Colombo, e il pi\u00f9 recente \"Amore pensaci tu\" mutuato sulla serie Australiana House Husbands.\nIn teatro ha lavorato con, tra gli altri, Angelo Orlando, Giuseppe Bertolucci, Peter Sellars, Damir Todorovic, oltre a scrivere e dirigere lei stessa diverse pi\u00e8ces : \"Tutta la mia confusione\", \"As it is\" e il pi\u00f9 recente \"Non ho altro da aggiungere\" (presentato in anteprima al Festival di Internazionale a Ferrara 2015). \u00c8 autrice della sceneggiatura \"Sfiorarsi\" (Angelo Orlando, 2005 finanziato dal Mibac) e del cortometraggio \"Recuiem\" che ha anche prodotto e diretto (Miglior Film al Festival di Torino 2013 e Finalista ai Nastri d\u2019Argento 2014).\nCome regista ha diretto il documentario \"Melkam Zena \u2013 Buone Notizie\", prodotto da Action Aid, il videoclip per il singolo di Francesco Tricarico \"Le conseguenze dell\u2019ingenuit\u00e0\" oltre a \"Recuiem\" (vincitore di numerosi Festival Internazionali). \u00c8 attrice per Rai Radio dal 1998. Oltre agli sceneggiati radiofonici (\"102 minuti a Ground Zero, Maigret, Futbol, Una strana coincidenza\") collabora regolarmente con il programma \"Il terzo anello\". Tra le sue letture quelle di \"Se questo \u00e8 un uomo\" e \"La tregua\" di Primo Levi, \"I mandarini\" di Simone de Beauvoir.\nHa doppiato le protagoniste di diversi film, tra le quali Arta Dobroshi ne \"Il matrimonio di Lorna\", Sarah Polley in \"La mia vita senza me\", Charlotte Gainsbourg in \"Antichrist\". Ha partecipato attivamente ad Animav\u00ec, il Festival internazionale di animazione poetica, nato nel 2016 a Pergola. Nella prima edizione ha ricoperto il ruolo di madrina, nell'edizione del 2017 anche quello di giurata."}
{"id": "2186146", "revid": "120166494", "url": "https://it.wikipedia.org/wiki?curid=2186146", "title": "Italo-etiopici", "text": "Italo-etiopici sono gli italiani che immigrarono in Etiopia dopo il 1936, e i loro discendenti.\nStoria.\nL'Etiopia \u00e8 stata raggiunta da italiani (spesso missionari e commercianti) solo sporadicamente fin dai tempi medievali. Con l'inizio del colonialismo ottocentesco alcuni italiani iniziarono ad esplorare l'altopiano etiopico. La comunit\u00e0 italiana in Etiopia era molto piccola prima della conquista italiana dell'Abissinia: nel 1935 solamente 200 Italiani vivevano nel regno del Negus, quasi tutti ad Addis Abeba.\nLa colonizzazione italiana dell'Etiopia part\u00ec dalla Colonia eritrea a seguito della guerra d'Abissinia (1936). In quegli anni, molti immigrati italiani si trasferirono in Etiopia. Nell'ottobre 1939 gli italo-etiopici erano ufficialmente 35.441, dei quali 30.232 maschi (85,3%) e 5209 femmine (14,7%), quasi tutti residenti in zone urbane . Spesso si trattava di militari ed amministratori appena venuti dall'Italia, in alcuni casi con le loro famiglie. Solamente 3.200 agricoltori italiani si trasferirono in aree agricole, principalmente per via della guerriglia etiope.\nLa citt\u00e0 di Addis Abeba nei progetti del Fascismo doveva diventare il fiore all'occhiello dell'Impero e fu dotata di fognature e servizi anteriormente inesistenti. Fu stabilito inoltre un Piano Urbanistico di completo riassetto della citt\u00e0, che tuttavia non fu avviato per via dell'inizio delle ostilit\u00e0 con l'Impero britannico.\nTra le altre infrastrutture in quegli anni venne costruita la \"Strada Imperiale\" tra Addis Abeba e Mogadiscio. Si ipotizz\u00f2 la costruzione di una nuova ferrovia, si cre\u00f2 un nuovo ospedale ed alcuni uffici amministrativi.\nGli Italiani d'Etiopia diedero vita ad una serie di Compagnie (in forma di Societ\u00e0 Anonime, quindi con afflusso di capitale estero), a ciascuna delle quali venne assegnato un campo di ricerca e di attivit\u00e0 secondo lo schema del corporativismo fascista.\nLe pi\u00f9 grandi furono: le Compagnie per il cotone d'Etiopia; per le fibre tessili vegetali; quella italiana Semi e Frutti oleosi; Compagnia etiopica del latte e derivati; etiopica per la lavorazione delle carni; Cementerie d'Etiopia; Compagnia italiana studi e allevamenti zootecnici; Tannini d'Etiopia per l'industria dei laterizi in Etiopia; Compagnie per le pelli gregge d'Etiopia; per le essenze legnose; Compagnia etiopica mineraria; quella nazionale imprese elettriche d'Etiopia; l'ufficio consorziale per forniture e impianti telegrafonici in AOI; la Compagnia per la flora etiopica; Compagnia etiopica degli esplosivi; Industria per la birra dell'AOI; Industria di vastissime proporzioni per i trasporti automobilistici coordinati da un'apposita agenzia (Citao).\nNel quadro dell'attivit\u00e0 di ogni singola compagnia si svilupparono numerose aziende particolari, filiali, officine ed indotto vario.\nLa resistenza della guerriglia etiope (arbegnuoc) e la successiva seconda guerra mondiale impedirono una stabilizzazione della presenza italiana. Vari italo-etiopi furono internati come prigionieri di guerra, altri presero parte alla guerriglia italiana in Africa Orientale fino al 1943.\nDopo la fine della guerra, i pochi italiani rimasti furono usati dal governo etiope nell'amministrazione dello Stato ed alcuni si integrarono con successo nella nascente borghesia etiope.\nIl Negus Hail\u00e9 Selassi\u00e9 protesse la comunit\u00e0 italiana fino a quando non fu deposto da un colpo di Stato nel 1974. I circa 5.000 italo-etiopi rimasti in quell'anno furono costretti ad abbandonare in massa l'Etiopia e le loro propriet\u00e0 furono nazionalizzate dal regime socialista di Menghistu.\nLa loro principale organizzazione \u00e8 l'Associazione Italiana Profughi dall'Etiopia ed Eritrea (AIPEE).\nSi stima che nel 1997 solo 80 pensionati italiani vivessero in Etiopia.\nNegli anni duemila molte ditte italiane sono tornate ad operare in Etiopia, per cui vi \u00e8 arrivato un gran numero di tecnici e manager italiani con le loro famiglie, residenti principalmente nell'area metropolitana della capitale etiope ."}
{"id": "2186152", "revid": "15128", "url": "https://it.wikipedia.org/wiki?curid=2186152", "title": "Falasco", "text": ""}
{"id": "2186158", "revid": "2110845", "url": "https://it.wikipedia.org/wiki?curid=2186158", "title": "Leonardo Corbo", "text": "Biografia.\nSi laurea nel 1963 in Ingegneria elettrotecnica all'Universit\u00e0 La Sapienza di Roma.\n\u00c8 stato comandante provinciale dei Vigili del Fuoco di Milano, Sondrio, Como, Lucca ed ispettore generale in Lombardia.\nHa poi ricevuto la nomina di Prefetto della Repubblica e direttore generale della Protezione civile e dei Servizi Antincendio presso il Ministero dell'interno a Roma.\n\u00c8 presidente delle commissioni di collaudo di opere pubbliche come la realizzazione delle linee ferroviarie di alta velocit\u00e0 (tratta Bologna-Firenze), l'Autostrada del Sole A1 e il Traforo del Monte Bianco. \u00c8 responsabile tecnico per gli incendi in diversi edifici storici come il Teatro la Fenice di Venezia e il Teatro Petruzzelli di Bari.\n\u00c8 professore universitario di \"prevenzione incendi e difesa civile\" presso la facolt\u00e0 di architettura del Politecnico di Milano e di \"sicurezza ambientale\" presso l'Universit\u00e0 La Sapienza di Roma.\nLe sue pubblicazioni riguardano soprattutto le norme ministeriali per la prevenzione degli incendi. Oltre a manuali tecnico-giuridici ha pubblicato manuali tecnici per la progettazione di edifici sicuri ed a norma.\n\u00c8 giornalista pubblicista e nel 1987 ha ricevuto dalla Presidenza del Consiglio dei ministri il \"Premio della cultura\" per la sua attivit\u00e0 di divulgatore e illustratore di normative tecniche."}
{"id": "2186160", "revid": "24398", "url": "https://it.wikipedia.org/wiki?curid=2186160", "title": "Grinjan", "text": ""}
{"id": "2186161", "revid": "1318658", "url": "https://it.wikipedia.org/wiki?curid=2186161", "title": "Run Baby Run", "text": ""}
{"id": "2186162", "revid": "24398", "url": "https://it.wikipedia.org/wiki?curid=2186162", "title": "Santa Maria in Monte", "text": ""}
{"id": "2186163", "revid": "24398", "url": "https://it.wikipedia.org/wiki?curid=2186163", "title": "S. Maria in Monte", "text": ""}
{"id": "2186164", "revid": "1305772", "url": "https://it.wikipedia.org/wiki?curid=2186164", "title": "Strong Enough", "text": ""}
{"id": "2186172", "revid": "486946", "url": "https://it.wikipedia.org/wiki?curid=2186172", "title": "SM i futsal", "text": ""}
{"id": "2186175", "revid": "94647", "url": "https://it.wikipedia.org/wiki?curid=2186175", "title": "Amore cristiano", "text": ""}
{"id": "2186176", "revid": "19580", "url": "https://it.wikipedia.org/wiki?curid=2186176", "title": "C.G.B. Spender", "text": ""}
{"id": "2186179", "revid": "884077", "url": "https://it.wikipedia.org/wiki?curid=2186179", "title": "Tour della nazionale di rugby a 15 dell'Italia 2006", "text": "Nel giugno 2006 la nazionale italiana di rugby intraprese un \"tour\" con destinazione Giappone ed isole Figi.\nFurono previsti due \"test match\" ufficiali tra la seconda e la terza settimana di giugno: rispettivamente l'11 giugno a Tokyo contro la nazionale giapponese e il 17 giugno a Lautoka (originariamente a Suva) contro la nazionale figiana.\nIl commissario tecnico Pierre Berbizier convoc\u00f2 un gruppo preliminare di 22 Azzurri per la \"tourn\u00e9e\" estiva, tra i quali spicc\u00f2 il nome dell'italo-francese Bortolussi. La nazionale si radun\u00f2 il 1\u00ba giugno a Roma con assenti: Galon, Staibano, Barbieri, Mauro e Mirco Bergamasco, Parisse, Pez e Andrea Lo Cicero (impegnato coi ), che si unirono al gruppo solo in un secondo momento. L'Italia part\u00ec il 4 giugno alla volta del Giappone con due sostituzioni dell'ultimo minuto: gli infortunati Galon e Festuccia vennero rimpiazzati da Peens e Ghiraldini. Capitano della spedizione azzurra fu Marco Bortolami che, tuttavia, vest\u00ec i gradi solo nella prima delle due partite; nella seconda, indisponibile, a guidare in campo la squadra fu Mirco Bergamasco, al suo esordio da capitano.\nNel primo \"test match\" al Principe Chichibu di Tokyo l'Italia fu nettamente superiore: gli Azzurri si imposero con sette mete contro nessuna dei giapponesi per un totale di 52-6; la vittoria permise alla nazionale italiana di risalire all'11\u00ba posto nel ranking IRB scavalcando proprio le Figi.\nUna settimana pi\u00f9 tardi, nel secondo \"test\" ufficiale al Churchill Park di Lautoka, invece, un'Italia distratta nel primo tempo concesse quattro mete alle Figi; solo nella ripresa l\"\u00e9quipe\" di Berbizier ebbe una reazione d'orgoglio, ma i figiani, che avevano chiuso il primo tempo avanti 29-8, tennero il risultato e vinsero 29-18."}
{"id": "2186180", "revid": "365417", "url": "https://it.wikipedia.org/wiki?curid=2186180", "title": "Foot-Ball Club Juventus 1911-1912", "text": "Questa voce raccoglie le informazioni riguardanti la Foot-Ball Club Juventus nelle competizioni ufficiali della stagione 1911-1912.\nStagione.\nLa Juventus si present\u00f2 al via del campionato 1911-1912, iniziato in ottobre, con un organico composto da soli dieci giocatori a causa di problemi nel reclutare nuovi calciatori, finendo terz'ultima con 9 punti."}
{"id": "2186186", "revid": "123458478", "url": "https://it.wikipedia.org/wiki?curid=2186186", "title": "Abduzione (fisiologia)", "text": "L'abduzione, in anatomia funzionale, \u00e8 un movimento che allontana un arto dall'asse mediano del corpo in un piano frontale (il piano sagittale). Si oppone quindi all'adduzione. Questo termine viene utilizzato anche quando si parla di come funzionano i muscoli nell'allenamento con i pesi.\nGli altri movimenti possibili sono l'estensione, la flessione, la rotazione interna (intrarotazione) ed esterna (extrarotazione) e la rivoluzione.\nMuscoli responsabili dell'abduzione.\nIl muscolo responsabile dell'abduzione, o muscolo abduttore, allontana le strutture anatomiche dalla linea mediana. Ad esempio, l'abduzione delle cosce consente di divaricare le gambe.\nSpalla.\nI muscoli coinvolti nel movimento di abduzione della spalla che allontana il braccio dall'asse mediano del corpo in un piano frontale e in ordine di intervento sono i seguenti:"}
{"id": "2186187", "revid": "121477677", "url": "https://it.wikipedia.org/wiki?curid=2186187", "title": "Cilindrata", "text": "Per cilindrata in meccanica si intende il volume d'aria teoricamente aspirato durante un ciclo fisico da una macchina volumetrica. Nel caso di una macchina alternativa, \u00e8 data dal volume descritto dal ciclo del pistone tra il punto morto inferiore e il punto morto superiore. Nel caso di motori a pi\u00f9 cilindri, tale grandezza va moltiplicata per il loro numero e talvolta la cilindrata cos\u00ec calcolata \u00e8 detta \"totale\", per distinguerla dalla cilindrata unitaria, che indica il volume riferito ai singoli cilindri.\nMisura e misurazione.\nIn meccanica viene indicata generalmente con il centimetro cubo o con il centilitro, oppure in litri; negli USA si usa in alcuni casi il pollice cubico.\nMotori a movimento alternativo.\nNei motori con i pistoni a movimento alternativo (anche il motore rotativo a pistoni cade in questa categoria), per ottenere questa misurazione vengono di solito indicati due dati: l'alesaggio e la corsa, espressi in millimetri.\nformula_1\nMotore Wankel.\nQuesta misurazione \u00e8 molto pi\u00f9 complicata nel caso di motore rotativo Wankel, anche per il fatto che in un ciclo termico il motore compie tre aspirazioni; la cilindrata per camera (singola faccia del rotore) \u00e8 pari a:\nformula_2\nLegenda:\nPer ottenere la cilindrata di ogni singolo rotore \u00e8 sufficiente fare una semplice moltiplicazione\nformula_3\nMentre la cilindrata totale \u00e8:\nformula_4\nMoltiplicatore di cilindrata.\nFattore importante per il confronto delle varie tecnologie.\nPremessa.\nDato che la potenza sviluppata dal motore \u00e8 legata a:\nUso.\nQuindi nelle competizioni e per il confronto tra i diversi tipi di motore, si usa questo fattore in modo da paragonare nel modo pi\u00f9 equo il rendimento delle diverse tecnologie; questo fattore viene determinato in modo che il motore di nuova tecnologia sia paragonabile ad un motore con tecnologia a quattro tempi, ed esso viene ricavato mediante la divisione del numero di fasi termiche per il numero delle rotazioni del motore compiute in queste fasi termiche.\nI Moltiplicatori di cilindrata sono:\nConsiderazioni.\nQuesto fattore per essere usato correttamente andrebbe accoppiato con il limite di regime massimo e il numero di cilindri, in modo da evitare di favorire un motore rispetto all'altro, difatti se si parifica l'effetto dato dai diversi cicli, ma non si equalizza il regime massimo allo stesso regime limite, si favorisce il motore che riesce a sviluppare un regime superiore, come \u00e8 successo con la MotoGP, dove si \u00e8 utilizzato il fattore di moltiplicazione, ma non \u00e8 stato accoppiato al limite di rotazione massima, il che ha conferito un vantaggio dei motori a quattro tempi, i quali gi\u00e0 erano capaci d'usare l'iniezione diretta rispetto al carburatore dei motori a due tempi.\nAltri usi.\nSpesso la cilindrata viene utilizzata come metro per dividere in varie classi i veicoli e applicare diverse tassazioni a seconda della fascia di appartenenza, come la potenza fiscale negli anni passati."}
{"id": "2186188", "revid": "339329", "url": "https://it.wikipedia.org/wiki?curid=2186188", "title": "Ton\u00e1s", "text": ""}
{"id": "2186193", "revid": "1086846", "url": "https://it.wikipedia.org/wiki?curid=2186193", "title": "Foot-Ball Club Juventus 1912-1913", "text": "Questa voce raccoglie le informazioni riguardanti la Foot-Ball Club Juventus nelle competizioni ufficiali della stagione 1912-1913.\nStagione.\nNella stagione 1912-1913 il girone unico fu abolito e il campionato nazionale venne esteso anche alla regione centro-meridionale della penisola italiana con formazioni toscane, laziali e campane in uno dei due tronconi del campionato, i cui vincitori accedevano direttamente alla finale del campionato. La societ\u00e0 bianconera si classific\u00f2 all'ultimo posto nel girone Ligure-Piemontese nel primo anno in cui vennero introdotte le retrocessioni in \"Promozione\" (i campionati regionali, in quanto l'attuale Serie B esiste solo dal 1929-30) come conseguenza di un periodo critico a livello economico per la grande difficolt\u00e0 della societ\u00e0 a reclutare nuovi giocatori nelle ultimi tre stagioni ma, al pari delle altre due squadre classificate all'ultimo posto nei loro gironi, fu riammessa e, insieme ai piemontesi del Novara, inserita nel girone lombardo del campionato successivo. Questo in seguito alla fusione tra le neopromosse lombarde Lambro e Unitas, che portarono alla riammissione anche del Racing Libertas, ultimo classificato del girone lombardo-ligure, e a quello seguente di Juventus e Modena, ultime dei gironi piemontese e veneto-emiliano, rispettivamente."}
{"id": "2186195", "revid": "767487", "url": "https://it.wikipedia.org/wiki?curid=2186195", "title": "Due vite in gioco", "text": "Due vite in gioco (\"Against All Odds\") \u00e8 un film del 1984 diretto da Taylor Hackford, remake di \"Le catene della colpa\".\nLa trama si svolge tra paesaggi caraibici e templi Maya.\nTrama.\nTerry Brogan, un giocatore di football nella fase calante della sua carriera, viene ingaggiato dal suo amico Jake Wise, un allibratore che truccava le partite, per ritrovare la sua ex amante Jessie Wyler, figlia di ricchi speculatori immobiliari e proprietari della squadra di Terry. Egli la trova a Cozumel in Messico e se ne innamora, fuggendo da Jake che infine riesce a rintracciarli. Invischiato in loschi affari, Terry cerca di sfuggire dai ricattatori che invece \u00e8 costretto ad affrontare a Los Angeles dove ritrova Jessie.\nColonna sonora.\nLe musiche originali del film sono firmate principalmente da Michel Colombier assieme a Larry Carlton; per il resto, la colonna sonora contiene sei canzoni inedite di artisti vari: il brano \"Against All Odds (Take a Look at Me Now)\" di Phil Collins nel 1985 ottenne una nomination agli \"Academy Award\" come migliore canzone e vinse il Grammy Award per la migliore interpretazione pop vocale maschile; gli altri brani sono di Stevie Nicks (\"Violet and Blue\"), Peter Gabriel (\"Walk Through the Fire\"), Big Country (\"Balcony\"), Mike Rutherford (\"Making a Big Mistake\") e Kid Creole &amp; the Coconuts (\"My Male Curiosity\"). L'album discografico con la colonna sonora di \"Against All Odds\" fu pubblicato dalla Virgin Records nel 1984."}
{"id": "2186203", "revid": "125170527", "url": "https://it.wikipedia.org/wiki?curid=2186203", "title": "Doris Day", "text": "Raggiunse il successo radiofonico e discografico negli anni quaranta come cantante di Big Band, successivamente come attrice cinematografica e poi dai tardi anni sessanta come personaggio televisivo, sempre con un largo seguito di pubblico, anche a livello internazionale. Nota come la tipica \"fidanzata d'America\", con la sua potente e duratura immagine di bionda vivace, intraprendente, esuberante e orgogliosa, e con la sua abilit\u00e0 nella recitazione, nel canto e nella danza, \u00e8 stata tra le attrici statunitensi di maggiore successo degli anni cinquanta e sessanta, a suo agio sia nel genere drammatico sia in quello, largamente pi\u00f9 sfruttato dai produttori, della commedia.\nCon all'attivo 39 film tra il 1948 e il 1968, oltre 75 ore di programmi televisivi e la registrazione di pi\u00f9 di 650 canzoni, la carriera di Doris Day \u00e8 stata coronata da numerosi premi, tra cui un Golden Globe, un Grammy Award e una candidatura al premio Oscar. Da sempre convinta di essere nata nell'anno 1924, soltanto in occasione del suo compleanno nel 2017 scopr\u00ec di essere in realt\u00e0 nata nell'anno 1922, forse a causa di manipolate registrazioni della madre in occasione dei primi contatti di Doris con il mondo dello spettacolo.\nBiografia.\nGli inizi.\nDoris Day nacque a Evanston, sobborgo di Cincinnati (Ohio), terzogenita di Alma Sophia Welz, casalinga, e di William (Wilhelm) Kappelhoff, insegnante di musica e maestro del coro. I genitori erano entrambi discendenti di immigrati tedeschi. La coppia, che aveva gi\u00e0 avuto due figli (Richard, morto prematuramente, e Paul, deceduto nel 1958), battezz\u00f2 la bambina con il nome Doris, pare in ricordo di Doris Kenyon, un'attrice del cinema muto di cui Alma era una grande ammiratrice. I genitori divorziarono per l'infedelt\u00e0 del padre: la Day afferm\u00f2 che alcuni rapporti adulterini ebbero luogo nella stessa casa di famiglia.\nAll'et\u00e0 di 12 anni, dopo la separazione dei genitori, inizi\u00f2 a prendere lezioni di danza e a esibirsi in manifestazioni amatoriali in coppia con un giovanissimo ballerino di tip-tap, Jerry Doherty. Dopo un breve e sfortunato trasferimento in California, il 13 ottobre 1937 rimase ferita alla gamba destra in un grave incidente stradale, che pose termine alla prospettiva di una carriera da ballerina professionista, favorendo invece quella di cantante e successivamente di attrice.\nIl successo musicale.\nDurante la convalescenza inizi\u00f2 a prendere lezioni di canto e a esibirsi nelle radio locali. Nel periodo tra il 1939 e il 1940 fu ingaggiata nell'orchestra di Barney Rapp, che prese spunto dalla canzone \"Day by Day\", da lei spesso cantata, per suggerirle il definitivo nome d'arte di Doris Day, in sostituzione del cognome Kappelhoff, da lui ritenuto troppo lungo e non adatto dal punto di vista pubblicitario.\nDopo aver lavorato con Rapp, collabor\u00f2 con altre orchestre, tra le quali quelle di Jimmy James, di Bob Crosby e di Les Brown. Durante il suo periodo nell'orchestra di Brown la cantante interpret\u00f2 il suo primo \"hit\", \"Sentimental Journey\" che, uscito nei primi mesi del 1945, raggiunse la prima posizione negli Stati Uniti nella Billboard Hot 100 per 9 settimane e vinse il Grammy Hall of Fame 1998. Il brano divent\u00f2 presto simbolico per le truppe americane, un inno alla smobilitazione e al desiderio di fare ritorno a casa dopo la seconda guerra mondiale. La canzone, insieme ad altre, \u00e8 ancora associata a Doris Day, che la registr\u00f2 pi\u00f9 volte in diverse occasioni e la incluse in un suo \"special\" televisivo del 1971.\nTra il 1945 e il 1946, come vocalista della Les Brown Band, ebbe 5 Top Ten Hits sulla Billboard Hall of Fame: \"My Dreams Are Getting Better All the Time \"(nel 1945 raggiunse la prima posizione nella Billboard Hot 100 per 7 settimane e accrebbe la sua popolarit\u00e0 come cantante anche radiofonica), \"Till the End of Time\", \"Come to Baby Do\", \"I Got the Sun in the Morning\" e \"Journey\", e fu in \"tourn\u00e9e\" con l'orchestra di Les Brown per tutti gli Stati Uniti.\nCarriera cinematografica.\nGli anni alla Warner Bros. (1948-1954).\nNel 1947, mentre stava per lasciare Los Angeles per tornare nella casa materna a Cincinnati dopo la separazione dal secondo marito, il suo agente Al Levy la convinse a partecipare a un \"party\" nella casa del compositore Jule Styne. Il delicato momento personale e l'iniziale riluttanza a esibirsi in pubblico contribuirono per\u00f2 a un'emozionante \"performance\" di \"Embraceable You\", che impression\u00f2 favorevolmente tanto Styne quanto il suo socio Sammy Cahn, che la presentarono al regista cinematografico Michael Curtiz.\nDoris Day firm\u00f2 un contratto in esclusiva di sette anni con la Warner Bros. e Michael Curtiz le affid\u00f2 subito un ruolo nella commedia musicale brillante \"Amore sotto coperta\" (1948), accanto a Jack Carson e Janis Paige, dando il via alla sua carriera cinematografica. Pur al suo primo film e in un ruolo marginale, la Day colp\u00ec favorevolmente il pubblico per freschezza e spontaneit\u00e0, e per l'espressivit\u00e0 con cui interpret\u00f2 le canzoni del film.\nContemporaneamente al lancio del film, sfond\u00f2 anche nel mercato discografico con \"It's Magic\" (che faceva parte della colonna sonora di \"Amore sotto coperta\") e alla radio come \"partner\" di Bob Hope in un programma della NBC. Ad appena ventiquattro anni aveva raggiunto il successo simultaneo in ben tre rami dello spettacolo. Nel 1948 il suo successo musicale prosegu\u00ec con Buddy Clark e i singoli \"Love Somebody\" e \"Confess\", nel 1949 con \"Again\" e \"Bewitched, Bothered and Bewildered\" con The Mellomen e l'orchestra condotta da John Rarig arriv\u00f2 in nona posizione, nel 1951 con \"(Why Did I Tell You I Was Going To) Shanghai\" e nel 1952 con \"Sugar Bush\" in coppia con Frankie Laine.\nNel 1950 apparve nei suoi primi film importanti: accanto a Lauren Bacall e Kirk Douglas fu nel cast di \"Chimere\", ancora per la regia di Michael Curtiz, liberamente ispirato alla vita del musicista jazz Bix Beiderbecke; in seguito interpret\u00f2 \"T\u00e8 per due\" (1951) di David Butler, accanto a Gordon MacRae, e ispirato alla commedia musicale \"No, No, Nanette\". Per alcuni anni si conferm\u00f2 reginetta delle commedie musicali della Warner Bros., come in \"La ninna nanna di Broadway\" (1951) e \"Aprile a Parigi\" (1952), entrambi ancora diretti da Butler, e \"Vecchia America\" (1951) di Roy Del Ruth, ove present\u00f2 un personaggio femminile piuttosto inusuale per l'epoca e destinato a svilupparsi in seguito. Gi\u00e0 in questi primi anni raggiunse grande popolarit\u00e0 e dal 1951 comparve tra le prime 10 attrici pi\u00f9 pagate negli USA, restando in cima a questa classifica per circa un quindicennio.\nIl suo migliore film del periodo alla Warner Bros., tanto per la critica quanto per il pubblico, fu \"Non sparare, baciami!\" (1953) diretto ancora da David Butler e a fianco del cantante Howard Keel, in cui interpret\u00f2 Calamity Jane, personaggio emblematico e in qualche modo riassuntivo di tutto il suo primo periodo cinematografico. Il brano \"Secret Love\", da lei cantato nel film, raggiunse la prima posizione in classifica nel 1954 negli Stati Uniti per tre settimane e nella Official Singles Chart per nove settimane; vinse inoltre l'Oscar alla migliore canzone e venne premiato con il Grammy Hall of Fame Award 1999. Sempre nel 1954 ebbe successo anche il singolo \"If I Give My Heart to You\".\nLe migliori interpretazioni (1955-1957).\nDopo la conclusione del contratto con la Warner Bros., negli anni 1955-1957 Doris Day apparve in tre film che probabilmente rappresentano le migliori interpretazioni della sua carriera cinematografica. In \"Amami o lasciami\" (1955) di Charles Vidor, subentrando ad Ava Gardner, interpret\u00f2 la cantante e sciantosa degli anni venti Ruth Etting, accanto a James Cagney, nel ruolo del gangster Marty Snyder. I \"fan\" reagirono positivamente all'interpretazione pi\u00f9 sofisticata e disinvolta dell'attrice, in netto contrasto con la freschezza, la vulnerabilit\u00e0, ma anche l'ingenuit\u00e0, dei suoi primi film. Ebbero successo, in particolare, i singoli \"Ten Cents a Dance\" e \"I'll Never Stop Loving You\", tratti entrambi dalla colonna sonora del film. L'album \"Love Me or Leave Me\" raggiunse inoltre la prima posizione nella Billboard 200 per 25 settimane.\nNel 1956 Alfred Hitchcock le offr\u00ec l'occasione forse pi\u00f9 allettante della sua carriera, e lei rispose con un'interpretazione di grande intensit\u00e0, tanto da sorprendere favorevolmente anche la critica. In \"L'uomo che sapeva troppo\" (1956) ebbe il ruolo di Jo McKenna, cantante americana in vacanza in Marocco con il marito medico (interpretato da James Stewart) e il figlioletto. La famigliola si trova presto al centro di un intrigo internazionale che ha come obiettivo un assassinio politico a Londra e che comporta il rapimento del bambino. Nella lunga e straordinaria sequenza durante il concerto londinese alla Royal Albert Hall, diretto dal musicista Bernard Herrmann, la Day offr\u00ec probabilmente il migliore saggio di recitazione della sua carriera, coinvolgendo il pubblico nell'angoscia del personaggio, diviso tra il dilemma di rivelare l'imminente assassinio e il rischio di compromettere l'incolumit\u00e0 del figlio rapito. Nel film la diva cant\u00f2 il celebre tema musicale \"Whatever will be (que sera sera)\" che venne riproposto parzialmente e in contesti non drammatici in due suoi film successivi, oltre che nella sigla di apertura della serie televisiva \"The Doris Day Show\" (1968-1973): fu uno dei suoi maggiori successi canori e con il quale \u00e8 tuttora immediatamente riconosciuta dal pubblico. Nello stesso anno le venne proposto un nuovo ruolo drammatico in \"Salva la tua vita!\" di Andrew L. Stone, accanto a Louis Jourdan, e nel 1960 in \"Merletto di mezzanotte\" di David Miller, con Rex Harrison, John Gavin e Myrna Loy, ma in entrambi i casi con risultati piuttosto deludenti, tanto che l'attrice da allora non abbandon\u00f2 pi\u00f9 il genere leggero.\nNel 1957 fu la volta del \"musical\" \"Il giuoco del pigiama\" di George Abbott e Stanley Donen, adattamento cinematografico di uno dei pi\u00f9 grandi successi di Broadway. Ambientato in una fabbrica di pigiami di una cittadina del Middle West, fa da sfondo ai conflitti sentimentali e professionali tra il nuovo direttore (John Raitt) e l'impetuosa animatrice della commissione interna Babe Williams, personaggio interpretato dalla Day. Il film non fu un trionfo sotto l'aspetto commerciale, nonostante la sua buona qualit\u00e0 e la bravura dell'attrice, dei comprimari e anche del giovane coreografo Bob Fosse, destinato a diventare famoso. Il 1957 fu infatti un anno di transizione per il \"musical\", genere cinematografico che stava avviandosi a un lento ma inesorabile declino.\nCommedie e stereotipi.\nNel 1958, subito dopo l'insuccesso di \"Il tunnel dell'amore\" di Gene Kelly e per merito anche di una felice intuizione del marito produttore, inizi\u00f2 il terzo periodo d'oro della carriera di Doris Day: una serie di commedie di grande successo commerciale, sia pure di diseguale valore sul piano artistico, permisero all'attrice di rimanere a lungo ai vertici della popolarit\u00e0. Con \"Il letto racconta\" (1959) di Michael Gordon la diva inaugur\u00f2 un sodalizio artistico con Rock Hudson e un filone, in parte anticipato da \"10 in amore\" (1958) di George Seaton, con Clark Gable, che prosegu\u00ec con poche varianti anche nelle pellicole degli anni successivi: film in genere caratterizzati da sceneggiature incentrate sulla ben collaudata \"battaglia tra i sessi\", in cui la Day interpretava donne orgogliose, peraltro non pi\u00f9 giovanissime e impegnate a contrastare la virilit\u00e0 dei \"partner\", i loro aggressivi corteggiamenti e in un certo modo a proteggere la propria \"onorabilit\u00e0\", quanto meno prima del matrimonio. La formula ebbe grande successo e l'attrice torn\u00f2 al fianco di Rock Hudson anche in \"Amore, ritorna!\" (1961) di Delbert Mann e in \"Non mandarmi fiori\" (1964) di Norman Jewison. In tutti e tre i film Tony Randall apparve come comprimario nel ruolo di terzo \"incomodo\".\nAnche \"Il visone sulla pelle\" (1962) di Delbert Mann fu una delle pellicole che maggiormente rinvigorirono il mito della vergine quarantenne, con il quale, per ragioni strettamente commerciali, l'attrice continuava a essere identificata da parte del pubblico. Nel film \u00e8 impegnata a difendere la propria innocenza dall'assidua corte di un maturo uomo d'affari, interpretato da Cary Grant, per concedersi a lui solo dopo il matrimonio, degno finale del film. La coppia dei protagonisti fu stavolta affiancata da Gig Young, \"coscienza\" critica che disapprova il comportamento del milionario e difende ad oltranza l'innocenza della donna.\nL'attrice riusc\u00ec temporaneamente ad allontanarsi dallo stereotipo della \"ragazza della porta accanto\" in alcune felici occasioni: \"Attenti alle vedove\" (1959) di Richard Quine, in cui fece coppia con Jack Lemmon, e \"La ragazza pi\u00f9 bella del mondo\" (1962) di Charles Walters, ambientato nel mondo circense, nel quale lavor\u00f2 insieme a Stephen Boyd e ad alcuni noti veterani dello spettacolo statunitense come Jimmy Durante e Martha Raye, e che rinverd\u00ec brevemente i gloriosi fasti del film musicale, con ottime esibizioni canore dell'attrice. Un grande successo in quel periodo ottenne anche l'elegante commedia \"Non mangiate le margherite\" (1960) di Charles Walters, ove l'attrice, affiancata da David Niven, inizi\u00f2 ad aggiornare alcuni aspetti peculiari della propria immagine; tra l'altro in questo film, e in ruoli perfettamente \"rovesciati\" , ritrov\u00f2 Janis Paige, con la quale aveva esordito sul grande schermo nel 1948.\nNel 1963 fu la protagonista femminile accanto a James Garner della commedia \"Fammi posto tesoro\" di Michael Gordon (in un ruolo previsto l'anno prima per Marilyn Monroe in \"Something's Got to Give\", film di George Cukor che non fu mai completato), dal quale ebbe origine anche l'ennesimo successo musicale con il singolo \"Everybody Loves a Love.\" Nello stesso anno si propose ancora in coppia con Garner nel film \"Quel certo non so che\" di Norman Jewison, che ebbe un buon riscontro di critica e pubblico.\nLa popolarit\u00e0 della Day in quel periodo era tale che anche la creazione della celeberrima bambola Barbie da parte della Mattel, nel 1959, sembra che s'ispirasse proprio alla patinata immagine cinematografica dell'attrice connessa al suo \"partner\" del momento Rock Hudson.\nL'addio al cinema nel 1968 e il successo televisivo.\nIntorno alla met\u00e0 degli anni sessanta Doris Day cominci\u00f2 a diradare sensibilmente le sue apparizioni al cinema, soprattutto per la evidente difficolt\u00e0 di mantenere inalterata la propria immagine di giovane virtuosa, ma mantenne la sua popolarit\u00e0, tanto che almeno fino al 1966 rimase una delle attrici statunitensi in assoluto pi\u00f9 pagate. Per tali ragioni nei suoi ultimi film venne spesso affiancata da attori pi\u00f9 giovani e recit\u00f2 con una certa dose di ironia, prendendosi gioco della propria immagine patinata, in \"Non disturbate\" (1965) di Ralph Levy, \"La mia spia di mezzanotte\" (1966) e \"Caprice la cenere che scotta\" (1967), questi ultimi diretti da Frank Tashlin. Nel 1967 ripropose un energico personaggio femminile tipo Calamity Jane in \"La donna del West\" di Andrew V. McLaglen, ove ebbe come partner Peter Graves. Nel suo penultimo film \"Che cosa hai fatto quando siamo rimasti al buio?\" (1968) di Hy Averback interpret\u00f2 una famosa e matura attrice teatrale di Broadway con in cartellone una commedia di successo intitolata \"The Constant Virgin\". Nel suo ultimo film \"C'\u00e8 un uomo nel letto di mamma\" (1968) di Howard Morris, con Brian Keith, rinunci\u00f2 del tutto a un'immagine sofisticata e, come nelle due pellicole precedenti, a lanciare la consueta e promozionale nuova canzone nei titoli di testa.\nSembra che nel 1965 abbia rifiutato il ruolo della protagonista nel film musicale \"Tutti insieme appassionatamente\" di Robert Wise, poi affidato a Julie Andrews, poich\u00e9 si sentiva \"troppo americana per impersonare una suora austriaca\". L'anno precedente era stata proposta anche per il ruolo della protagonista nel film musicale \"Voglio essere amata in un letto d'ottone\" di Charles Walters, poi assegnato a Debbie Reynolds. Nonostante qualche modifica della propria immagine pubblica verso la fine della carriera, la Day non accett\u00f2 mai di interpretare ruoli decisamente pi\u00f9 moderni, in linea con la sua reale et\u00e0 e in sintonia con modelli cinematografici che allora stavano rapidamente evolvendo, rifiutando anche l'amb\u00ecto, e per l'epoca piuttosto scabroso, ruolo di Mrs. Robinson nel film \"Il laureato\" (1967), che riteneva assolutamente inadatto e che venne poi assegnato dal regista Mike Nichols alla pi\u00f9 giovane Anne Bancroft.\nNel 1968 decise di ritirarsi dal grande schermo per passare subito alla fortunata serie televisiva prodotta dalla CBS \"The Doris Day Show,\" pensata appositamente per lei dal suo \"manager\" e terzo marito Martin Melcher (sposato nel 1951 e deceduto poco prima dell'inizio delle riprese) e che and\u00f2 in onda fino al 1973, sia pure con diverse modifiche. Sempre abbastanza attiva nello \"show\" televisivo e nella incisione o riedizione di dischi, e avvicinatasi con determinazione all'associazionismo in difesa degli animali e dell'ambiente, oltre che membro da vario tempo del Cristianesimo scientista, nel 1969 l'attrice rischi\u00f2 di perdere il suo unico figlio, Terry Melcher (nato nel 1942 dal primo matrimonio con Al Jorden e deceduto nel 2004), allora proprietario della residenza al 10050 Cielo Drive di Bel Air e reale obiettivo, secondo alcune fonti, dell'efferato eccidio nel quale l'attrice Sharon Tate e alcuni suoi amici vennero trucidati da Charles Manson. Dopo la morte di Melcher, che aveva fino ad allora guidato la carriera della moglie e, si dice, sottoscritto contratti cinematografici dal 1965 senza il suo preventivo assenso, la Day scopr\u00ec di essere stata truffata per anni e di avere perduto quasi tutti i suoi considerevoli guadagni, ma nel 1974 un tribunale stabil\u00ec che le fossero liquidati ben 22 milioni di dollari a titolo di risarcimento.\nGli ultimi anni.\nLasciato definitivamente il cinema nel 1968, dalla seconda met\u00e0 degli anni settanta l'attrice si allontan\u00f2 progressivamente anche dagli spettacoli televisivi. Dopo un quarto e ultimo matrimonio (1976-1981) con il pi\u00f9 giovane Barry Comden, si stabil\u00ec in un ranch nei pressi di Carmel, in California, ove si dedic\u00f2 con costante e riconosciuto impegno alla lotta per la protezione degli animali attraverso la fondazione \"Doris Day Animal League\" fondata nel 1987. Nel 1975 pubblic\u00f2 il libro autobiografico \"Her Own Story\". Sembra che nel 1984 la Day abbia rifiutato il ruolo di Jessica Fletcher nella serie televisiva \"La signora in giallo\", poi affidato ad Angela Lansbury. Oltre a essere stata candidata nel 1960 al premio Oscar come migliore attrice protagonista per il film \"Il letto racconta\" e avere ottenuto il secondo posto ai Laurel Awards nel 1967 per \"La mia spia di mezzanotte\" (premio comunque assegnatole nella categoria principale anche negli anni compresi tra il 1958 e il 1964) la Day ottenne altri riconoscimenti prestigiosi, tra cui il Cecil B. DeMille Award nel 1989, il Lifetime Achievement Award nel 1991, il Presidential Medal of Freedom nel 2004 e il Grammy Award alla carriera nel 2006 e, sia pure in et\u00e0 molto avanzata, non disdegn\u00f2 di apparire in occasioni pubbliche e in televisione. Nel 2011 pubblic\u00f2 il suo ultimo album discografico, dal titolo \"My Heart.\" Nel 2015 venne diffusa la clamorosa notizia di un film, con la regia di Clint Eastwood, da girare nei pressi della sua tenuta californiana, con il quale sarebbe tornata a recitare dopo molti anni, ma il progetto non ebbe seguito.\nDoris Day \u00e8 morta all'et\u00e0 di 97 anni, per le conseguenze di una polmonite, il 13 maggio 2019."}
{"id": "2186205", "revid": "666668", "url": "https://it.wikipedia.org/wiki?curid=2186205", "title": "Araz Nax\u00e7\u0131van Pe\u015f\u0259kar Futbol Klubu", "text": "L'Araz Nax\u00e7\u0131van Pe\u015f\u0259kar Futbol Klubu \u00e8 una squadra di calcio a 5 azera con sede a Nax\u00e7\u0131van.\nStoria.\nDominatore incontrastato del campionato azero, a livello continentale ha raggiunto volte il turno \u00e9lite della Coppa UEFA; nell'edizione 2009-10 l'Araz si \u00e8 classificato terzo dope aver superato i campioni d'Italia della Luparense nella finale per il terzo posto.\nRosa 2010.\n \n \n \n \n \n \n \n \n \nCollegamenti esterni.\nIl campionato azero su futsalplanet.com"}
{"id": "2186208", "revid": "599013", "url": "https://it.wikipedia.org/wiki?curid=2186208", "title": "Christian Orlainsky", "text": "Biografia.\nStagioni 1979-1980.\nSpecialista delle prove tecniche , Orlainsky ottenne il suo primo risultato di rilievo in Coppa del Mondo il 22 dicembre 1978 sulle nevi di Kranjska Gora, piazzandosi 6\u00ba in slalom gigante. Nella stessa stagione vinse due medaglie d'oro, nello slalom gigante e nello slalom speciale, agli Europei juniores di Achenkirch.\nSal\u00ec per la prima volta sul podio in Coppa del Mondo il 27 gennaio 1980 a Chamonix, giungendo 3\u00ba in slalom speciale dietro allo svedese Ingemar Stenmark e allo jugoslavo Bojan Kri\u017eaj; partecip\u00f2 quindi ai XIII Giochi olimpici invernali di , sua unica presenza olimpica, classificandosi 13\u00ba nello slalom gigante e non completando lo slalom speciale.\nStagioni 1981-1988.\nIl 4 gennaio 1981 a Ebnat-Kappel conquist\u00f2 l'unica vittoria di carriera in Coppa del Mondo, in slalom gigante, davanti al compagno di squadra Hans Enn e allo svizzero Jean-Luc Fournier. Ai Mondiali di Schladming 1982 fu 15\u00ba nello slalom gigante e il 12 febbraio 1983 a Le Markstein si aggiudic\u00f2 l'ultimo podio in Coppa del Mondo, arrivando 3\u00ba in slalom speciale dietro a Kri\u017eaj e allo svedese Bengt Fj\u00e4llberg.\nIl suo ultimo piazzamento in Coppa del Mondo fu il 9\u00ba posto ottenuto nello slalom speciale disputato il 17 gennaio 1988 sul tracciato di Bad Kleinkirchheim; nella stessa stagione in Coppa Europa vinse la classifica di slalom speciale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "2186210", "revid": "1305772", "url": "https://it.wikipedia.org/wiki?curid=2186210", "title": "Stephan Elliott", "text": "Biografia.\nIl regista australiano, pur non avendo mai nascosto la sua omosessualit\u00e0 non ama essere \"riduttivamente\" etichettato come \"regista gay\".\nIl film che lo ha reso celebre \"Priscilla, la regina del deserto\" ha ricevuto la nomination ai Golden Globe nella categoria Miglior film commedia o musicale 1995. Mentre l'attrice inglese Kristin Scott Thomas ha ricevuto la nomination come \"miglior attrice non protagonista\" ai British Independent Film Awards del 2009 per la sua interpretazione nel film di Elliott \"Un matrimonio all'inglese\" (\"Easy Virtue, 2008\"), remake del film \"Virt\u00f9 facile\" (\"Easy Virtue, 1928\") di Alfred Hitchcock.\nStephan Elliott, era un giovane e promettente regista australiano nel 1994 ai tempi di \"Priscilla\" (aveva infatti soltanto 30 anni), ma nel 2004 un gravissimo incidente sugli sci lo costrinse ad una forzata inattivita che lo costrinse a sette mesi di ospedale e tre anni di sedia a rotelle. Il suo ritorno dietro la macchina da presa \u00e8 avvenuto in pompa magna nel 2008 (nove anni dopo il suo ultimo film), con il film plurinominato ai vari Festival cinematografici \"Un matrimonio all'inglese\" con Jessica Biel.\nNel febbraio 2012 dichiara la sua omosessualit\u00e0 durante la premiazione degli \"AACTA Awards\" a Sydney.\nL'incidente sugli sci.\nNel 2004 in Francia Elliott era intento a praticare il suo sport preferito, ma un brutto incidente sulle piste di sci gli ha fatto rischiare seriamente di perdere la vita. Per sua fortuna l'elicottero di soccorso giunse per tempo."}
{"id": "2186211", "revid": "199745", "url": "https://it.wikipedia.org/wiki?curid=2186211", "title": "Consolida maggiore", "text": ""}
{"id": "2186215", "revid": "345405", "url": "https://it.wikipedia.org/wiki?curid=2186215", "title": "Bassetti", "text": ""}
{"id": "2186217", "revid": "932277", "url": "https://it.wikipedia.org/wiki?curid=2186217", "title": "Petrobrusiani", "text": "I petrobrusiani furono gli appartenenti ad un movimento eretico medievale, che si svilupp\u00f2 nel XII secolo, grazie all'opera dell'ex-sacerdote Pierre de Bruys (spesso tradotto in italiano come Pietro di Bruys).\nEgli sosteneva che chiunque potesse avere un contatto diretto con Dio, indipendentemente dal fatto che si trovassero in un luogo sacro o meno, e difatti Pietro aborriva gli edifici sacri, il sacerdozio, le orazioni funebri e la liturgia religiosa. Egli era inoltre noto per il suo disprezzo per la croce (a suo parere simbolo della tortura inferta a Cristo), per il fatto che predicasse il battesimo agli adulti come unico sacramento e la salvezza per sola fede.\nI testi sacri su cui si basava erano solo i Vangeli: Pietro rifiut\u00f2 l'Antico Testamento e tutti gli altri testi del Nuovo.\nI seguaci di Pietro propugnarono queste idee con la violenza e vollero sfidare apertamente la Chiesa cattolica: il Venerd\u00ec Santo diedero fuoco alle croci, cucinando sui fal\u00f2 carne (alimento non consentito ai cattolici in questo giorno) e dividendola fra i presenti.\nMa nel terzo decennio del XII secolo, in un giorno appunto di Venerd\u00ec Santo, gli abitanti di Saint Gilles, dopo le crescenti provocazioni del movimento, catturarono Pietro e lo misero al rogo.\nLe notizie sulla vita di Pietro e sul petrobrusianesimo, a dire il vero, ci sono riportate per\u00f2 da una fonte non neutrale: lo scritto \"Contra Petrobrusianos Hereticos\", stilato dall'abate Pietro di Cluny, detto \"il Venerabile\", feroce oppositore delle teorie di Pietro di Bruys.\nQuesto lascia adito a dubbi sull'effettiva portata delle violenze portate avanti dai petrobrusiani."}
{"id": "2186220", "revid": "339392", "url": "https://it.wikipedia.org/wiki?curid=2186220", "title": "Andrej Fetissov", "text": ""}
{"id": "2186225", "revid": "729019", "url": "https://it.wikipedia.org/wiki?curid=2186225", "title": "President Carlos Polestico Garcia", "text": "President Carlos Polestico Garcia, spesso abbreviato in Pres. Carlos P. Garcia o President Garcia (fino al 1977 Pitogo), \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale. La citt\u00e0 \u00e8 intitolata all'ottavo Presidente delle Filippine Carlos Polestico Garcia, in carica dal 1957 al 1961.\nPresident Carlos Polestico Garcia \u00e8 formata da 23 baranggay:"}
{"id": "2186227", "revid": "86343", "url": "https://it.wikipedia.org/wiki?curid=2186227", "title": "Pres. Carlos P. Garcia", "text": ""}
{"id": "2186230", "revid": "86343", "url": "https://it.wikipedia.org/wiki?curid=2186230", "title": "President Garcia", "text": ""}
{"id": "2186231", "revid": "709565", "url": "https://it.wikipedia.org/wiki?curid=2186231", "title": "Sale e Pepe", "text": "Sale e Pepe (\"Les Jules... chienne de vie!\") \u00e8 una serie televisiva a cartoni animati creato da Picha.\nTrama.\nLa storia parla di due cani gemelli bianco e nero e le loro divertenti avventure."}
{"id": "2186233", "revid": "54193", "url": "https://it.wikipedia.org/wiki?curid=2186233", "title": "W.E.B Du Bois", "text": ""}
{"id": "2186234", "revid": "1543377", "url": "https://it.wikipedia.org/wiki?curid=2186234", "title": "Gedik Ahmet Pasci\u00e0", "text": "Gran Vizir di\nComandante delle forze di terra e di mare durante i Sultanati di Mehmet II il Conquistatore e di Bayezid II. \nSi hanno poche notizie riguardo alle sue origini: alcune fonti riportano che egli fosse di discendenza albanese, questa teoria \u00e8 basata sul suo rifiuto a partecipare ad una campagna a Scutari in un'occasione.\nBiografia.\nA capo dell'esercito ottomano, sconfisse l'ultimo principato che resisteva all'avanzata ottomana in Anatolia, quello dei Karamanidi. Questi erano stati il principato pi\u00f9 potente in Anatolia per quasi 200 anni, all'inizio anche pi\u00f9 forte degli Ottomani stessi. Essi di fatto sopravanzarono il Sultanato anatolico selgiuchide di Rum nella quantit\u00e0 di territori posseduti (tra questi la citt\u00e0 di Konya, l'ex-capitale selgiuchide). In questo senso, la vittoria di Gedik Ahmet Pasci\u00e0 contro i Karamanidi nel 1471, che permise di conquistare i loro territori, cos\u00ec come la regione costiera mediterranea intorno a Ermenek, Mennan e Silifke, risult\u00f2 cruciale per il futuro degli Ottomani.\nGedik Ahmet Pasci\u00e0 si scontr\u00f2 anche con i Veneziani nel Mediterraneo e fu inviato nel 1475 dal Sultano per aiutare il Khanato di Crimea contro le forze genovesi. In Crimea conquist\u00f2 Caffa, Sudak, Balaclava ed altre fortezze genovesi ma anche il Principato di Teodoro compresa la sua capitale Mangup e le regioni costiere della Crimea. Salv\u00f2 inoltre il Khan di Crimea, Mengli I Giray, dalle forze genovesi. Al termine di questa campagna, la Crimea e la Circassia entrarono a far parte della sfera d'influenza ottomana.\nNel 1479, con una mossa audace, il Sultano Mehmet II gli ordin\u00f2 di guidare la flotta ottomana nel Mediterraneo nella guerra contro Napoli e Milano. Durante questa campagna, Gedik Ahmet Pasci\u00e0 conquist\u00f2 le isole di Santa Maura (Leucade), Cefalonia e Zante (Zacinto). Dopo aver conquistato Costantinopoli nel 1453, Mehmet II cominci\u00f2 a considerarsi l'erede dell'Impero romano e pens\u00f2 seriamente alla conquista dell'Italia per riunire i territori romani sotto la sua dinastia. Come parte di questo piano, Gedik Ahmet Pasci\u00e0 fu inviato con una forza navale verso il \"tacco\" della penisola italiana.\nDopo un tentativo fallito di strappare Rodi ai Cavalieri di San Giovanni, nel 1480 riusc\u00ec a prendere la citt\u00e0 portuale di Otranto, dove la popolazione venne massacrata. A causa della mancanza di viveri, dovette ripiegare con la maggior parte delle sue truppe in Albania nello stesso anno, pensando di continuare la campagna nel 1481.\nLa morte di Mehmet II il Conquistatore fece s\u00ec che ci\u00f2 non accadesse. Pur parteggiando per Bayezid II nella lotta per la successione al Sultanato, il nuovo Sultano non si fid\u00f2 di Gedik Ahmet Pasci\u00e0 e lo fece imprigionare e in seguito uccidere il 18 novembre 1482 a Edirne."}
{"id": "2186235", "revid": "729019", "url": "https://it.wikipedia.org/wiki?curid=2186235", "title": "Sagbayan", "text": "Sagbayan \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nSagbayan \u00e8 formata da 24 baranggay:"}
{"id": "2186236", "revid": "110157", "url": "https://it.wikipedia.org/wiki?curid=2186236", "title": "Volchovskij rajon", "text": "Il Volchovskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Volchov."}
{"id": "2186244", "revid": "190578", "url": "https://it.wikipedia.org/wiki?curid=2186244", "title": "Thierry Marie Scherrer", "text": ""}
{"id": "2186245", "revid": "12109", "url": "https://it.wikipedia.org/wiki?curid=2186245", "title": "Etiamsi daremus", "text": ""}
{"id": "2186246", "revid": "2207437", "url": "https://it.wikipedia.org/wiki?curid=2186246", "title": "Roswell (serie televisiva)", "text": "Roswell \u00e8 una serie televisiva statunitense di fantascienza prodotta dal 1999 al 2002 e ispirata alla serie di romanzi per ragazzi \"Roswell High\" di Melinda Metz. \u00c8 un \"teen drama\" che narra di un gruppo di extraterrestri che vivono in incognito a Roswell (Nuovo Messico).\nLa serie \u00e8 andata in onda per la prima volta il 6 ottobre 1999 fino al 14 maggio 2002. Le prime due stagioni sono state trasmesse dal network The WB, mentre per la terza ed ultima stagione la serie \u00e8 stata spostata sul network via cavo UPN.\nDal 2019 \u00e8 in onda il reboot della serie intitolato Roswell, New Mexico.\nTrama.\nPrima stagione.\nLiz, Maria ed Alex sono tre amici sedicenni che vivono a Roswell, nel Nuovo Messico. Mentre lavora al \"Crashdown Caf\u00e9\", il locale dei suoi genitori, Liz viene ferita mortalmente da un colpo di pistola sparato da un avventore durante una lite. Max Evans con il solo tocco di una mano cura la sua ferita salvandole la vita, l'unica traccia \u00e8 un'impronta argentata.\nDurante la lezione di biologia Liz analizza la saliva di Max scoprendo cellule non umane. Max \u00e8 costretto ad ammettere che lui, sua sorella Isabel e il loro amico Michael sono alieni e che la loro nave \u00e8 caduta a Roswell nel 1947.\nNonostante abbia una relazione con Kyle Valenti, il figlio dello sceriffo, Liz \u00e8 subito attratta dal ragazzo, e lo stesso vale per Max, nonostante il disaccordo di Isabel e di Michael. Gli eventi costringeranno i ragazzi a rivelare a Maria e Alex il segreto della loro provenienza: da quel momento i tre ragazzi aiuteranno gli amici extraterrestri a celare la loro provenienza a strani agenti federali e dai sospetti del padre di Kyle, lo sceriffo Jim Valenti. Maria e Michael, che lavorer\u00e0 come cuoco al \"Crashdown\", iniziano a uscire assieme, cos\u00ec come Max e Liz, le loro relazioni sono complicate e altalenanti per tutta la durata delle tre stagioni.\nMax, alla ricerca del proprio passato, trova impiego al centro UFO della citt\u00e0 e qui scopre notizie che lo portano a capire che esiste un altro alieno, di nome Nasedo. Questi comparir\u00e0 verso la fine della serie, assieme a Tess Harding, una ragazza che si \u00e8 appena trasferita a Roswell e che ha una strana influenza su Max; si tratta di un quinto alieno ma, al contrario dei tre amici ha dei ricordi della loro vita precedente e conosce il loro destino, Nasedo l'ha sempre protetta in questi anni, rivelandole come padroneggiare i propri poteri. Max, Isabel, Michael e Tess sono cloni dei quattro reali di Antar: Max \u00e8 il re, Isabel sua sorella, Michael il suo braccio destro e Tess sua moglie. Per salvare i quattro da morte certa, dovuta a una ribellione sul pianeta natale, la loro essenza \u00e8 stata mescolata con DNA umano; il loro destino \u00e8 quello di tornare sul pianeta Antar e riottenere il trono usurpato da Kivar, colui che ha ucciso i loro originali.\nI metodi dell'unit\u00e0 speciale fanno rivedere la propria posizione allo sceriffo Valenti, che finisce col prendere le parti dei ragazzi, venendo poi a conoscenza del loro segreto. Il finale della prima stagione vede i ragazzi sconfiggere gli agenti che danno loro la caccia, il comandante dell'unit\u00e0 speciale viene ucciso da Michael mentre sta per sparare allo sceriffo, il colpo tuttavia colpisce Kyle, il figlio di Valenti. L'intervento di Max impedisce il peggio ma costringe il gruppo a rivelare il loro segreto anche a Kyle.\nNasedo muta forma e prende il posto del comandante dell'unit\u00e0 speciale con l'intento di portarla a sciogliersi.\nSeconda stagione.\nLa seconda stagione vede l'avvento di un nuovo nemico: gli \"skin\", mandati sulla terra per cercare i \"quattro reali\" da Kivar, divenuto re di Antar.\nLa morte di Nasedo ad opera degli \"skin\" induce lo sceriffo Valenti ad ospitare in casa sua Tess. Sia Courtney Banks, nuova cameriera al \"Crashdown\", che la senatrice Whitaker, che apre un ufficio a Roswell, sono skin. L'una fa parte di una fazione che crede che sia Michael il predestinato al comando e non Max e l'altra cerca invece i \"reali\" per catturarli e carpire il segreto riguardante la posizione del \"Granilith\", un apparecchio in grado di fare viaggiare attraverso lo spazio.\nL'uccisione della senatrice ad opera di Isabel conduce il gruppo fino alla sua citt\u00e0 natale, che si rivela essere dimora dell'intero gruppo degli skin, che attendono il \"raccolto\", ovvero il termine della preparazione dei loro nuovi corpi umani destinati a sostituire quelli attuali, ormai prossimi alla morte. La distruzione del \"raccolto\" ad opera dei ragazzi condanna gli skin che, furenti, invadono Roswell per ucciderli. Nicholas, il capo degli \"skin\", rivela ad Isabel che il suo vero nome \u00e8 Vilandra e che su Antar era\ninnamorata di Kivar, per amore del quale trad\u00ec Zen, il fratello, portandolo alla morte.\nDurante l'invasione Courtney muore per non tradire i suoi nuovi amici ma infine tutti gli \"skin\" vengono uccisi. Da New York arrivano tre ragazzi che assomigliano molto ad Isabel, Michael e Tess: si tratta di una seconda \"squadra\" di cloni mandata sulla terra. I tre hanno coscienza di tutto quel che riguarda il loro passato e cercano Max per partecipare ad una conferenza di pace tra i pianeti del sistema di Antar poich\u00e9 Zen, il \"loro\" Max \u00e8 rimasto ucciso in un incidente stradale. In realt\u00e0 l'unico scopo dei tre \u00e8 quello di ritornare su Antar, Zen non intendeva partecipare alla conferenza e per questo era stato ucciso. Eva, la clone di Tess, non approva i metodi degli altri due e rimane a Roswell.\nAlla conferenza partecipano altri alieni che, per presenziare fisicamente, \"occupano\" il cervello di alcuni umani. Tra questi c'\u00e8 Brody Davis, il capo di Max al centro UFO. Max non accetta le condizioni di Nicholas, portavoce di Kivar, tra le quali la consegna del Granilith, Vilandra si accorda quindi con Nicholas per tornare a casa in cambio dell'uccisione di Max. Eva rivela agli altri le intenzioni dei cloni newyorkesi e l'intervento a distanza di Isabel e Liz salva Max dall'attentato di Vilandra. Eva, dopo aver rivelato a Liz che qualcosa in lei \u00e8 cambiato da quando \u00e8 stata guarita da Max, parte in cerca di una vita normale. Non si era pi\u00f9 avuta alcuna notizia di Alex che, si scopre, era in viaggio in Svezia. Poco dopo il suo ritorno inizia una relazione con Isabel che per\u00f2 ha breve durata, a causa della morte del ragazzo in un incidente stradale.\nLa convinzione di Liz che non si tratti di un incidente ma di un omicidio ad opera di un alieno la porta ad uno scontro con Max e gli altri. Le investigazioni della ragazza tuttavia mettono in luce molte incongruenze fino alla scoperta che Alex non era mai stato in Svezia ma che in realt\u00e0 aveva passato quel periodo a Las Cruces. Alex era stato condizionato mentalmente da Tess perch\u00e9 scoprisse il significato delle scritte su un libro alieno, la continua manipolazione mentale ha portato infine il ragazzo alla morte. Il raffreddarsi dei rapporti tra Liz e Max porta quest'ultimo ad avvicinarsi a Tess, fino ad avere un rapporto sessuale con la ragazza mettendola incinta.\nLa gravidanza di Tess ha risvolti inattesi, il bambino infatti risente dell'atmosfera terrestre e per salvare la vita del figlio Max decide di usare il Granilith per tornare su Antar.\nKyle per\u00f2 riesce a ricordare che Alex \u00e8 morto a casa sua e che Tess aveva rimosso questo ricordo. Tess messa a confronto con gli altri \u00e8 costretta a confessare che Nasedo aveva intenzione di tornare su Antar ma aveva paura di essere messo a morte, per questo aveva stretto un patto con Kivar: la sua vita in cambio di quella di Max. Max e gli altri restano quindi sulla terra, mentre a Tess \u00e8 consentito di partire per salvare il figlio.\nTerza stagione.\nMax e Liz vengono arrestati per rapina a mano armata in un negozio di alimentari, i due erano alla ricerca di una struttura governativa nascosta in cui viene tenuta l'astronave con cui sono arrivati Max e gli altri nel 1947.\nIl padre di Max, avvocato, riuscir\u00e0 a tirare fuori di prigione i due ragazzi ma dopo l'accaduto il padre di Liz impedir\u00e0 ai due di vedersi. Il padre di Max capisce che il figlio sta nascondendo qualcosa e gli intima di dirgli la verit\u00e0, cosa che Max non fa, preferendo andare via di casa; il padre a questo punto inizia ad investigare sui suoi figli per capire quale sia il loro segreto. Isabel nel frattempo inizia una relazione segreta con Jesse Ramirez, un giovane avvocato che lavora con suo padre. Durante la ricerca dell'astronave Max viene a sapere che esiste un altro mutaforma, che si rivela essere un noto Produttore cinematografico. Max lo costringe ad aiutarlo a trovare e a far volare il disco, ma l'astronave \u00e8 troppo danneggiata per poter volare ancora.\nIsabel, perseguitata dal ricordo di Alex continua ad avere apparizioni del ragazzo finch\u00e9, finalmente in pace con la sua coscienza, accetta la proposta di matrimonio di Jesse. Le condizioni finanziarie di Michael lo inducono a cercare un secondo lavoro, diventando cos\u00ec guardia notturna alla MetaChem, una ditta farmaceutica, in realt\u00e0 la moglie del proprietario della ditta ha intenzione di scoprire se \u00e8 lui l'alieno con il potere di guarigione, intende infatti salvare dalla morte il marito, molto anziano.\nValenti e Michael tentano di distruggere le prove, vengono scoperti e Valenti viene catturato, Michael ritorna con i due amici per liberarlo, Max trova Valenti e lo libera, ma una guardia spara e l'uomo rischia la vita. Max usa i suoi poteri ma poco dopo ambedue vengono catturati e Max \u00e8 costretto a tentare di fare ringiovanire l'anziano milionario. L'utilizzo dei poteri in modo cos\u00ec massiccio scatena un incendio, mentre tutti scappano una guardia spara ad Isabel che rimane gravemente ferita. Max muore ma la sua essenza si trasferisce nel corpo dell'uomo che assume le fattezze di Max e rimane ossessionato dal pensiero di Liz. Durante il tentativo di uccidere la ragazza per liberarsi della presenza di Max nel suo cervello l'uomo muore e Max prende il controllo del corpo.\nLa ferita di Isabel costringe Michael e Valenti a rivelare il segreto anche al marito della ragazza che vuole portarla in ospedale, l'uomo ne rimane scioccato e decide di andare via di casa. L'improvviso ritorno di Tess con il figlio di Max, a cui ha dato il nome di Zen, risveglia l'interesse dell'aeronautica, che recupera la sua navetta e cercano la ragazza.\nTess si sacrifica per salvare il figlio ma all'esercito non basta, un gruppo di militari organizza una task force per fare uccidere i rimanenti alieni. La situazione ha riavvicinato Isabel e Jesse, che tornano assieme, ed \u00e8 proprio quest'ultimo ad aiutare i fratelli che, per proteggere il figlio di Max, sono costretti a rivelare il loro segreto ai genitori, Jesse infatti parla con loro evitando una possibile reazione simile a quella che aveva avuto lui agli inizi.\nI due sono scossi ma rimangono vicini ai figli adottivi aiutando infine Max a dare in adozione il figlio, essendo questo l'unico modo che ha per proteggerlo da una vita di segreti e pericoli. Per sfuggire ai killer governativi Liz, Max, Michael, Isabel, Maria e Kyle fuggono da Roswell in cerca di una vita normale. Il finale dell'episodio \u00e8 raccontato dalla voce di Liz, in realt\u00e0 si tratta delle pagine del diario letto dal padre che contiene tutti gli avvenimenti a partire dalla sua \"morte\" e \"rinascita\" al \"Crashdown caf\u00e9\" fino ad un altro importante avvenimento nella sua vita: il matrimonio con Max. Liz chiede al padre di far leggere il diario anche alla madre di Maria e poi di bruciarlo nel deserto, vicino ai bozzoli: l\u00ec dove \u00e8 nato suo marito.\nEpisodi.\nLa serie \u00e8 andata in onda su Rai 2 in anteprima assoluta italiana, per poi essere replicata in un primo momento da Fox di Sky Italia tra il 2004 e il 2005 ed in seguito da MTV nel 2007. Dal 10 giugno 2010 la serie \u00e8 trasmessa in chiaro su Rai 4.\nPersonaggi e interpreti.\nLiz Parker.\nLiz Parker \u00e8 la figlia unica del proprietario del crashdown caf\u00e8, ristorante maggiormente frequentato da adulti e teenager nella cittadina di Roswell. \u00c8 proprio nel Crashdown Caf\u00e8, dove lei lavora come cameriera, che Liz muore e torna in vita grazie al tocco della mano di Max Evans nell'episodio pilota della serie. Da quel giorno le cose cambieranno per sempre nella sua vita e far\u00e0 una scelta decisiva che le condizioner\u00e0 l'esistenza portandola ad affrontare effetti sia positivi che negativi: amare, accettare e proteggere Max Evans e i suoi amici. Prima che Max le salvasse la vita Liz era una normalissima ragazza con una grande passione per la scienza. La sua migliore amica \u00e8 Maria Deluca, una ragazza perspicace che aveva notato subito l'interesse che Max aveva per Liz, sebbene la ragazza non volesse ammetterlo. Infatti l'interesse di Max nei confronti della ragazza non \u00e8 mai passato del tutto inosservato, probabilmente alla stessa Liz che per\u00f2 rifiutava di ammetterlo a causa della sua convinzione di non essere una ragazza interessante. Prima di innamorarsi di Max, Liz ha qualche appuntamento con Kyle Valenti sebbene la cosa non sia mai stata seria come la stessa Liz pi\u00f9 volte puntualizza. In seguito i due saranno in grado di essere amici specialmente dopo che Alex, il migliore amico di Liz assieme a Maria, verr\u00e0 a mancare a causa di tragiche circostanze.\nLiz Parker \u00e8 la voce narrante della storia, specialmente nella prima stagione. Per farlo adopera il suo diario personale e noi abbiamo il privilegio di poterci scrutare dentro all'inizio e alla fine di ogni episodio perch\u00e9 lei condivide con lo spettatore i suoi pensieri pi\u00f9 intimi dando alla storia un connotato pi\u00f9 umano e vicino allo spettatore. Tramite il suo diario noi possiamo non solo conoscere meglio Liz ma avere il giusto pretesto per poter, in un certo senso, conoscere anche gli altri personaggi e trovare note realistiche in un telefilm che di realistico (dato il genere) potrebbe aver ben poco. Nella seconda stagione questo aspetto che aveva cos\u00ec ben caratterizzato la storia nella stagione precedente, venne accantonato a favore di una trama con maggior sci-fi e temi che non potevano essere \"narrati\" da Liz con la semplicit\u00e0 della stagione precedente, anche perch\u00e9 il personaggio stesso decide di avere una propria autonomia e di non far pi\u00f9 parte di ogni pi\u00f9 piccolo evento nell'abisso alieno. Ci sono solo alcune eccezioni in cui il diario di Liz fa delle piccole comparse. Lo ascoltiamo, infatti, nell'episodio \"\"Segui il tuo Cuore\" ('Heart of mine', seconda stagione)\" e nell'ultimo episodio della serie \"\"Roswell Ultimo Atto\"(Graduation)\" dove la ragazza chiude il telefilm cos\u00ec come l'aveva aperto nel primo episodio.\nAlla fine della terza stagione possiamo affermare che Liz non \u00e8 pi\u00f9 completamente umana come lo era prima che Max le salvasse la vita. La guarigione di Max l'ha cambiata ed una parte di lei \u00e8 diventata come lui sviluppando alcuni poteri che hanno cominciato a manifestarsi in tempi diversi, spesso collegati al suo stato d'animo. Nella seconda serie, anche se grazie all'aiuto di Isabel, la ragazza \u00e8 in grado di proiettare la sua immagine da Roswell a New York dove Max si trovava. Grazie a questo potere riesce ad avvertire il ragazzo di un pericolo e gli salva la vita. A partire dalla terza serie vediamo comparire il potere comune degli alieni, quello di modificare gli oggetti o spostarli, che usa quando scopre che Tess torna a Roswell, facendola sbattere contro un muro. Ma il primo autentico potere della ragazza, che si pu\u00f2 vedere davvero solo nell'ultimo episodio, \u00e8 la chiaroveggenza. Liz \u00e8 in grado di prevedere il futuro cogliendone delle immagini in anteprima quando tocca la persona coinvolta in quell'avvenimento. \u00c8 cos\u00ec che lei riesce a scoprire che qualcuno voleva uccidere Max, Michael, Isabel e lei stessa.\nMax Evans.\nMaxwell \"Max\" Evans \u00e8 interpretato da Jason Behr. Max \u00e8 un alieno, per l'esattezza un ibrido met\u00e0 umano e met\u00e0 alieno clone di un re caduto di un altro pianeta: Antar. Gli \"antariani\", infatti, furono in grado di clonare il DNA del loro re ormai morto (assieme al suo braccio destro, sua sorella e la sua sposa) unendolo con il DNA di un donatore umano. In una navicella vennero poi disposti i feti creati, due copie per ogni membro della famiglia reale, sotto la custodia di alcuni protettori. La navicella ebbe per\u00f2 un incidente schiantandosi in Roswell, Nuovo Messico nell'ormai lontano 1947. I protettori sopravvissuti all'impatto riuscirono (anche grazie all'aiuto di un militare) a riappropriarsi dei \"bambini\" ancora non nati dopo che l'esercito se n'era impossessato. Le camere di incubazione vennero trasportate e nascoste in un luogo nel deserto immerso fra formazioni rocciose al cui interno si nascondeva anche il granilith, uno strumento potente che si riveler\u00e0 essere un'astronave. Max, assieme ad Isabel e Michael 'nasceranno' poi soltanto nel 1989 uscendo dai loro bozzoli con le sembianze di normali bambini dell'et\u00e0 di 6 anni. Inizialmente Michael si separer\u00e0 da loro per poi riuscirlo a trovare solo qualche anno pi\u00f9 tardi. Nel frattempo Max ed Isabel vengono trovati nel deserto dai coniugi Philip e Diane Evans che poi decideranno di adottarli\nIsabel Evans.\nIsabel Amanda Evans \u00e8 interpretato da Katherine Heigl. Isabel \u00e8 una ragazza aliena come suo fratello Max e il suo migliore amico Michael Guerin. Lei e Max furono trovati all'et\u00e0 di sei anni a vagare nel deserto da Philip e Diane Evans, che li adottarono. Nella prima e nella seconda stagione ha una relazione con Alex Whitman, ma proprio quando la storia si fa pi\u00f9 seria, nella seconda serie, Alex viene ucciso. Isabel rimane devastata dalla morte di Alex ma riesce a superare la brutta questione sposando Jesse Ramirez nella stagione 3. \u00c8 molto legata a sua madre, che per\u00f2 non approva la sua decisione di sposarsi, e ci\u00f2 provocher\u00e0 tra di loro una momentanea frattura. Nel corso degli anni diventa buona amica di Kyle Valenti, considerando suo padre, lo sceriffo Jim Valenti, come una figura paterna.\nPrima stagione\nNon appena Isabel viene a conoscenza di tutto ci\u00f2 che Max aveva raccontato a Liz, dopo la sparatoria al Crashdown Cafe, si arrabbia molto e mai lo perdoner\u00e0 del tutto per averli messi in pericolo. All'inizio Isabel \u00e8 una ragazza molto appariscente e popolare nella scuola. Al contrario di Max e Michael partecipa attivamente nella vita sociale. Rimane inizialmente molto ostile nei riguardi degli umani che conoscono il loro segreto, soprattutto per paura di quello che potrebbe accadere se si venisse a sapere la verit\u00e0. Tuttavia, conoscendo meglio Liz e Maria si fider\u00e0 sempre pi\u00f9 di loro instaurando un bel rapporto di amicizia duraturo. Dopo esser stata nei sogni di Alex, e averli visti ballare insieme in un dolcissimo scenario, incomincer\u00e0 a pensare di potersi fidare di lui. Decide allora di dirglielo durante una festa, ma a causa della sua infatuazione per lei, Alex fraintender\u00e0 il tentativo di Isabel di parlare di fiducia per un avance di tipo sessuale al fine di sapere se ha intenzione di rivelare la verit\u00e0. Questo la ferir\u00e0 molto. Quando Alex e Liz furono arrestati dallo sceriffo Valenti, Isabel sa che potrebbe uscire la verit\u00e0 e dice a Max che dovrebbero parlare ad Alex della loro storia. Negli episodi seguenti si avviciner\u00e0 sempre pi\u00f9 ad Alex, ma rifiuta ogni avance per paura di aprirsi con qualcuno. Isabel e Michael hanno un vero rapporto d'amicizia, quasi paragonabile con quello con suo fratello Max. Spesso si sorprende per la diversit\u00e0 di pensiero dei due, ma se con Max condivide il desiderio di comandare e l'essere cauto nel prendere decisioni che li riguardano, di Michael comprende il bisogno di sapere di pi\u00f9 del luogo da cui provengono. Momento essenziale del loro rapporto arriva nel momento in cui entrambi incominciano ad avere strani sogni erotici su di loro. Isabel \u00e8 confusa e spaventata, perch\u00e9 in Michael ha sempre visto un amico fraterno. Isabel ha sempre avuto un buon rapporto con la madre, e detesta l'idea di doverle mentire, credendo che li avrebbe amati incondizionatamente. Tuttavia sia Max che Michael sono fermamente contrari nel raccontare agli adulti il segreto. Anche nel momento in cui Diane Evans supplicher\u00e0 Max di raccontarle ci\u00f2 che nascondono sul loro passato, lui negher\u00e0 ogni cosa.\nColonna sonora.\nLa colonna sonora della serie, presente nella sigla di apertura, \u00e8 il brano Here with me di Dido.\nAccoglienza.\nDopo la fine della prima stagione, a causa di ascolti pi\u00f9 bassi del previsto, la Warner Bros. aveva deciso di cancellare la serie. Un agguerritissimo e numeroso gruppo di fan ha allora dato luogo ad una mobilitazione senza precedenti: dopo aver inviato migliaia di e-mail e aver speso una considerevole cifra per acquistare una pagina pubblicitaria su Daily Variety, hanno spedito ai dirigenti della Warner Bros. migliaia di bottigliette di tabasco, il condimento preferito dagli alieni, accompagnate dallo slogan: \"Roswell is Hot\" (Roswell \u00e8 eccitante, ma anche \"piccante\", un gioco di parole sul gusto della ben nota salsa). Tale originale campagna, che ha attirato anche l'interesse della stampa, ha convinto la Warner ad approvare una seconda stagione.\nNel gennaio 2001 Roswell \u00e8 stato giudicato telefilm dell'anno dai lettori di Corriere.it, il sito Internet del quotidiano \"Corriere della Sera\".\nRomanzi.\nOltre all'originale serie di libri \"Roswell High\" che hanno ispirato la serie televisiva, sono stati pubblicati una serie di romanzi basati sugli eventi descritti nella serie. Questi si concentrarono sugli eventi che in gran parte erano inspiegabili sullo schermo.\nPocket Books.\nMentre \"Roswell\" era ancora in onda, tre romanzi sono stati pubblicati dalla Pocket Books. Quando la serie venne cancellata, questa serie di romanzi ha cessato la pubblicazione.\nSimon Spotlight Entertainment.\nNel 2002, la Simon Spotlight Entertainment ha pubblicato altri otto romanzi basati sulla serie. A causa delle vendite basse, la serie \u00e8 terminata un anno dopo. I primi quattro romanzi fungono da ponte tra le stagioni due e tre, e gli ultimi quattro sono posti dopo gli eventi della serie."}
{"id": "2186247", "revid": "1305772", "url": "https://it.wikipedia.org/wiki?curid=2186247", "title": "Benz Break", "text": "La Benz Break \u00e8 un'autovettura prodotta tra il 1899 ed il 1901 dalla Casa automobilistica tedesca Benz &amp; Cie.\nProfilo e caratteristiche.\nNel 1899 la Benz lanci\u00f2 un modello abbastanza insolito nel primordiale panorama automobilistico europeo di fine secolo XIX. Tale modello era la \"Break\" (), una vettura che pu\u00f2 di fatto essere indicata come l'antesignana delle moderne monovolume e dei moderni furgoncini predisposti per il trasporto di pi\u00f9 persone. E difatti la \"Break\" venne concepita proprio per questo genere di trasporto. Il suo corpo vettura era di tipo \"tonneau\", come in altri modelli europei, ma la parte posteriore era piuttosto allungata ed ampliata per permettere l'abitabilit\u00e0 da parte di un numero elevato di passeggeri. La vettura era inoltre dotata di tendina parasole amovibile. Nonostante lo sviluppo della parte posteriore, le dimensioni della vettura erano piuttosto ridotte, poich\u00e9 la vettura misurava 3.25 m di lunghezza, ma permetteva posti a sedere per 8 o addirittura per 12 persone. Tali erano infatti le due versioni previste per la \"Break\".\nLa Break 8 Pl\u00e4tze (\"8 posti\" in tedesco) montava il bicilindrico boxer da 2690 cm\u00b3 previsto per le contemporanee Dos-\u00e0-Dos e Spider, mentre la Break 12 Pl\u00e4tze, vista la possibilit\u00e0 di ospitare un numero maggiore di passeggeri, montava un motore pi\u00f9 potente, sempre bicilindrico, ma da ben 4245 cm\u00b3. L'unit\u00e0 motrice minore erogava 10 CV a 920 giri/min, mentre quella maggiore arrivava a 15 CV ad 820 giri/min. Entrambi i motori montavano uno schema di distribuzione con valvole di aspirazione automatiche e valvole di scarico comandate. Il cambio era manuale a 3 marce con trasmissione a catena, mentre i freni erano a nastro sulle ruote posteriori.\nEntrambe le vetture erano accreditate di una velocit\u00e0 massima di 35 km/h."}
{"id": "2186248", "revid": "729019", "url": "https://it.wikipedia.org/wiki?curid=2186248", "title": "San Isidro (Bohol)", "text": "San Isidro \u00e8 una municipalit\u00e0 di Sesta classe delle Filippine, situata nella Provincia di Bohol, nella Regione del Visayas Centrale.\nSan Isidro \u00e8 formata da 12 baranggay:"}
{"id": "2186249", "revid": "228587", "url": "https://it.wikipedia.org/wiki?curid=2186249", "title": "Nuoto ai X Giochi panamericani", "text": "Il nuoto ai Giochi panamericani 1987 ha visto lo svolgimento di 32 gare, 16 maschili e 16 femminili, dal 9 al 15 agosto."}
{"id": "2186250", "revid": "339329", "url": "https://it.wikipedia.org/wiki?curid=2186250", "title": "Fandangos", "text": ""}
{"id": "2186254", "revid": "228587", "url": "https://it.wikipedia.org/wiki?curid=2186254", "title": "Nuoto ai IX Giochi panamericani", "text": "Il nuoto ai Giochi panamericani 1983 ha visto lo svolgimento di 29 gare, 15 maschili e 14 femminili, dal 17 al 22 agosto."}
{"id": "2186259", "revid": "729019", "url": "https://it.wikipedia.org/wiki?curid=2186259", "title": "San Miguel (Bohol)", "text": "San Miguel \u00e8 una municipalit\u00e0 di Quarta classe delle Filippine, situata nella Provincia di Bohol, nella Regione del Visayas Centrale.\nSan Isidro \u00e8 formata da 18 baranggay:"}
{"id": "2186260", "revid": "72396", "url": "https://it.wikipedia.org/wiki?curid=2186260", "title": "Orlando furioso di Ludovico Ariosto raccontato da Italo Calvino", "text": "Orlando furioso di Ludovico Ariosto raccontato da Italo Calvino \u00e8 una guida alla lettura del testo ariostesco scritta da Italo Calvino nel 1970. Nasce dall'amore e dall'affinit\u00e0 che lega Calvino alla scrittura dell'Ariosto, alla sua fantasia e all'ironia.\nStoria e struttura dell'opera.\nNel 1966 Calvino scrisse un'introduzione all'opera di Ariosto per Einaudi. Gi\u00e0 nel 1967 l'autore aveva dedicato al \"Furioso\" alcune trasmissioni radiofoniche (pubblicate in una prima forma da Rai Eri nello stesso anno). Tre anni dopo, il lavoro su Ariosto avr\u00e0 il suo culmine in questa guida. Nel 1997, infine, la Fonit Cetra pubblic\u00f2 la lettura radiofonica in 5 cd per una durata complessiva di 5 ore e 26 minuti (CDLE 1034). \nCalvino intervalla parti di commento e narrazione in prosa ai versi del testo originale del \"Furioso\", senza rispettare la divisione in canti, ma seguendone piuttosto lo \"zigzag\" delle vicende dei personaggi. Il testo di Ariosto non \u00e8 riportato nella sua totalit\u00e0, ma quasi: Calvino non butta via niente; la sua non \u00e8 un'antologia, ma un percorso di lettura.\nNe esce, oltre a una guida, lo stimolo alla lettura di un lungo poema cinquecentesco da parte del lettore moderno: \u00e8 negli intenti di Calvino facilitare la fruizione del \"Furioso\" nel Novecento, con una lettura pi\u00f9 attuale rispetto a quella possibile attraverso un'edizione classica, in virt\u00f9 del suo eclettismo."}
{"id": "2186261", "revid": "767487", "url": "https://it.wikipedia.org/wiki?curid=2186261", "title": "Pira\u00f1a (film)", "text": "Pira\u00f1a \u00e8 un film del 1978 diretto da Joe Dante. \u00c8 una sorta di parodia della pellicola di successo di Steven Spielberg del 1975 \"Lo squalo\".\nIl film ha avuto un seguito, \"Pira\u00f1a paura\" (\"Piranha II: The Spawning\", 1982) e alcuni remake.\nTrama.\nIn una zona sperduta di Aquarena, due ragazzi, David e Barbara, muoiono per circostanze ignote mentre fanno un bagno nella piscina di un impianto militare. Sulle loro tracce si mettono Maggie McKeown, investigatore privato, e Paul Grougan, tipo abbastanza scorbutico con la mania di alzare il gomito.\nArrivati sul posto, svuotano la piscina e trovano sul fondo degli scheletri, notando inoltre che l'acqua \u00e8 salata. Tramite uno scienziato di nome Robert Hoak, che lavora nel centro ricerche sperimentali annesso all'impianto militare, vengono a conoscenza di una terribile verit\u00e0: esiste un'\"operazione lama di rasoio\", cio\u00e8 ricerche scientifiche volute dai vertici militari per rendere impraticabili le acque del Vietnam, tramite produzione di incroci di voraci pira\u00f1a selezionati per essere adatti a vivere in qualsiasi condizione d'acqua (fredda e salata) ed in grado di riprodursi a ritmo accelerato. Detti pira\u00f1a si trovavano proprio in quella piscina e, a causa dello svuotamento, sono finiti nel fiume.\nMaggie e Paul cercano di avvisare la polizia, chiedendo di intervenire per far s\u00ec che i famelici pesci non facciano una strage, ma nessuno crede alle loro parole. Decidono allora d'intraprendere da soli la loro missione di salvataggio, che per\u00f2 si rivela pi\u00f9 ardua del previsto. Infatti, i pira\u00f1a prolificano con una rapidit\u00e0 impressionante, tanto da sembrare inarrestabili: chiunque si avvicini all'acqua rischia di essere orrendamente dilaniato e mutilato, come puntualmente avviene sia presso la colonia estiva che ospita un gruppo di bambini, tra cui Suzie, la figlia di Paul, sia soprattutto nel parco di divertimenti situato pi\u00f9 a valle, nel quale avviene un vero e proprio massacro.\nTutt'ad un tratto Paul ricorda che nella dismessa acciaieria del paese, situata in un punto in cui il fiume si restringe, si trovano parecchie rimanenze di acidi e sostanze tossiche che certamente eliminerebbero tutti i pira\u00f1a. Raggiunto il posto a bordo di un motoscafo assieme a Maggie, si immerge in apnea per raggiungere le valvole che permettono di sprigionare l'acido, quando improvvisamente viene attaccato dai micidiali pesci assassini; tuttavia, riesce nel suo intento e viene tratto in salvo da Maggie, che lo traina via con la corda cui si era legato. I pira\u00f1a vengono cos\u00ec distrutti prima di raggiungere l'oceano, cosa che avrebbe avuto conseguenze irrimediabili. Maggie riporta a terra l'uomo ferito, che si ricongiunge cos\u00ec con l'amata figlioletta.\nNella scena finale uno studioso riferisce che probabilmente alcuni pira\u00f1a potrebbero essere sopravvissuti, ma che sarebbero morti una volta raggiunto il mare,essendo pesci d'acqua dolce, ignaro del fatto che quei pesci erano stati modificati per sopravvivere anche in acque salate.\nProduzione.\nIl film fu girato soprattutto nel Griffith Park presso Los Angeles e in Texas, a San Marcos, Seguin e Wimberley.\nIl costo di produzione \u00e8 stato di 700.000 dollari e grazie al successo ottenuto dalla pellicola questo fatto ha reso Joe Dante un maestro su come fare un buon film con un budget limitato.\nPromozione.\nNei manifesti e nelle locandine utilizzate per la promozione del film all'epoca della sua diffusione nelle sale cinematografiche italiane il titolo del film \u00e8 in lingua spagnola: \"Pira\u00f1a\".\n\"Pesci assassini dai denti d'acciaio\" \u00e8 la tagline usata per promuovere il film sulla copertina del DVD.\nDistribuzione.\nUscito negli Stati Uniti il 3 agosto 1978, il film fu distribuito in Italia dalla United Artists nel febbraio 1979, con doppiaggio affidato alla CD.\nEdizione home video.\nLa pellicola \u00e8 stata pubblicata in Italia per il circuito home video in DVD nel 2008 dalla Stormovie con il titolo originale \"Piranha\".\nAccoglienza.\nIncassi.\nSi \u00e8 classificato al 94\u00ba posto tra i primi 100 film di maggior incasso della stagione cinematografica italiana 1978-1979.\nCritica.\nIn un articolo apparso sul quotidiano \"La Stampa\", pubblicato all'uscita della pellicola nelle sale cinematografiche italiane, viene apprezzata l'efficienza della realizzazione e gli effetti agghiaccianti che ne derivano giudicando spettacolare il risultato ottenuto."}
{"id": "2186263", "revid": "1543377", "url": "https://it.wikipedia.org/wiki?curid=2186263", "title": "Campo di concentramento di Monigo", "text": "Il campo di concentramento di Monigo fu un campo di prigionia, aperto durante la seconda guerra mondiale e destinato ai prigionieri civili slavi (soprattutto sloveni e croati). Si trovava a Treviso, nel sobborgo di Monigo.\nIl numero totale di quanti vi furono internati non \u00e8 computabile con esattezza, ma oscilla attorno alle diecimila unit\u00e0, con una presenza media di 2582 persone (punta massima, 3374, approssimata secondo alcune fonti in 4000 unit\u00e0, mentre la capienza massima prevista dalle autorit\u00e0 militari era di 2400)..\nIl campo.\nRicavato all'interno della caserma \"Cadorin\" di recente costruzione, il campo entr\u00f2 in funzione nel luglio 1942 e rimase attivo fino alla caduta del fascismo.\nL'internato che giungeva nel campo veniva sottoposto a \"bonifica\" (cio\u00e8 a una doccia con simultanea disinfestazione degli abiti, che gli venivano poi restituiti, in quanto non era prevista una divisa). Poi gli veniva fornito il suo corredo: due coperte, un cucchiaio, una gavetta e un po' di paglia. Per dormire, disponeva di un giaciglio su letti a castello all'interno di una delle camerate delle sei casermette in muratura, fornite di bagni, di cui disponeva il campo. Altre strutture ospitavano le cucine e il comando.\nIl campo non era di lavoro, anche se alcuni disegni del campo composti da un artista sloveno internato, Vladimir Lamut, rappresentano attivit\u00e0 di edilizia o manutenzione.\nI prigionieri erano sottoposti a una rigida disciplina, che prevedeva frequenti ispezioni, anche per evitare evasioni, che pure vi furono. Non risulta che fosse praticata sistematicamente la violenza contro i prigionieri, ma una testimonianza riferisce una pratica del temuto tenente colonnello dei carabinieri Alfredo Anceschi, comandante del campo, di cui si dice che, per punizione o monito, avesse tenuta una donna legata ad un palo per un'intera giornata. I prigionieri, distinti, in teoria, in base alla Circolare 3 C di Mario Roatta, in \"repressivi\" (da vigilare) e \"protettivi\" (da proteggere: sarebbero stati gli slavi che potevano temere ritorsioni da parte dei partigiani), all'atto pratico erano mescolati tra loro e questo poteva creare problemi di convivenza.\nLe condizioni materiali di vita erano molto pesanti: le camerate non erano riscaldate e la dieta prevedeva, sulla carta, solo 911 calorie giornaliere per i repressivi. All'atto pratico, all'internato arrivava di meno per imboscamenti da parte dei militari, tentati di arricchirsi con la borsa nera. Si consideri poi che la dieta era molto sbilanciata, presentando carenze vistose di grassi, proteine, vitamine; inoltre i finanziamenti stanziati per sfamare tutti i prigionieri slavi dei campi fascisti avevano visto perdere il loro valore reale a causa dell'alta inflazione del periodo: per cui le somme preventivate all'inizio (primo semestre del 1942) nel giro di pochi mesi non erano pi\u00f9 sufficienti a garantire l'acquisto di quel poco che era stato stabilito. Chi poteva contare su aiuti esterni (famiglie o reti di solidariet\u00e0) poteva reggere, chi non aveva aiuti, o giungeva nel campo gi\u00e0 pesantemente debilitato, come le donne e i bambini che nell'autunno provenivano da Arbe (Rab), furono condannati alla morte per stenti e malattie. Circa 200 furono le vittime del campo (ci sono tre elenchi al riguardo, che contano rispettivamente 187, 192 e 225). A Treviso morirono 53 bambini sotto i dieci anni; il tasso di mortalit\u00e0 infantile (calcolato sui 45 nati nel campo) fu quasi del 300 per mille, includendo 2 bambini nati nel campo di Monigo e poi morti nel campo di Gonars. Il professor Menemio Bortolozzi di Treviso, anatomopatologo, autore di molte autopsie, document\u00f2 come la fame fosse una delle prime cause di morte, accanto alla tubercolosi e ad altre malattie favorite dal freddo e dal sovraffollamento. \"Non erano cadaveri normali\", avrebbe affermato il medico, \"sembravano delle mummie o dei corpi riesumati\". Il fegato di una persona pesava un terzo del normale. Esistono diverse memorie di questo campo, da parte di persone che furono testimone dirette dei fatti o di altre che ne sentirono parlare. Ha affermato, per esempio, il partigiano e cineasta Giuseppe Taffarel:\nIl campo per slavi cess\u00f2 di esistere nel luglio del 1943. Tuttavia, finita la guerra, e precisamente da maggio ad agosto del 1945, fu riattivato come campo per profughi di tutta Europa. Gestito dal Governo Militare Alleato (AMG: \"Allied Military Governement\"), vi transitarono quasi 20.000 persone: molti erano polacchi (8000), francesi (4700) e slavi (2000) in fuga dal governo di Tito, ma vi passarono anche internati militari italiani provenienti dalla Germania. Questa seconda vita del campo ha contribuito a confondere la memoria popolare dell'evento, gi\u00e0 di per s\u00e9 alquanto debole. Dopo questa parentesi, scartata l'ipotesi di un utilizzo dello stesso sito per profughi giuliani, le caserme tornarono ad esercitare la loro funzione naturale e sono ancora a disposizione dell'esercito."}
{"id": "2186264", "revid": "1543377", "url": "https://it.wikipedia.org/wiki?curid=2186264", "title": "Campionato Ragazzi", "text": "Il campionato Ragazzi era un torneo calcistico istituito dalla F.I.G.C. nel 1914 e disputato fino al 1959, anno in cui, a seguito delle riforme attuate dal Commissario Bruno Zauli, dalla Lega Giovanile sorse il Settore Giovanile e Scolastico della F.I.G.C..\nStoria della competizione.\nFino al 1914 la F.I.G.C. non si era mai posta il problema di dover disciplinare i campionati giovanili.\nAlla fine dell'inverno 1913-1914 su iniziativa del bisettimanale sportivo torinese Lo Sport del Popolo si cre\u00f2 un vero e proprio campionato per i ragazzi che non avessero mai chiesto il tesseramento per societ\u00e0 affiliate alla F.I.G.C. e che all'inizio della competizione non avessero ancora compiuto 18 anni, ovvero nati dopo il 1\u00ba febbraio 1896, data d'inizio del torneo.\nIl campionato fu denominato Torneo dei primi calci e fu disputato solo nelle regioni che aderirono all'iniziativa: Piemonte, Lombardia e Liguria. Il regolamento fu sottoposto alla Federazione che dette il proprio consenso permettendo alle societ\u00e0 affiliate di mettere a disposizione dell'ente organizzatore i propri campi sportivi e degli arbitri regolarmente tesserati per l'A.I.A.. Il torneo fu vinto dall'A.C. Enotria di Milano dopo le finali con le vincenti delle altre regioni.\nLa stagione successiva la Federazione istitu\u00ec un Campionato Boys avente limite di et\u00e0 18 anni non compiuti all'inizio della stagione, facendolo disputare solo a livello regionale secondo il programma stabilito all'inizio del campionato dai Consigli Direttivi dei Comitati Regionali. Questi campionati si prefer\u00ec farli disputare alla fine dei campionati regionali di Promozione e Terza Categoria, verso la fine di febbraio, approfittando del disgelo invernale e la disponibilit\u00e0 degli arbitri, non pi\u00f9 gravati dai molti gironi di qualificazione.\nDurante la guerra mondiale questi tornei furono organizzati ugualmente, ma non tutte le societ\u00e0 sportive rimaste attive preferirono parteciparvi perch\u00e9 si dovevano pagare le tasse di iscrizione e le tasse arbitrali per ogni gara disputata in casa. La cosa cre\u00f2 un notevole malcontento che fu il pretesto per il distacco di alcuni dirigenti e societ\u00e0 che preferirono confluire nella neonata federazione sportiva denominata U.L.I.C. (Unione Libera Italiana del Calcio).\nRipresi i campionati a partire dal 1919, sempre a livello regionale con gironi di qualificazione e di finale e limite di et\u00e0 18 anni (nati dopo il 1906), la Federazione ne mantenne la denominazione fino al ricongiungimento della secessionista C.C.I. (a fine stagione 1921-22). Con l'approvazione del nuovo regolamento campionati all'inizio della stagione 1922-1923 al campionato, sempre con identico limite di et\u00e0, fu cambiata la denominazione in Campionato di Sesta Divisione (la quinta era quello delle riserve delle squadre di categoria inferiore alla Prima Divisione). Quelle di Prima Divisione, invece, disputavano il Campionato Riserve.\nCon l'approvazione della Carta di Viareggio il campionato assunse la denominazione di Campionato Ragazzi anche per distinguerlo da quello disputato a partire dal 1923-1924 dall'U.L.I.C. ma non sub\u00ec altri cambiamenti. Fu disputato sempre a livello regionale, senza finali nazionali, ma soprattutto per la sola stagione 1926-1927 perch\u00e9 soppresso e sostituito da dei campionati riserve con diverso limite di et\u00e0 (con denominazione \"campionato allievi\").\nPer 4 stagioni consecutive non tutti i Direttori Regionali riuscirono ad organizzarlo e all'inizio della stagione 1931-1932 fu definitivamente ripristinato sempre con denominazione Campionato Ragazzi inserendo le squadre iscrittesi ai campionati uliciani. Le societ\u00e0 appartenenti all'U.L.I.C. furono aggregate per vari motivi, tra i quali la necessit\u00e0 di dover sopprimere un campionato uliciano diventato gigantesco solo perch\u00e9 la finalista si poteva fregiare di un titolo italiano e, inserendo le societ\u00e0 federate, poter redistribuire geograficamente le partecipanti in modo da ridurre i costi delle trasferte.\nQuando nel 1934-1935 le societ\u00e0 persero molti giovani partiti per la Guerra d'Etiopia, non tutti i Direttori Regionali riuscirono a riorganizzare il campionato \"federale\" e furono costrette a demandare ai Direttori della Sezione Propaganda l'organizzazione del campionato ragazzi in ambiti ancor pi\u00f9 ristretti, pur di poter invogliare le societ\u00e0 a iscriversi.\nAlla fine della guerra (fine 1936) la F.I.G.C. stabil\u00ec che le vincenti del titolo di \"campione regionale assoluto\", ovvero le vincenti della finale tra i \"campionato federale\" (gestito dai Direttori di Zona) e quello \"provinciale\" (gestito dalle Sezioni Propaganda pi\u00f9 le finali regionali), si sarebbero incontrate in un torneo ad eliminazione diretta con doppio incontro regolato dal quoziente reti (a parit\u00e0 di gol fatti (esempio: 1-0 e 1-2) si sarebbe giocata la \"bella\") e alla vincente sarebbe stato attribuito il titolo italiano.\nE da allora il titolo italiano fu messo in palio fino al 1959 (salvo il periodo della guerra e fino al 1947 per motivi logistici), anno in cui, a causa della ristrutturazione delle Leghe e dei campionati e la nascita del Settore Giovanile e Scolastico della F.I.G.C. la categoria, avrebbe cambiato il nome nell'attuale Campionato Allievi Regionali e Campionato Allievi Provinciali. Nelle stagioni 1959-1960 e 1960-1961, vennero disputati campionati (con lo stesso regolamento dei precedenti) denominati Juniores.\nNella stagione 1980-1981 il campionato Allievi Regionali prevedette una fase finale con le vincenti provenienti dalle rispettive fasi regionali.\nLe ultime tre edizioni del Campionato furono denominate \"Campionato Juniores\", e vennero vinte dalla Roma (2 edizioni) capitanata da Giancarlo De Sisti ed allenata da Boldizsar e dal Padova (1 edizione).\nSolo dal 2003 le societ\u00e0 professioniste di Serie A, Serie B e Serie C hanno avuto un campionato a loro dedicato (staccandole dai campionati regionali) che \u00e8 stato denominato Campionato Allievi Nazionali ed \u00e8 gestito direttamente dal Settore Giovanile Scolastico della F.I.G.C..\nI campionati \"Allievi Regionali\" sono gestiti dai Comitati Regionali e i \"Campionati Allievi Provinciali\" sono organizzati dai Comitati Provinciali F.I.G.C. L.N.D. e S.G.S.\nAlbo d'oro.\nIl campionato \"Ragazzi\" non va confuso con gli attuali campionati \"Primavera\" perch\u00e9 nelle epoche qui sotto riportate esistevano dei limiti di et\u00e0, ma soprattutto in quegli anni la seconda squadra non era affatto una squadra \"giovanile\" bens\u00ec quella Riserve, chiamata spesso con la denominazione effettiva Riserve Federali, e questo campionato nazionale era gestito dallo stesso ente che gestiva Serie A e Serie B. A partire dal 1947, con la nascita della Lega Giovanile, fu questo ente a gestire le finali nazionali del campionato Ragazzi Federali, sintesi dei campionati Ragazzi gestiti direttamente dalle Leghe Regionali su base regionale fino a met\u00e0 degli anni '50 ed in seguito demandati, dove costituite, alle \"Leghe Giovanili Regionali\". Il campionato aveva un limite di et\u00e0 e non erano ammessi i fuori quota cos\u00ec come succedeva per i campionati \"Cadetti\", \"Riserve\" e \"De Martino\" emanazioni della categoria unica del campionato \"Riserve\" nato nel 1912.\nQuesto albo d'oro riporta solo le vincenti dei titoli italiani assegnati dalla F.I.G.C. per le squadre vincenti il Campionato Federale Ragazzi dopo aver superato le eliminatorie regionali (non sono qui elencati i campionati gestiti dall'U.L.I.C. e organizzati a livello provinciale fino al 1934 e quei campionati definiti come Allievi che niente avevano a che fare con i limiti di et\u00e0 e il numero di partite giocate in prima squadra, non definiti per la categoria Ragazzi):"}
{"id": "2186265", "revid": "4", "url": "https://it.wikipedia.org/wiki?curid=2186265", "title": "Piano Operativo di Sicurezza", "text": ""}
{"id": "2186266", "revid": "297745", "url": "https://it.wikipedia.org/wiki?curid=2186266", "title": "Giovanni Demin", "text": ""}
{"id": "2186273", "revid": "465169", "url": "https://it.wikipedia.org/wiki?curid=2186273", "title": "Strong Enough (Sheryl Crow)", "text": "Strong Enough \u00e8 una canzone di Sheryl Crow, contenuta nell'album d'esordio Tuesday Night Music Club del 1993. Si tratta del quarto singolo europeo estratto dall'LP, il terzo negli USA.\nIl singolo.\nIl brano \"Strong Enough\" venne immesso nel mercato discografico nel 1994, pochi mesi dopo l'uscita del campione d'incassi \"All I Wanna Do\". Particolarmente apprezzato nelle esibizioni dal vivo, riscosse particolare successo anche nella versione originale tanto da attestarsi al numero 5 della \"Billboard Hot 100 Chart\" del 1994.\nTracce.\nUS cd single\nEU cd single\nUK cd single #1\nUK cd single #2"}
{"id": "2186274", "revid": "57872", "url": "https://it.wikipedia.org/wiki?curid=2186274", "title": "Stefano Brilla", "text": " \nBiografia.\nStefano Brilla nella sua carriera ha prodotto alcune sculture e decorazioni a stucco che ornano chiese e oratori della zona di Savona. Era figlio primogenito del pi\u00f9 famoso Antonio Brilla.\nStefano fu allievo, oltre che del padre, degli artisti savonesi Agostino Oxilia e Domenico Buscaglia. Non raggiunse mai i livelli artistici paterni, ma comunque ebbe un certo successo in ambito locale non solo come scultore e stuccatore, ma anche come ceramista, di cui sono giunte sino a noi alcune opere custodite in collezioni private."}
{"id": "2186275", "revid": "1544245", "url": "https://it.wikipedia.org/wiki?curid=2186275", "title": "Dornburg", "text": "Dornburg \u00e8 un comune di abitanti dell'Assia, in Germania.\nAppartiene al circondario (\"Landkreis\") di Limburg-Weilburg (targa LM)."}
{"id": "2186282", "revid": "1372005", "url": "https://it.wikipedia.org/wiki?curid=2186282", "title": "Pirmino di Murbach", "text": "Biografia.\nPirmino appartenne alla generazione di missionari continentali che, dopo Colombano e i suoi discepoli, hanno lavorato per la conversione o la riconversione della cristianit\u00e0 occidentale.\nOriginario dell'Aquitania (o della Spagna), Pirmino pass\u00f2 per l'antica Neustria e di l\u00ec nella valle del Reno. Parecchi monasteri perpetuarono il suo ricordo, come l'Abbazia di Reichenau e quella di Murbach, entrambe da lui fondate. Tent\u00f2 di rendere le sue fondazioni monastiche indipendenti dall'ordinario del luogo e dai patroni laici secondo la regola mista di San Colombano e san Benedetto, fino alla riforma generale benedettina di Benedetto d'Aniane.\nMor\u00ec a Hornbach, presso l'abbazia dove tuttora sono custodite le sue spoglie.\nIl monaco \u00e8 autore dello \"Scarapsus (=Excarpsus) de singulis libris canonicalis\", noto anche come i \"Detti di Pirmino\", scritto tra il 710-724, che costituisce una specie di libretto di catechismo morale, molto semplice, ad uso dei missionari e dei sacerdoti di parrocchie.\nCulto.\nLa memoria liturgica ricorre il 3 novembre.\nDal Martirologio Romano: \"Nel monastero di Hornbach presso Strasburgo in Burgundia, deposizione di san Pirmino, vescovo e abate di Reichenau, che evangelizz\u00f2 gli Alamanni e i Bavari, fond\u00f2 molti monasteri e scrisse un libro per i suoi discepoli sulla catechesi degli incolti\"."}
{"id": "2186283", "revid": "729019", "url": "https://it.wikipedia.org/wiki?curid=2186283", "title": "Benz Spider", "text": "La Benz Spider \u00e8 un'autovettura prodotta tra il 1900 ed il 1901 dalla Casa automobilistica tedesca Benz &amp; Cie.\nProfilo e caratteristiche.\nLa \"Spider\" (vedi foto) fu la prima vera due posti sportiveggiante (per l'epoca) della Casa di Mannheim. Si trattava di una delle primissime comparse del nome spider associato ad un'autovettura. La \"Spider\" nasceva su un telaio in acciaio profilato, sul quale venivano fissati i freni a nastro che agivano sul retrotreno, la trasmissione a catena (pi\u00f9 moderna rispetto a quella a nastro, ma rinnegata dall'ultra-conservatore Karl Benz), il cambio a 3 marce ed infine il motore, un bicilindrico boxer da 2690 cm\u00b3, lo stesso montato anche sulla Break 8 Pl\u00e4tze, sulla Dos-\u00e0-Dos e sulle Tonneau e Phaeton. Tale motore erogava una potenza massima di 10 CV a 920 giri/min, spingendo la vettura ad una velocit\u00e0 massima di 45 km/h."}
{"id": "2186290", "revid": "486946", "url": "https://it.wikipedia.org/wiki?curid=2186290", "title": "Protocollo (burocrazia)", "text": ""}
{"id": "2186291", "revid": "133557", "url": "https://it.wikipedia.org/wiki?curid=2186291", "title": "Gabriella Chioma", "text": "Biografia.\nConseguita la maturit\u00e0 classica, si iscrive alla facolt\u00e0 di filosofia conseguendone la laurea. Si \u00e8 interessata di Psicologia del Profondo, seguendo un training didattico quadriennale con il Dr. Giulio Ciampi, medico psichiatra ed analista junghiano della Associazione Psicanalisti Junghiani di Firenze. Ha approfondito studi di Simbolismo e Scienza della Tradizione. Si dedica al folclore locale e alla ricerca di storia locale. Collabora tra gli anni '50 e '60 con i quotidiani \"Il Telegrafo\" (1953-1954), \"La Voce Adriatica\" (1953), \"La Nazione\" (1954/1955) e \"La Nazione Sera\" (1961/1962). Ha collaborato dal 1960 al 1990 alla rivista \"Liguria\". Nel 1972 fonda le Edizioni del tridente e nel 1974 diventa giornalista pubblicista. \nDal 1964 \u00e8 iscritta al Sindacato Nazionale Scrittori e dal 1974 \u00e8 iscritta all\u2019Albo dei Giornalisti - Elenco Pubblicisti. Nel 1980 ha aderito al \u201cMovimento di Poesia\u201d presieduto da Maria Luisa Spaziani. Dal 1990 al 1994 ha fatto parte del Comitato di Redazione di \u201cLa Spezia \u2013 Rassegna Municipale\u201d; ha collaborato a questa rivista con saggi, interventi di storia ed argomenti letterari locali. Dal 1984 ha collaborato alla rivista quadrimestrale della Camera di Commercio della Spezia \u201cSpezia oggi\u201d con articoli di economia, arte, artigianato, storia locale e turismo. \n\u00c9 titolare sulla rivista \"L'italiano\" dal 1973 al 1989, anno di cessazione delle pubblicazioni, di una rubrica di scritti di critica d'arte e letteraria. Ha scritto articoli di ambito culturale per \"Arthos\" (1972-1990), \"Il Secolo XIX\" (1984-1989), \"La Nazione\" (1989-1995), \"Roma\" (1991-1995), \"Graal\", \"D'Ars\", \"Il Francescano\", \"L'Agave\", \"La Spezia Oggi\", \"La Spezia\" (1990-1994), \"Forum\", \"Liguria\" (1960-1990), \"ClanDestino\", \"Artestampo\" e \"Ponente d'Italia\". Suoi scritti sono apparsi sulla rivista di argomenti esoterici \"Vie della tradizione\". \nSuo scritti sono apparsi, in vari numeri, sulla rivista di argomenti esoterici \u201cVie della Tradizione\u201d. Ha collaborato dal 1960 alla fine del 1990 alla rivista di interesse regionale\u00a0 d \u201cLiguria\u201d, direttore ed editore Silvio Sabatelli. ha collaborato sempre nella stessa catena editoriale, alle riviste \u201cArte-Stampa\u201d e \u201cPonente d\u2019Italia\u201d. Ha fatto parte del Comitato di Redazione del mensile \u201cL\u2019Italiano\u201d curando una rubrica di arte e letteratura, dal 1973 al 1989, anno di cessazione della rivista. Ha fatto parte del Comitato di Redazione della rivista \u201cForum\u201d \u2013 \u201cQuinta generazione \u2013 Forl\u00ec\u201d con recensioni di critica letteraria, dal 1986 al 1994. anno di cessazione di \u201cForum\u201d. \u00c8 stata collaboratrice della Rivista Culturale \u201cClanDestino\u201d della Nuova Compagnia Editrice Forl\u00ec. Dopo aver curato nel 1992 una riedizione critica del volume di Alfredo Poggiolini \u201cLa Contessa di Castiglione nel romanzo e nella realt\u00e0\u201d, partecipa nel 1998 al convegno \u201cDonne e politica nel Risorgimento: il caso ligure, il fronte mazziniano e quello monarchico\u201d con una relazione intitolatola \u201cLa Contessa di Castiglione e le Jol\u00ec Golfe; splendore e decadenza. Il mistero dei documenti scomparsi\u201d, successivamente edito da Luna Editore. \nNell\u2019ottobre 2001 partecipa al convegno di studi \u201cla Riviera di Ciceri (e la mia): Montale e il Levante Ligure\u201d, con una relazione dal titolo \u201cDai pascoliani agli anarco futuristi: la vicenda culturale\u00a0 spezzina dal\u00a0 1900 agli anni Venti\u201d. Nel marzo 2003 collabora alla stesura del catalogo della mostra realizzata dalla Associazione Culturale \u201cCircolo la Sprugola\u201d della Spezia \u201cOmaggio a Giovannino Guareschi \u2013 Gi anni del Candido\u201d, patrocinata dalla regione Liguria, Comune e Provincia della Spezia e realizzata in collaborazione con l\u2019Istituzione per i Servizi Culturali della Spezia, con un articolo dal titolo \u201cGiovanni Guareschi, cantore della Bassa\u201d. \nNel maggio 2004 pubblica il libro a schede \"Futurismo alla spezia\", relativo all'omonima iniziativa realizzata dall'Associazione Culturale \"Circolo la Sprugola\" della Spezia, patrocinata e finanziata dalla Regione Liguria, patrocinata inoltre da: Genova 2004, Fondazione Cristoforo Colombo, CSA della Spezia, Comune e Provincia della Spezia e realizzata in collaborazione con l\u2019Istituzione per i Servizi Culturali della Spezia.\nDal 2005 usufruisce di un assegno vitalizio annuo di 18000 euro in applicazione della Legge Bacchelli.\nPartecipa nel 2006, con una relazione intitolata \u201cAlphonse Karr alla Spezia\u201d, al Convegno Internazionale \u201cLa storia del viaggio nel Golfo fra Francia e Germania\u201d, organizzato dall\u2019Associazione culturale Italia Francia/Alliance Francaise, con il patrocinio della Fondazione della Cassa di Risparmio della Spezia, del Ministero degli Affari Esteri della Repubblica Federale Tedesca, del Ministero degli Affari Esteri della Repubblica francese. Collabora con due schede su Luigi d\u2019Isengard e su Luigi d\u2019Isengard jr. al Dizionario biografico De Liguri Consulta Ligure 2007.\nIl 13 dicembre 2016 riceve il titolo di accademica da parte dell'Accademia lunigianese di scienze Giovanni Capellini della Spezia.\nPubblicazioni.\nCollaborazioni.\nIl Telegrafo (1953/54); La Voce Adriatica (1953); La Nazione (1954/1955); La Nazione Sera (1961/1962); \u00a0Il Secolo XIX (1984/1989); La Nazione (1989/1995).\nDal 1991 al 1995 ha collaborato alla Terza Pagina del \u201cRoma\u201d.\n\u201cL\u2019Italiano\u201d, dal 1973 al 1989, anno di cessazione della rivista. In essa \u00e8 stata titolare di una rubrica di scritti di critica d\u2019arte e/o letteraria con regolare uscita in ogni numero (mensile).. \u201c\"Arthos\"\u201d rivista trimestrale e poi semestrale di Studio Tradizionali dal 1972 (nr. 1) alla chiusura (nr. 34 del Novembre 1990).. \u201cGRAAL\u201d; \u201cD\u2019ARS\u201d; \u201cIl Francescano\u201d; \u201cL\u2019Agave\u201d; \u201cLa Spezia Oggi\u201d; \u201cLa Spezia - Rivista del Comune\u201d - \u201cForum\u201d - \u201cLiguria\u201d - \u201cArtestampo\u201d - \u201cPonente d\u2019Italia\u201d.\nPremi speciali, menzioni d'onore, medaglie.\n \u2013 Opere Prime 1961; Pea-Alpi Apuane 1963; \"Sulmona\" 1966; \"Orvieto\" 1975; \"Citt\u00e0 di Mortara\" Sez. Ecologia; 1975; \"Cassino\" 1976; \"Citt\u00e0 di Marineo\" 1976; \"Ravenna\" 1976; \"Michele Cima\" 1977; \"Citt\u00e0 di Pompei\" 1978; Coppa Lerici Pea 1975; Coppa Lerici Pea 1976; Finalista al Premio \"Il Ceppo\" 1980; Premio \"Lucanto-Lorica\" 1980; Gallicanum 1980 - Libere Proiezioni; \"Mario Rapisardi\" 1980; Teleradio Mortara 1981; Premio Lunigiana 1993.\nRiconoscimenti per l'attivit\u00e0.\n\u00c8 presente in numerose antologie, fra cui:"}
{"id": "2186292", "revid": "76963", "url": "https://it.wikipedia.org/wiki?curid=2186292", "title": "Robert Spencer, II conte di Sunderland", "text": "Fu costretto a fuggire dall'Inghilterra nel 1688, ma in seguito si riconcili\u00f2 con il nuovo regime dopo la rivoluzione di quell'anno. Successivamente, assunse un ruolo pi\u00f9 disinteressato come consigliere della Corona, non cercando n\u00e9 un incarico n\u00e9 un favore. Non fece mostra di alcuna lealt\u00e0 verso i partiti, ma fu devoto agli interessi del suo paese, per come li vedeva. Per i costumi libertini della corte della Restaurazione, la sua vita privata fu notevolmente morigerata, il che gli valse il favore del pi\u00f9 sobrio stato guglielmita.\nBiografia.\nPrimi anni.\nNato a Parigi il 5 settembre del 1641, fu un uomo di Stato e diplomatico inglese. Era il figlio di Henry Spencer, I conte di Sunderland, deceduto durante la Guerra civile inglese mentre combatteva per la causa realista, e di lady Dorothy Sidney. Robert eredit\u00f2 il titolo del padre a soli tre anni, divenendo barone Spencer di Wormleighton e conte di Sunderland. Giovane entr\u00f2 nell'esercito inglese, servendo nel ruolo di capitano sotto il comando del principe Rupert del Palatinato, nipote di re Carlo I Stuart. Nel 1665, poco dopo il matrimonio fu inviato a Madrid come ambasciatore tra il 1671 e il 1672. In seguito fu a Parigi (1672-1673) e nelle Sette Provincie Unite (1673). Tornato a Londra fu ammesso come Gentleman of the Bedchamber, incaric\u00f2 che ricopr\u00ec sino al 1679. In seguito entr\u00f2 a far parte del Consiglio privato e divenne Segretario di Stato per il Dipartimento del Nord (antesignano dell'attuale Ministero degli esteri). Poco dopo venne rimandato a Parigi come ambasciatore straordinario.\nLe sue capacit\u00e0 politiche e il suo carattere energico gli procurarono una rapida ascesa: persino il vescovo Burnet, che non lo apprezzava, lod\u00f2 la sua abilit\u00e0 politica e il suo \"apprendimento rapido e pronto e la sua rapidit\u00e0 di decisione\". Fu accusato da alcuni di ambire ad incarichi semplicemente per il salario, per sostenere il suo stile di vita, a quanto pare stravagante. Nonostante la sua vita altrimenti irreprensibile ebbe infatti un debole per il gioco d'azzardo, che spesso lo indebit\u00f2, e una passione per l'arte. Fu un avido collezionista di dipinti, e apport\u00f2 vaste modifiche ad Althorp, ma la sua vita privata era sobria, ed era personalmente poco costosa.\nAlla corte degli Stuart.\nSebbene fosse ritenuto un francofilo, durante la missione diplomatica in Francia cerc\u00f2 di trovare nuovi alleati all'Inghilterra, e persino di creare una grande alleanza delle potenze europee contro l'espansionismo di Luigi XIV, ma a parte un trattato stipulato con la Spagna nel 1680, il progetto non venne portato avanti.\nEbbe aspri scontri in pi\u00f9 occasioni con l'ambasciatore francese Paul Barillon, anche a causa del suo ben noto cattivo carattere: quando Luigi XIV di Francia non riusc\u00ec a dare alcun aiuto a Giacomo II contro la Ribellione di Monmouth del 1685, Sunderland disse al Barillon \"il Re vostro signore potrebbe avere piani che non riesco a discernere, ma spero che metter\u00e0 le cose a posto chiarendo che tutto ci\u00f2 \u00e8 stato un malinteso\". Una volta si scontr\u00f2 con l'ambasciatore per aver accusato il re di Francia di non essere intervenuto in difesa del cugino Giacomo II, durante la Ribellione di Monmouth, una sollevazione capeggiata dal figlio naturale primogenito del defunto Carlo II, il duca di Monmouth, che tent\u00f2 di impadronirsi del trono; in un'altra occasione replic\u00f2 sarcasticamente al Barillon, il quale sosteneva che Luigi XIV ambiva alla pace europea, affermando che \"Tutti ambiscono alla pace finch\u00e9 non hanno un buon motivo per romperla\". Sunderland riusc\u00ec infine a far allontanare dalla Corte il suo rivale dopo aver rivelato che lo stesso Barillon aveva silurato un trattato Anglo-olandese. Fu anche Luogotenente dello Staffordshire, durante la minore et\u00e0 di lord Shrewsbury, fino al 1681 . In quell'anno infatti, in quanto sostenitore, a differenza dello zio lord Teviot, dell'Exclusion Bill che proponeva di eliminare il duca di York Giacomo dalla successione al trono, perse il favore di re Carlo II Stuart (che defin\u00ec il voto favorevole di Sunderland addirittura un \"bacio di Giuda\"). Solo l'intervento della favorita del re, Louise de K\u00e9rouaille, duchessa di Portsmouth, gli permise di tornare sulla scena politica. Tra il 1682 e il 1688 serv\u00ec infatti a pi\u00f9 riprese come Segretario di Stato per il Dipartimento del Sud (antenato del Ministero degli Interni), Luogotenente del Warwickshire e Lord Presidente del Consiglio, allora la carica politica pi\u00f9 elevata in Gran Bretagna.\nDurante il regno di Giacomo II Sunderland divenne il pi\u00f9 importante consigliere della Corona, ospitando anche varie volte il sovrano ad Althorp: nel 1687 si convert\u00ec al cattolicesimo e divenne cavaliere dell'Ordine della Giarrettiera; lo stesso anno fu tra i firmatari di un provvedimento voluto da Giacomo che incoraggiava l'emigrazione protestante nella colonia inglese della Virginia, in America settentrionale. Quando il re si rispos\u00f2 con la principessa cattolica italiana Maria Beatrice d'Este, lord Sunderland ne divenne un confidente, insieme alla moglie Anne, ma era vicina anche la rottura con Giacomo II. Dopo essersi attirato l'astio dell'opinione pubblica per aver fornito prove in processo contro sette vescovi anglicani ostili alla politica filo-cattolica del re, il conte si attir\u00f2 anche l'antipatia di quest'ultimo, per avergli consigliato di allontanare la sua amante Catherine Sedley; nell'ottobre del 1688 venne destituito. Per l'occasione il re gli scrisse: \"Avete il mio perdono. Spero che sarete pi\u00f9 fedele al vostro prossimo padrone di quanto lo siate stato con me\".\nIl regno di Guglielmo d'Orange.\nPoco dopo lo stesso Giacomo venne detronizzato dalla Gloriosa Rivoluzione (tra i Sette Immortali che siglarono l'invito a Guglielmo d'Orange era presente anche lo zio di Sunderland, lord Romney), e il conte, ancora troppo legato al passato regime e altamente impopolare per le sue presunte simpatie verso l'assolutismo, fugg\u00ec nei Paesi Bassi, a Utrecht. Ma non era uomo da restare fuori dalla scena a lungo: si mise subito in contatto con sir John Churchill, anche lui un tempo molto vicino al sovrano deposto, la cui moglie Sarah era intima amica di sua moglie Anne, scrivendogli una lettera in cui gli chiedeva di intercedere per lui presso il nuovo re Guglielmo III. A impetrare la sua causa furono anche influenti amici di vecchia data, come il cronista John Evelyn o Thomas Tenison: ma fu in gran parte grazie all'opera del cognato lord Halifax, marito di sua sorella Dorothy e uno dei pi\u00f9 importanti consiglieri del nuovo monarca, che Sunderland ottenne infine il perdono reale nel 1691 e pot\u00e9 fare ritorno in Patria. Riprese immediatamente il suo seggio alla Camera dei Lords e Guglielmo lo and\u00f2 a visitare ad Althorp, come gi\u00e0 aveva fatto Giacomo II; qui i due discussero dei maggiori problemi della politica inglese dell'epoca e Guglielmo impar\u00f2 ad apprezzare la franchezza e la mancanza di adulazione di Sunderland, in parte dovute alla rudezza del suo carattere che tante critiche gli aveva procurato. Lo stesso Guglielmo aveva un carattere rude ma non vendicativo, e non consider\u00f2 con sfavore la passata vicinanza di Sunderland al deposto re Giacomo; questi, dal canto suo, afferm\u00f2 che il conte era l'unico tra i suoi passati consiglieri che non poteva perdonare. Una volta, quando Guglielmo disse che, mentre i Whigs gli erano personalmente pi\u00f9 graditi dei Tories, ma questi ultimi erano pi\u00f9 fedeli alla Monarchia, Sunderland rispose astutamente: \"\"Ma dovete considerare che non siete il loro Monarca\". Scrisse persino una lettera in cui diceva al re che se i suoi ministri non erano adatti al suo servizio, era colpa sua se non sceglieva uomini migliori.\nInoltre lord Sunderland si guadagn\u00f2 definitivamente la fiducia del re riuscendo a riconciliarlo con la cognata Anna, sorella di sua moglie Maria. Il conte us\u00f2 la sua rinnovata influenza per favorire il partito Whig, che sar\u00e0 poi anche quello dei suoi discendenti fino al XIX secolo; nell'aprile del 1697 assunse la carica di Lord Ciambellano e per breve tempo quella di Lord Justice ma la generale diffidenza da cui era circondato, a causa del suo passato, unita all'avanzare dell'et\u00e0, lo convinse ad abbandonare la scena pubblica.\nLa notevole mancanza di buone maniere procur\u00f2 a Sunderland numerosi nemici: il vescovo Burnet scrisse che \"Si scaldava troppo, parlava liberamente sia di persone che di eventi e si fece molti nemici trattando sprezzantemente coloro che pensavano in modo differente dal suo\"\". La sua notevole capacit\u00e0 di adattarsi alla successione di tre diversi monarchi fu considerata una colpa piuttosto che una virt\u00f9: come osserv\u00f2 sempre Gilbert Burnet \"\"a causa della sua slealt\u00e0 perse molto, tanto che anche coloro che ne stimavano le doti facevano poco affidamento sulla sua probit\u00e0\"\".\nNell'inverno del 1697 fu anche coinvolto in uno scandalo a causa del genero lord Clancarty, marito della figlia Elizabeth, un giacobita irlandese che fugg\u00ec dalla Torre di Londra e trov\u00f2 brevemente rifugio in casa Spencer, prima di essere nuovamente arrestato dal cognato Charles; l'episodio non ebbe conseguenze, ma acceler\u00f2 il declino politico del conte di Sunderland. Ritiratosi a vita privata ad Althorp, qui mor\u00ec il 25 settembre del 1702, poco dopo aver compiuto 61 anni. Ebbe come successore il figlio maggiore Charles, terzo conte di Sunderland.\nMatrimonio.\nSpos\u00f2, il 10 giugno 1665, Anne Digby, figlia di George Digby, II conte di Bristol, e di sua moglie, Lady Anne Russell. Ebbero cinque figli:"}
{"id": "2186293", "revid": "72396", "url": "https://it.wikipedia.org/wiki?curid=2186293", "title": "Commissione Vigilanza", "text": ""}
{"id": "2186295", "revid": "729019", "url": "https://it.wikipedia.org/wiki?curid=2186295", "title": "Acnitis", "text": "L'acnitis, detta anche tubercolosi ulceronecrotica o tubercolosi papulonecrotica, \u00e8 una forma di tubercolosi cutanea cronica ad evoluzione necrotica. Si manifesta con eruzioni papulo-nodulari di color rosso violaceo dure e non dolorose, simili ad un'acne diffusa, localizzate principalmente sul volto .\nGli elementi papulo-nodulari evolvono verso la necrosi, creando piccole ulcerazioni con crosta nerastra.\nLa dermatosi tende a recidivare con gittate ricorrenti che si prolungano per anni."}
{"id": "2186296", "revid": "320578", "url": "https://it.wikipedia.org/wiki?curid=2186296", "title": "Frazioni di Treviglio", "text": ""}
{"id": "2186298", "revid": "307923", "url": "https://it.wikipedia.org/wiki?curid=2186298", "title": "Stefano Murialdo", "text": "Biografia.\nStefano Murialdo (soprannominato anche Crocetto) nella sua carriera ha prodotto sculture di soggetto sacro conservate in chiese e oratori di Savona e dintorni."}
{"id": "2186299", "revid": "1784425", "url": "https://it.wikipedia.org/wiki?curid=2186299", "title": "Konstantinos Demertzis", "text": "Comp\u00ec gli studi giuridici all'Universit\u00e0 Nazionale Capodistriana di Atene e all'Universit\u00e0 Ludwig Maximilian di Monaco, divenendo nel 1928 docente di diritto di famiglia. Nel 1910 era stato eletto senatore e nel biennio 1913-1914 era divenuto ministro nel governo presieduto da Eleutherios Venizelos.\nIl 30 novembre 1935 fu designato a capo di un governo provvisorio, durante una fase molto confusa della politica ellenica in cui nessuno dei due grandi partiti greci dell'epoca, il Partito Liberale (\"Komma Fileleftheron\") e il Partito Populista (\"Laiko Komma\"), aveva una salda maggioranza in Parlamento.\nDovette subire le forti pressioni del governo britannico, per opera dell'ambasciatore Waterlow, affinch\u00e9 la Grecia onorasse i suoi impegni relativamente ai forti debiti contratti e il cui pagamento era stato ritardato probabilmente anche a causa del raffreddamento dei rapporti anglo-greci negli anni del conflitto italo-etiopico.\nMor\u00ec, durante il suo mandato per una crisi cardiaca sopraggiunta il 13 aprile 1936; il sovrano Giorgio II di Grecia nomin\u00f2 a capo del Governo, Ioannis Metaxas che diverr\u00e0 poi dittatore del paese."}
{"id": "2186302", "revid": "1924342", "url": "https://it.wikipedia.org/wiki?curid=2186302", "title": "All I Wanna Do", "text": ""}
{"id": "2186309", "revid": "174925", "url": "https://it.wikipedia.org/wiki?curid=2186309", "title": "Epuloni", "text": ""}
{"id": "2186310", "revid": "1543377", "url": "https://it.wikipedia.org/wiki?curid=2186310", "title": "Comme des Gar\u00e7ons", "text": "Comme des Gar\u00e7ons, , \u00e8 una casa di moda giapponese fondata dalla stilista Rei Kawakubo. Comme des Gar\u00e7ons ha la propria sede ad Aoyama, Tokyo e conta approssimativamente 200 punti vendita in tutto il mondo.\nStoria.\nFondata a Tokyo da Rei Kawakubo nel 1969, e stabilitasi come azienda nel 1973, Comme des Gar\u00e7ons diventa un marchio moda femminile di successo nel corso degli anni settanta, affiancando alla propria produzione anche abbigliamento maschile nel 1978. Nel 1981 le collezioni Comme des Gar\u00e7ons debuttano a Parigi, attirando grande attenzione dei media, e distinguendosi per l'essere monocromatico ed asimmetrico.\nFra i collaboratori storici di Rei Kawakubo, alcuni come Junya Watanabe e, pi\u00f9 recentemente, Tao Kurihara dopo l'esperienza con Comme des Gar\u00e7ons, hanno creato dei propri marchi di moda. Inoltre, nel corso degli anni Comme des Gar\u00e7ons ha collaborato con diverse importanti aziende di abbigliamento, per la realizzazione di collezioni esclusive. Si ricordano Levi's, Lacoste, Fred Perry, The North Face, Nike, Inc., Moncler e pi\u00f9 recentemente Supreme NYC e H&amp;M.\nComme des Gar\u00e7ons produce anche una linea di profumi unisex, che nello spirito della azienda si presentano in maniera del tutto non convenzionale. Il primo profumo, \"Comme Des Gar\u00e7ons\" \u00e8 stato immesso su mercato nel 1994. Nel 1998 \u00e8 stato lanciato \"Odeur 53\", definito dalla stessa azienda come \"anti profumo\".\nBoutique Comme des Gar\u00e7ons si trovano a Londra, Parigi, New York, Berlino, Pechino, Hong Kong, Tokyo, Kyoto, Osaka e Fukuoka. A Parigi \u00e8 presente anche una profumeria Comme des Gar\u00e7ons."}
{"id": "2186312", "revid": "339392", "url": "https://it.wikipedia.org/wiki?curid=2186312", "title": "Rai Click TV", "text": ""}
{"id": "2186314", "revid": "1745361", "url": "https://it.wikipedia.org/wiki?curid=2186314", "title": "Fiabe italiane", "text": "Fiabe italiane \u00e8 una raccolta di fiabe italiane di Italo Calvino uscita nel 1956 nella collana \"I millenni\" di Einaudi.\nIl titolo completo dell'opera, che ne chiarisce la natura, \u00e8 \"Fiabe italiane raccolte dalla tradizione popolare durante gli ultimi cento anni e trascritte in lingua dai vari dialetti da Italo Calvino\".\nVersioni nostrane di fiabe celebri.\nAlcune fiabe non sono altro che versioni regionali di opere ormai divenute dei classici della letteratura per l'infanzia: \"La Bella e la Bestia\" (\"Bellinda e il Mostro\"), \"I tre porcellini\" (\"Le tre casette\", \"Le ochine\"), \"Barbabl\u00f9\" (\"Il naso d'argento\", \"Le tre raccoglitrici di cicorie\"), \"Cappuccetto Rosso\" (\"La finta nonna\", \"Zio Lupo\"), \"Cenerentola\" (\"Grattula Beddattula\"), \"Biancaneve\" (\"La Bella Venezia\"), \"La bella addormentata\" (\"La bella addormentata e i suoi figli\"), \"Pollicino\" (\"Cecino\"). \nAltre fiabe sono la rivisitazione di miti, come quello di Danae, di Perseo (con la Medusa e le Graie), di Ulisse e Polifemo.\nI motivi ricorrenti.\nAlcuni motivi ricorrono in queste fiabe, alcuni pi\u00f9 sporadicamente, altri pi\u00f9 frequentemente. Ad esempio:\nI pi\u00f9 ricorrenti sono:\nAltri motivi che ricorrono sono: il giovane calato nel pozzo per liberare la principessa, e abbandonato; il pappagallo che raccontando storie salva la castit\u00e0 d'una fanciulla; il cibo insapore dato al padre che aveva criticato dei commenti sul sale della figlia; l'eroe che si aiuta con solo la forza delle sue braccia; il figlio dell'orco o un cavallo (o cavallina) che aiuta a superare delle prove; l'alloppiatura della bevanda come narcotico, escamotage per impedire a un personaggio osteggiato che impedisca gli intrighi o le fughe di chi lo mette in difficolt\u00e0."}
{"id": "2186316", "revid": "770813", "url": "https://it.wikipedia.org/wiki?curid=2186316", "title": "Luftstreitkr\u00e4fte (Austria)", "text": "Luftstreitkr\u00e4fte, tradotto dalla lingua tedesca Forze aeree (in lingua inglese \"Air Force\"), \u00e8 l'aeronautica militare delle forze armate austriache.\nRifondata nel 1955, a causa delle clausole dettate dalla vittoria alleata alla fine della seconda guerra mondiale, ne eredita le tradizioni militari delle precedenti \"Luftwaffen Kommando \u00d6sterreich\", come conseguenza dell'Anschluss, nel periodo dal 1938 al 1945, quando il paese era stato annesso alla Germania nazista, ed \"Heimwehr Flieger Korps\" fondata nel 1927 ed esistita formalmente sino all'Anschluss.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nOrganizzazione attuale.\nAttualmente le \u00f6sterreichischen Luftstreitkr\u00e4fte \u00e8 strutturata in:\nDal \"Luftraum\u00fcberwachung Kommando\" dipendono:\n\u00c8 prevista la chiusura della base di Graz-Thalerof.\nDal \"Luftunterst\u00fctzung Kommando\" dipendono, \nDal \"Flieger und Fliegerabwehrschule Kommando\" dipendono:\nAddestramento piloti.\nI piloti d'aereo iniziano tutti l'addestramento sul PC-7, poi i piloti da caccia proseguono con l'addestramento avanzato sul J-105, in seguito vengono inviati alla scuola NATO di Moose Jaw in Canada dove volano su Hawk Mk.115, al ritorno completano l'addestramento con la conversione operativa sul Typhoon in Germania al JG73 della Luftwaffe.\nI piloti da trasporto dopo l'addestramento iniziale sul PC-7 passano al PC-6, i pi\u00f9 esperti in seguito possono essere destinati agli Hercules.\nI piloti d'elicottero iniziano l'addestramento sull'Alouette, in seguito eseguono la conversione operativa sempre su Alouette, AB-212 o Kiowa, solo piloti con almeno tre anni e mille ore di volo su elicottero possono essere destinati ai Black Hawk.\nProgrammi futuri.\nLa \u00d6sterreichische Luftstreitkr\u00e4fte sta valutando dei cambiamenti al programma d'addestramento per i piloti da caccia, sono in corso contatti con l'Aeronautica Militare per inviare gli allievi piloti non pi\u00f9 a Moose Jaw ma al 61\u00ba Stormo di Galatina (Lecce) e poi al 4\u00ba Stormo di Grosseto per la conversione operativa sul Typhoon.\nData l'obsolescenza dei J-105, si sta valutando l'opportunit\u00e0 di un programma di aggiornamento o della sostituzione con un nuovo addestratore avanzato, in particolare con l'Aermacchi M-346.\nIl battaglione radar ricever\u00e0 dei nuovi radar RAT31DL di produzione Selex Sistemi Integrati, \u00e8 prevista l'operativit\u00e0 nel 2011."}
{"id": "2186324", "revid": "339392", "url": "https://it.wikipedia.org/wiki?curid=2186324", "title": "Aeronautica militare austriaca", "text": ""}
{"id": "2186325", "revid": "339392", "url": "https://it.wikipedia.org/wiki?curid=2186325", "title": "Austrian Air Force", "text": ""}
{"id": "2186328", "revid": "1305772", "url": "https://it.wikipedia.org/wiki?curid=2186328", "title": "Can't Cry Anymore", "text": "Can't Cry Anymore \u00e8 un brano della musicista statunitense Sheryl Crow, contenuto nell'album d'esordio Tuesday Night Music Club del 1993.\nIl brano.\nVenne lanciato come singolo nel 1995, riscuotendo un \"timido\" apprezzamento da parte del pubblico: non riusc\u00ec infatti a salire oltre la 36\u00ba posto nella Billboard Hot 100 negli Stati Uniti e il 33\u00ba posto nella classifica Official Singles Chart nel Regno Unito, raggiunse invece il 3\u00ba posto in Canada.\nVideo.\nIl Videoclip del brano, diretto da Elizabeth Bailey, alterna scene a colori con altre in bianco e nero e mostra Sheryl durante un suo \"tour\" alle prese con vari strumenti: la chitarra acustica, elettrica, il piano elettrico e la fisarmonica."}
{"id": "2186331", "revid": "21490258", "url": "https://it.wikipedia.org/wiki?curid=2186331", "title": "Dinariche", "text": ""}
{"id": "2186332", "revid": "729019", "url": "https://it.wikipedia.org/wiki?curid=2186332", "title": "Patrick Tabacco", "text": "Biografia.\nCresciuto nelle giovanili dell'Auch (Gers), poi a Nizza, debutt\u00f2 nel rugby professionistico nel 1997 nel Colomiers, con cui giunse fino alla finale di Heineken Cup nel 1999 e a quella del campionato francese nel 2000, poi persa contro lo Stade fran\u00e7ais.\nFu proprio il club parigino a ingaggiare Tabacco nella stagione successiva, la prima di quattro, durante le quali si laure\u00f2 due volte campione di Francia e una volta ancora finalista di Heineken Cup, nel 2001, nonch\u00e9 finalista di Challenge Cup 2004/05.\nEsord\u00ec in Nazionale francese nel 2001, nel corso dei \"test\" di met\u00e0 anno, contro il , e prese parte ai tornei del Sei Nazioni 2003 e ; fu anche convocato per la in Australia, nel corso della quale disput\u00f2 4 incontri, tra cui la finale per il 3\u00ba posto, persa contro la .\nDopo un biennio al Pau e un altro al Castres, nel 2008 Tabacco ha abbandonato il rugby professionistico per giocare e allenare a L\u2019Isle-Jourdain, cittadina del Gers dove si trova anche la sua impresa di commercio di cimeli sportivi (in particolare di maglie di rugby incorniciate, relative a eventi storici della disciplina)."}
{"id": "2186334", "revid": "339392", "url": "https://it.wikipedia.org/wiki?curid=2186334", "title": "Ajah Nera", "text": ""}
{"id": "2186335", "revid": "339392", "url": "https://it.wikipedia.org/wiki?curid=2186335", "title": "Ajah Rossa", "text": ""}
{"id": "2186336", "revid": "110157", "url": "https://it.wikipedia.org/wiki?curid=2186336", "title": "See Saw", "text": "See Saw \u00e8 una canzone R&amp;B scritta da Don Covay e Steve Cropper e registrata da Aretha Franklin, pubblicata come singolo nel 1968 ed inclusa nell'album \"Aretha Now\"."}
{"id": "2186338", "revid": "1573940", "url": "https://it.wikipedia.org/wiki?curid=2186338", "title": "Podilymbus podiceps", "text": "Il podilimbo (Podilymbus podiceps ()) \u00e8 un piccolo uccello appartenente alla famiglia Podicipedidae. Dopo l'estinzione del podilimbo gigante (\"Podilymbus gigas\"), rimane l'unico rappresentante vivente del genere \"Podilymbus\".\nDescrizione.\nIl podilimbo \u00e8 un piccolo svasso di 31\u201338\u00a0cm di lunghezza, 253-568\u00a0g di peso e con un'apertura alare di 42\u201365\u00a0cm. I due sessi non presentano dimorfismo sessuale. Il piumaggio \u00e8 di colore bruno o grigio, possiede un becco bluastro corto e conico che in estate presenta una spessa banda nera al centro. Nello stesso periodo anche mento e gola sono neri. In inverno invece vengono sostituiti da una livrea bianca. I giovani somigliano agli adulti in abito invernale ma hanno una macchia bianca striata di bruno sulle guance e il becco di color bruno-gialliccio senza la banda nera.\nBiologia.\nVive in coppie e si associa con altri uccelli di palude. Vola di rado, preferendo nuotare e andare in immersione in caso di emergenza.\nVoce.\nNon \u00e8 un uccello particolarmente loquace. Il richiamo del maschio, simile a un cau-cau-cau, si pu\u00f2 sentire solo durante il periodo riproduttivo.\nRiproduzione.\nIl podilimbo costruisce un nido galleggiante con piante acquatiche ancorato alle canne. Quando i genitori non sono presenti, esso viene ricoperto con ulteriore vegetazione per mimetizzarlo. La femmina depone da 2 a 10 uova con colorazione iniziale bianco-azzurra che diviene bruno-rossiccia a causa dei pigmenti depositati dalla vegetazione con cui i genitori ricoprono la covata. L'incubazione, che inizia a met\u00e0 marzo, dura 23 giorni.\nAlimentazione.\nSi nutre di pesci di piccole dimensioni (anguille, pesci gatto, carpe), libellule, formiche, coleotteri e altri invertebrati, rane e girini. Per aiutare la digestione e prevenire ferite da parte di piccole ossa, il podilimbo ingerisce le proprie penne.\nMovimenti.\nSono uccelli sedentari, ma d'inverno le popolazioni che nidificano in regioni dove l'acqua arriva a gelare si spostano in zone pi\u00f9 calde.\nDistribuzione e habitat.\n\u00c8 presente in tutto il continente americano, dal Canada all'Argentina. Raramente lo si incontra di passaggio lungo le coste occidentali europee.\nA differenza degli altri svassi, il podilimbo preferisce stagni, paludi e torrenti lenti con presenza di vegetazione. Durante il periodo invernale lo si trova anche in acque salmastre o presso le coste.\nTassonomia.\n\"Podilymbus podiceps\" ha tre sottospecie:"}
{"id": "2186340", "revid": "339392", "url": "https://it.wikipedia.org/wiki?curid=2186340", "title": "Forze aeree austriache", "text": ""}
{"id": "2186341", "revid": "838137", "url": "https://it.wikipedia.org/wiki?curid=2186341", "title": "Piano americano", "text": ""}
{"id": "2186343", "revid": "76963", "url": "https://it.wikipedia.org/wiki?curid=2186343", "title": "Eihi Shiina", "text": "Biografia.\nNel 1995 la Shiina ottenne il suo primo grande lavoro nel mondo della moda, lavorando per la Benetton, e successivamente rappresent\u00f2 il Giappone per la Elite Model Management. \nNel 1998 debutt\u00f2 nel cinema, interpretando un ruolo nel film drammatico \"Open House\". Nel 1999 interpret\u00f2 il ruolo della protagonista in \"Audition\", diretto da Takashi Miike, e a questa interpretazione fecero seguito altri otto film, tra cui lo splatter \"Tokyo Gore Police\". \nLa Shiina ha anche pubblicato un libro di fotografie e poesie, intitolato \"No Filter, Only Eyes\", uscito nel 1998.\nDoppiatrici italiane.\nNella versione in italiano dei suoi film, Eihi Shiina \u00e8 stata doppiata da:"}
{"id": "2186347", "revid": "125965132", "url": "https://it.wikipedia.org/wiki?curid=2186347", "title": "Annagrazia Calabria", "text": "Biografia.\nNipote di Carlo Calabria (\"European Head of M&amp;A\" di Merrill Lynch), figlia di Luigi Calabria (ex direttore finanziario di Leonardo-Finmeccanica) e Cynthia Alfonsi (coordinatrice regionale del Lazio del movimento \"Azzurro Donna\"), fin dall'adolescenza Annagrazia Calabria frequenta il miniclub azzurro di Forza Italia a Roma.\nNel 2006 si laurea in giurisprudenza alla LUISS Guido Carli della capitale, svolgendo quindi il praticantato presso la sede romana dello studio legale Allen &amp; Overy. \u00c8 stata segretario del comitato scientifico della Fondazione Italia USA dal 2008 al 2014. Nel 2009 entra a far parte dell'Aspen Institute in qualit\u00e0 di Aspen Junior Fellow.\nAttivit\u00e0 politica.\nAlle elezioni amministrative del 2001, all'et\u00e0 di 19 anni, si candida a consigliere comunale per il comune di Roma, presentandosi nella lista \"Roma Nostra\" a sostegno della candidatura dell'europarlamentare Antonio Tajani a sindaco di Roma, ottenendo solo 135 voti di preferenza, e continua poi la sua militanza politica nel movimento di Forza Italia - Giovani per la Libert\u00e0 all'interno del quale \u00e8 presidente della commissione per le politiche giovanili nel coordinamento regionale del Lazio.\nElezione a deputato.\nCandidata alle elezioni politiche del 2008 nella lista de Il Popolo della Libert\u00e0 nella circoscrizione Lazio 1, l'11 giugno 2008, a 26 anni, diviene la pi\u00f9 giovane deputata della XVI Legislatura, subentrando a Gianni Alemanno, eletto sindaco di Roma. Fa parte del gruppo parlamentare del PdL. Il 19 gennaio 2009 aderisce all'appello lanciato dal Partito Radicale Transnazionale che, sull'esempio di quanto fatto negli Stati Uniti dal \"comitato inaugurale\" di Barack Obama, invita i cittadini italiani a dedicare un giorno di servizio alla propria comunit\u00e0. Il 27 marzo 2009 il suo intervento apre il congresso fondativo del Popolo della Libert\u00e0.\nIl 17 dicembre 2010 viene nominata da Silvio Berlusconi coordinatrice nazionale della Giovane Italia, dopo le dimissioni del precedente coordinatore, il consigliere regionale del Lazio Francesco Pasquali, passato a Futuro e Libert\u00e0 per l'Italia. Calabria affianca cos\u00ec il Presidente Nazionale Giorgia Meloni alla guida dell'organizzazione politica giovanile.\nLa nomina di Annagrazia Calabria a coordinatrice nazionale della Giovane Italia ha causato all'interno del Popolo della Libert\u00e0 una serie di prese di posizione critiche da parte di Virgilio Falco, gi\u00e0 coordinatore nazionale della struttura studentesca della Giovane Italia e componente della direzione nazionale del movimento giovanile, il quale ha rassegnato le sue \"dimissioni irrevocabili\" da tutte le cariche di partito il 10 febbraio 2011 rimproverando alla parlamentare la mancanza di preparazione politica, di un passato da militante vera nel partito, e di esperienza sul territorio in amministrazioni locali.\nAlle elezioni politiche del febbraio 2013 \u00e8 rieletta alla Camera dei deputati nella circoscrizione Piemonte 1 per il PdL. Il 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Il 24 marzo 2014 diventa membro del Comitato di Presidenza di Forza Italia.\nAlle elezioni politiche del 2018 viene rieletta alla Camera dei deputati, nel collegio uninominale Roma-Castel Giubileo sostenuta dalla coalizione di centro-destra. Diventa vice presidente della Commissione Affari Costituzionali venendo confermata due anni pi\u00f9 tardi. L\u201911 novembre, in occasione del congresso di Forza Italia Giovani, lascia la guida del movimento a Stefano Cavedagna.\nLa sua attivit\u00e0 parlamentare si caratterizza per una grande attenzione ai temi della sicurezza."}
{"id": "2186348", "revid": "125592431", "url": "https://it.wikipedia.org/wiki?curid=2186348", "title": "A Place to Bury Strangers", "text": "Gli A Place to Bury Strangers sono un gruppo musicale statunitense, originario di New York e composto da Oliver Ackermann (voce, chitarra e basso), da John Fedowitz (basso, chitarra) e Sandra Fedowitz (batteria).\nIn passato hanno fatto parte della band, tra gli altri, Jono Mofo (basso), Dion Lunadon (basso, chitarra), Robi Gonzalez (batteria), Jay Space (batteria) e Lia Simone Braswell (batteria).\nStile.\nLa band ha un suono psichedelico, influenzato dal noise, dalle sonorit\u00e0 space rock e kraut rock e da un certo shoegaze tipico degli anni ottanta.\nCarriera.\nLa band inizia a lavorare nel 2001, ma le prime tracce vengono pubblicate solo nel 2006, anno in cui vengono pubblicati tre EP chiamati con tre diversi colori, ossia \"Red\", \"Blue\" e \"Green\". \nConseguentemente alla pubblicazione di questi EP, gli A Place to Bury Strangers vengono indicati come una delle migliori band alternative di New York da rinomati giornali, come il \"Washington Post\" e il \"New York Times\".\nNel 2007 \u00e8 stato pubblicato l'album d'esordio intitolato proprio \"A Place to Bury Strangers\" e messo in commercio dall'etichetta Killer Pimp. In seguito si esibiscono attraverso dei concerti promozionali insieme a band importanti quali The Jesus and Mary Chain, Black Rebel Motorcycle Club e Nine Inch Nails. Proprio una compilation di questi ultimi conterr\u00e0 il loro brano \"To Fix A Gash In Your Head\" (giugno 2008).\nNel 2009 la band firma per la Mute Records, che nel mese di ottobre pubblica il disco \"Exploding Head\". Il singolo \"In Your Heart\", cos\u00ec come tutto l'album, riscuote un buon successo.\nIl bassista Jono Mofo, nella primavera del 2010, decide di lasciare il gruppo e viene sostituito da Dion Lunadon.\nAll'inizio del 2012 viene pubblicato l'EP \"Onwards to the Hell\". In estate \u00e8 la volta del terzo LP, ossia \"Worship\", che si rivela in grado di consolidare la fama della band.\nIl 13 aprile 2018 la band rilascia il nuovo album da studio, \"Pinned\"."}
{"id": "2186349", "revid": "543975", "url": "https://it.wikipedia.org/wiki?curid=2186349", "title": "Daniele Ceva", "text": "Biografia.\nPartecipa nel 2005 alla trasmissione comica \"Settima Dimensione\" su LA7. Nel 2006 \u00e8 su Rai 2 con \"Caff\u00e8 Teatro Cabaret\". Sempre su Rai 2 nell'estate 2007 partecipa alla trasmissione comica \"Tribb\u00f9\", condotta da Alessandro Siani e Serena Garitta. A gennaio 2008 partecipa, anche se con scarsa fortuna, a \"Bravograzie - la Champions League del cabaret\", andata in onda su Rai 2 con la conduzione di Franco Neri e Maddalena Corvaglia. Sempre nel 2008 entra a far parte del cast del programma comico di Comedy Central \"Central Station\" nel ruolo di Fernando degli Abba. Dal 2009 \u00e8 uno dei comici del cast di \"Colorado\", trasmissione comica di Italia Uno.\nInsieme al trio Mancio e Stigma, dal 2009 organizza e conduce il laboratorio comico \"La Crotta della Commedia\", appuntamento settimanale di cabaret e comicit\u00e0 presso la sede dell'Associazione Culturale Cardinal Mercurino di Gattinara (Vc). Nel 2010 \u00e8 ospite della terza edizione italiana del Saturday Night Live su Italia 1, mentre nel 2011 diventa uno degli autori della quarta edizione. Il 2012 lo vede autore della quarta edizione di Central Station su Comedy Central e del nuovo programma, sempre di Comedy Central, Metropolis nella quale si esibisce anche come comico.\nDella sua collaborazione autorale si sono avvalsi vari comici e personaggi televisivi tra cui i Fichi d'India, Andrea Pellizzari, Giorgio Verduci, i Mancio e Stigma (EMO), Gene Gnocchi, Andrea Di Marco."}
{"id": "2186350", "revid": "729019", "url": "https://it.wikipedia.org/wiki?curid=2186350", "title": "Martonyi", "text": "Martonyi \u00e8 un comune dell'Ungheria di 520 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2186353", "revid": "767487", "url": "https://it.wikipedia.org/wiki?curid=2186353", "title": "M\u00e1lyi", "text": "M\u00e1lyi \u00e8 un comune dell'Ungheria di 4.209 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2186354", "revid": "300067", "url": "https://it.wikipedia.org/wiki?curid=2186354", "title": "Alfredo Rodrigues da Motta", "text": "Carriera.\nHa disputato con la nazionale di pallacanestro del Brasile le Olimpiadi di Londra 1948 e Helsinki 1952 e ha vinto una medaglia di bronzo.\nInoltre \u00e8 stato vicecampione del mondo a Brasile 1954. Ha giocato per il Flamengo."}
{"id": "2186356", "revid": "1305772", "url": "https://it.wikipedia.org/wiki?curid=2186356", "title": "Publio Cornelio Scipione (tribuno consolare 395 a.C.)", "text": "Magister Equitum.\nNel 396 a.C., durante la dittatura di Furio Camillo, fu il comandante della cavalleria nella guerra contro Veio.\nPrimo tribunato consolare.\nNel 395 a.C. fu eletto tribuno consolare con Publio Cornelio Maluginense Cosso, Cesone Fabio Ambusto, Lucio Furio Medullino, Quinto Servilio Fidenate e Marco Valerio Lactucino Massimo.\nAi due fratelli, Cornelio Maluginense e Cornelio Scipione, fu affidata la campagna contro i Falisci, che per\u00f2 non port\u00f2 ad alcun risultato concreto, mentre a Valerio Lactuciono e Quinto Servilio tocc\u00f2 in sorte quella contro i Capenati, che alla fine furono costretti a chiedere la pace a Roma.\nIn citt\u00e0, dove infuriavano le polemiche legate alla suddivisione del bottino ricavato dalla caduta di Veio dell'anno prima, si accese un'altra polemica, originata dalla proposta del tribuno della plebe Veio Tito Sicinio di trasferire parte della popolazione romana a Veio, proposta a cui i Senatori si opposero strenuamente.\nSecondo tribunato consolare.\nNel 394 a.C. fu eletto tribuno consolare con Marco Furio Camillo, Lucio Furio Medullino, Lucio Valerio Publicola, Spurio Postumio Albino Regillense e Gaio Emilio Mamercino.\nA Furio Camillo fu affidata la campagna contro i Falisci che si concluse con la resa di Falerii a Roma.\nA Gaio Emilio e Spurio Postumio fu invece affidata la campagna contro gli Equi. I due tribuni, dopo aver sbaragliato i nemici in campo aperto, decisero che mentre Gaio Emilio sarebbe rimasto a presidiare Verrugine, Spurio Postumio avrebbe saccheggiato le campagne degli Equi. Ma i romani, durante questa azione, furono sorpresi e sbaragliati da un attacco degli Equi.\nNonostante la sconfitta, e nonostante molti soldati di guarnigione a Verruggine, si erano rifugiati a Tuscolo, temendo un successivo attacco degli Equi, Postumio riusc\u00ec a riorganizzare l'esercito, e ad ottenere una nuova vittoria campale contro gli Equi."}
{"id": "2186364", "revid": "767487", "url": "https://it.wikipedia.org/wiki?curid=2186364", "title": "M\u00e1lyinka", "text": "M\u00e1lyinka \u00e8 un comune dell'Ungheria di 562 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2186368", "revid": "91792", "url": "https://it.wikipedia.org/wiki?curid=2186368", "title": "Duomo di Bobbio", "text": "Il duomo di Bobbio o concattedrale di Santa Maria Assunta, \u00e8 una chiesa parrocchiale di Bobbio in provincia di Piacenza, cattedrale fino al 1986 della diocesi di Bobbio, successivamente, fino al 1989, concattedrale dell'arcidiocesi di Genova-Bobbio, ora concattedrale della diocesi di Piacenza-Bobbio e sede del vicariato di Bobbio, Alta Val Trebbia, Aveto e Oltre Penice.\nSorge nel centro del tessuto urbano della cittadina, che si form\u00f2 poco per volta attorno alla vasta area fra l'abbazia di San Colombano e la piazza del Duomo: si tratta del borgo medioevale detto \"borgo intrinseco\", l'odierno centro storico, che conserv\u00f2 l'originale denominazione di \"Bobium\"..\nComplesso del duomo oltre alla chiesa cattedrale si compone di vari edifici, il Palazzo vescovile con il Museo diocesano della Cattedrale, i giardini e l'oratorio, ed il Vecchio seminario oggi sede degli \"Archivi storici bobiensi\" con il chiostro seicentesco.\nDalla parrocchia di Santa Maria Assunta dipendono le seguenti chiese o istituti: \nStoria.\nLa storia della nascita della cattedrale si connette con la nascita della diocesi di Bobbio come separata dal territorio abbaziale: la sede vescovile di Bobbio nacque il 14 febbraio del 1014 per opera dell'abate e poi vescovo Pietroaldo (999-1017), che risiedeva nell'abbazia, l'unione delle due cariche venne scissa dopo la morte di questi.\nNel 1017, il nuovo vescovo ed abate, Attone, decise di spostarsi temporaneamente nell'antica chiesa romana di Santa Maria (di cui rimangono i resti assieme alla torre detta \"del vescovo\" accanto al castello Malaspina-Dal Verme), nomin\u00f2 come abate Bosone, separando il vescovato dall'abbazia. Nel 1075, il vescovo conte Guarnerio (1073-1095) spost\u00f2 finalmente la sede della diocesi nella nuova cattedrale di Santa Maria Assunta, traslandone il nome ed il titolo dall'antica chiesa romana e prima sede diocesana.\nLa chiesa in stile romanico, fu costruita a partire dal 1070 e terminata dopo cinque anni, rimanendo pressoch\u00e9 immutata nella struttura fino al XIII secolo.\nVi era gi\u00e0 presente la cappella di San Giovanni, la struttura di tre navate era articolata in tre campate, l'ultima delle quali sovrastante il presbiterio e l'altare allora non sopraelevati, l'abside aveva forma circolare.\nLa copertura della cattedrale era inizialmente costituita da capriate lignee a vista sia nella navata che nei transetti, le finestre erano anguste con lieve strombatura, come \u00e8 possibile ancora osservare sulle murature esterne.\nIl fronte della chiesa era in posizione arretrata rispetto alle due torri laterali allora di altezza pressoch\u00e9 simile. La torre di sinistra era la vera torre campanaria originale e presentava in sommit\u00e0 una apertura in forma di trifora.\nSi accedeva alla chiesa quindi attraverso una scalinata esterna posta tra la quota della piazza, allora molto pi\u00f9 bassa e quella del pavimento interno. La scalinata era coperta da un porticato pronao.\nNel XIII secolo fu sopraelevato il pavimento e furono allungati lateralmente i due bracci del transetto e venne finalmente ultimata la copertura chiudendo alla vista le capriate grazie alla costruzione delle volte.\nNel 1226 \u00e8 realizzato il Palazzo Podestarile e sede del Podest\u00e0 e del Consiglio dei Reggenti, nel 1527 il comune ottiene il permesso del vescovo per sopraelevare la torre di destra e collocarvi l'orologio ed una delle due antiche campane che prima aveva nella torre maggiore di San Colombano. L'edificio era addossato alla torre sinistra del Duomo, venne distrutto nel 1927 allo scopo di allargare la piazza.\nNel 1370 viene creata la cappella di San Michele nella parte iniziale della navata di destra, dove sono ancora visibili tracce di pitture trecentesche. Nel 1378 sul fronte della torre di destra verso la piazza venne realizzata la bifora per dar luce all'oratorio episcopale del vescovo Lanfranchi.\nA partire dal 1448 vengono iniziati i lavori per la realizzazione della cripta, a cui si accedeva dal locale dell'attuale sacrestia, l'intervento rende necessaria una elevazione del pavimento del presbiterio.\nNel 1463 viene costruita la nuova facciata nella posizione attuale, allineandola alle due torri laterali. Viene innalzato il piano della piazza antistante per eliminare la pendenza verso la chiesa e le infiltrazioni di acqua piovana, coprendo la base delle torri di almeno un metro e mezzo di materiale di riporto e rifacendo quindi totalmente la scalinata centrale.\nDescrizione.\nL'attuale facciata, risalente al 1463, ha tre porte d'ingresso, con al centro l'ampio portale, prima delle modifiche del XVIII secolo, erano in stile gotico; sopra il portale in alto vi \u00e8 il grande rosone centrale.\nLa facciata \u00e8 incorniciata da due torri campanarie, quella di sinistra \u00e8 il vero e proprio campanile, quella di destra, pi\u00f9 bassa fu sopraelevata dal comune, porta l'orologio; furono ultimate nel 1532, nel XVII secolo quella di sinistra fu modificata nella forma attuale distruggendo l'antica trifora.\nSi entra scendendo alcuni gradini, la differenza di altezza deriva dalla sopraelevazione del livello della piazza.\nLa basilica \u00e8 a pianta a croce latina con cappelle perimetrali, coperte da volte a crociera costolonate; ha tre navate di sei campate laterali.\nGli affreschi risalgono alla fine del XIX secolo ad opera di Luigi Morgari, mentre le decorazioni bizantineggianti sono del 1896 da parte di Aristide Secchi.\nLa pavimentazione della chiesa \u00e8 rifatta dal vescovo Porrati nel 1905.\nNella cappella maggiore e nel presbiterio gli affreschi sono realizzati a partire dal 1723 dal pittore Francesco Porro, esponente del quadraturismo lombardo. \nIl motivo ripetuto rappresenta le varie fasi dell'Assunzione della Vergine Maria in cielo. La commissione \u00e8 del vescovo Ildefonso Manara.\nSubito a destra in fondo le scale vi \u00e8 la cappella di San Sebastiano, realizzata nel 1498 con un pavimento in ceramica e parte degli affreschi risalenti al 1507, la finestra che da sulla piazza fu realizzata a seguito di una pestilenza che determin\u00f2 la chiusura al culto e quindi consentiva ai fedeli di partecipare ai riti.\nSubito dopo vi \u00e8 un accesso al palazzo vescovile, dove un tempo vi era la cappella di San Michele. Sulla parete di fondo \u00e8 stato recentemente restaurato un frammento di affresco del XIV secolo rappresentante la crocifissione. Sul lato sinistra della cappella vi \u00e8 un'antica lapide tombale della famiglia Giorgi che ricorda la morte di \"Janote\", avvenuta il 21 febbraio 1462.\nDalla parte opposta vi \u00e8 il battistero con il fonte battesimale opera dello scultore piacentino Paolo Perotti.\nSubito dopo la cappella sempre nella navata di sinistra vi \u00e8 una porticina che immette nel \"Chiostrino del Duomo\", dove aveva sede il vecchio Seminario vescovile.\nSempre nella navata di destra seguono le cappelle cinquecentesche di San Giovanni e di Santa Franca.\nNella prima vi \u00e8 un quadro dell\"'Angelo Custode\", opera del pittore Carlo Francesco Nuvoloni eseguito nel 1625, mentre nella seconda sotto un quadro \u00e8 stato recentemente ritrovato un antico affresco raffigurante la \"Crocifissione\" con Maria e Giovanni evangelista ai piedi della croce, un tempo sormontato da un'opera lignea scomparsa. Ai due lati vi sono due lapidi, una che ricorda il restauro del 1415 da parte di Corrado Buelli e l'altra riferisce di un privilegio del Papa Gregorio XIII, concesso in data 13 novembre 1584.\nNella navata di sinistra vi sono le cappelle di San Giuseppe e del Suffragio. \nLa prima con affreschi cinquecenteschi ospita un quadro del pittore genovese Mattia Traverso. La seconda ospita un quadro del Crocifisso di Luigi Morgari.\nNel transetto vi sono a destra la cappella della riserva eucaristica, con la piccola cappella di San Nicolao. La cappella \u00e8 decorata con numerosi affreschi realizzati nel 1756 con il contributo del re Carlo Emanuele III.\nA sinistra la cappella del Rosario, con stucchi di Cristoforo Ciseri del XVII secolo\nIl presbiterio \u00e8 sopraelevato; il pavimento in marmo del 1975 fu fatto allestire dal cardinale e arcivescovo di Genova Giuseppe Siri titolare anche di Bobbio, i marmi furono donati dal vescovo di Rottenburg Carl Joseph Leiprecht in memoria dell'ultimo vescovo titolare Pietro Zuccarino; l'altare maggiore \u00e8 invece del 1750, dono del re Carlo Emanuele III dopo il passaggio della Contea di Bobbio nel Regno di Sardegna nel 1748; fu consacrato dal vescovo Gaspare Lancellotto Birago. La grande croce risale al XVI secolo. I mobili in legno di noce del presbiterio e del coro risalgono al XVII secolo.\nLa sacrestia costruita nel 1636 \u00e8 collocata a sinistra, pregevoli gli armadi in legno di noce del XVII secolo. Vicino all'entrata riposa dietro la lapide bronzea l'ultimo vescovo titolare di Bobbio, monsignor Pietro Zuccarino (1953-73), opera dello scultore genovese G. B. Airaldi.\nA destra in testa al transetto vi \u00e8 l'entrata dell'antica cappella di San Giovanni Battista, risalente alla struttura della vecchia chiesa; che ospita in fondo l'antico affresco dell'\"Annunciazione\" riscoperto anch'esso sotto la calce nel 1981, assieme ad altri affreschi pi\u00f9 antichi tra i quali quello raffigurante l'incoronazione della Madonna, o da taluni la regina longobarda Teodolinda.\nLa cappella originale aveva tre campate, l'ultima occupata dal presbiterio e dall'altare venne affrescata nella seconda met\u00e0 del XV secolo, ma dopo la peste del 1630, l'intero dipinto fu ricoperto da calce come il resto della chiesa per motivi sanitari. In seguito la cappella pass\u00f2 in disuso e divenne sede dell'archivio capitolare.\nNella seconda met\u00e0 del XVIII secolo vennero distrutte le volte delle prime due campate per far posto agli accessori dell'organo.\nLa cappella nel 2012 ha subito un completo restauro, recuperando l'antica struttura e collocandovi un nuovo altare.\nDal transetto mediante due scale si accede alla cripta, creata nel XV secolo; in fondo alle rampe di scale vi \u00e8 il \"sepolcro dei vescovi\" dove riposano tutti i vescovi di Bobbio dal 1600. Di fronte scendendo le scale c'\u00e8 la cappella di Sant'Antonio Maria Gianelli, vescovo dal 1838 fino alla morte nel 1846, dove il santo \u00e8 sepolto in un'urna trasparente collocata sotto l'altare.\nLa festa annuale della cattedrale \u00e8 il 15 agosto, festa patronale di Bobbio.\nComplesso del duomo.\nOltre alla cattedrale, il complesso del duomo si compone di numerosi edifici: la piazza circondata dagli antichi palazzi nobiliari, il palazzo vescovile con i giardini e l'oratorio, il vecchio seminario ora sede sia degli \"Archivi storici bobiensi\" con il chiostro ed il palazzo con gli uffici della tipografia della rivista diocesana \"La Trebbia\".\nPalazzo vescovile.\nIl palazzo vescovile risalente all'XI secolo \u00e8 adiacente alla cattedrale; vi si accede mediante un portale con una porta a vetri che immette sia agli uffici della curia che ai giardini interni ed a uno scalone che porta agli uffici vescovili.\nDi interesse al secondo piano vi \u00e8 il salone dei vescovi; una grande sala di ricevimento ospita alle pareti i ritratti di tutti i vescovi di Bobbio, e le altre sale sono tutte arredate con dipinti alle pareti.\nMuseo diocesano della Cattedrale.\nIl Museo ha sede nell'ala destra del piano nobile del Palazzo vescovile.\nL'esposizione si snoda in dieci sale, con opere che illustrano la storia della diocesi di Bobbio, del Palazzo vescovile e della Cattedrale. \nLa sala d'ingresso racconta la storia della diocesi attraverso mappe, documenti e testimonianze dell'ultimo vescovo mons. Pietro Zuccarino. \nLa sala successiva, sulle cui pareti si pu\u00f2 ammirare il grande affresco con i ritratti dei vescovi di Bobbio, ospita pastorali e paramenti vescovili. \nNella terza sala \u00e8 esposto il tesoro della Cattedrale, costituito da opere d'intaglio ligneo, argenterie e tessuti. Il percorso include la sala dell'affresco (IV sala) che custodisce un dipinto murale settecentesco raffigurante l'Adorazione dei Magi, la saletta dell'Archivio (V sala) che conserva intatto l'arredo ligneo originario e la \"Cappella vescovile\" con un dipinto di Domenico Buonviso del 1624 (VI sala). Testimonianza della fede popolare sono i reliquiari esposti nella saletta attigua (VII sala), mentre le ultime stanze sono dedicate rispettivamente ad arredi provenienti dalle parrocchie della diocesi (VIII sala) ed opere pittoriche (IX sala). Conclude il percorso una sala dedicata a Sant'Antonio Maria Gianelli con documenti e atti sinodali che gli appartennero (X sala).\nVecchio seminario.\nA sinistra e sempre adiacente alla cattedrale si trova l'edificio seicentesco che ospit\u00f2 fino al 1960 il seminario cittadino e dove oggi hanno sede gli \"Archivi storici bobiensi\", aperti al pubblico nel 1973.\nSi accede agli archivi attraverso un chiostro del 1663 su disegno dell'architetto Lucino da Milano.\nSul lato destro si pu\u00f2 ammirare la struttura romanica del Duomo, risalente all'XI secolo.\nGli archivi ospitano alcune pergamene e codici dal IX al XV secolo e riproduzioni in microfilm di tutto il materiale originariamente conservato nello \"scriptorium\" dell'abbazia di San Colombano: con la soppressione dell'abbazia nel 1803 il contenuto della sua biblioteca venne infatti per buona parte trasferito nel 1824 presso la Biblioteca Nazionale di Torino. \nSono presenti anche i registri vescovili e parrocchiali risalenti al 1500.\nL'istituzione pubblica con cadenza annuale \u00ab\"Archivum Bobiense\"\u00bb, rivista scientifica a carattere storico degli Archivi storici bobiensi, fondata nel 1979 e diretta fino al 1996 dallo studioso Michele Tosi, dal 1996 al 2019 il direttore \u00e8 stato il prof. Flavio Giuseppe Nuvolone, dell'Universit\u00e0 di Friburgo. Dal 2020 \u00e8 subentrato come direttore don Aldo Maggi."}
{"id": "2186370", "revid": "767487", "url": "https://it.wikipedia.org/wiki?curid=2186370", "title": "Megyasz\u00f3", "text": "Megyasz\u00f3 \u00e8 un comune dell'Ungheria di 3.118 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2186375", "revid": "1226", "url": "https://it.wikipedia.org/wiki?curid=2186375", "title": "Prostomiaion", "text": "Il Prostomiaion era il luogo dell'Acropoli di Atene, nei pressi dell'area nord dell'Eretteo, in cui erano visibili le impronte del tridente di Poseidone.\nDa quest'impronta era sgorgata la fonte di acqua salata, dono del dio agli Ateniesi durante la disputa con Atena per diventare la divinit\u00e0 protettrice della citt\u00e0."}
{"id": "2186384", "revid": "228587", "url": "https://it.wikipedia.org/wiki?curid=2186384", "title": "Draft NFL 2009", "text": "Il Draft NFL 2009 si \u00e8 tenuto il 25 e il 26 aprile 2009.\nL'ordine del draft \u00e8 costituito semplicemente invertendo l'ordine di come si \u00e8 conclusa la stagione regolare 2008, quindi dalla squadra che aveva ottenuto meno vittorie a quella con pi\u00f9 vittorie; tranne per le ultime due scelte (31\u00aa e 32\u00aa) che sono state assegnate rispettivamente alla perdente e alla vincente del Super Bowl XLIII.\nIn caso di parit\u00e0 di vittorie si \u00e8 tenuto conto come prima cosa della difficolt\u00e0 del calendario che le squadre con lo stesso numero di vittorie hanno dovuto affrontare. In caso di ulteriore parit\u00e0 si \u00e8 tenuto conto del numero delle vittorie raggiunte all'interno della propria \"division\" o \"conference\". In caso di ulteriore parit\u00e0, la decisione \u00e8 stata presa con il lancio della monetina."}
{"id": "2186388", "revid": "287204", "url": "https://it.wikipedia.org/wiki?curid=2186388", "title": "Til Death - Per tutta la vita", "text": "Til Death - Per tutta la vita (\"'Til Death\") \u00e8 una sitcom statunitense creata dai coniugi Josh Goldsmith e Cathy Yuspa, trasmessa da Fox per quattro stagioni dal 2006 al 2010.\nLo show \u00e8 incentrato su Eddie e Joy Stark (Brad Garrett e Joely Fisher), una coppia sposata da 23 anni.\nIn Italia la serie \u00e8 andata in onda, in anteprima esclusiva, sul canale satellitare Fox dall'11 giugno 2008. In chiaro la serie \u00e8 stata trasmessa dal 24 ottobre 2009 su Italia 1; la quarta \u00e8 stata trasmessa su Italia 2.\nTrama.\nLa serie \u00e8 incentrata sulla relazione di Eddie e Joy Stark e su come questa si sia evoluta dopo 23 anni di matrimonio. Le prime due stagioni spesso si sono focalizzate sui contrasti tra gli Stark e la nuova coppia di vicini neo-sposi, Jeff e Steph Woodcock. La seconda stagione ha introdotto il personaggio di Kenny Westchester, un amico di Eddie proveniente dal programma \"Grande Fratello\".\nLa quarta stagione si concentra sui tentativi degli Stark di convivere con la figlia Allison (Krysten Ritter) ed il neo-marito Doug (Timm Sharp), che vivono in un camper nel cortile degli Stark. La serie si svolge nella Filadelfia suburbana.\nEpisodi.\nDurante la trasmissione su Italia 1, la rete ha trasmesso 22 episodi per la terza stagione raggruppando nella stessa gli otto trasmessi nel 2008 negli USA pi\u00f9 gli altri prodotti per quel ciclo, insieme a quelli della quarta stagione (che in realt\u00e0 sarebbero 22).\nCast.\nDando un'occhiata agli episodi nell'ordine corretto, si pu\u00f2 notare come, da met\u00e0 della seconda stagione, i Woodcock siano stati lentamente resi sempre pi\u00f9 comprimari piuttosto che protagonisti favorendo l'arrivo del personaggio di Kenny (J. B. Smoove) che sembrava dovesse diventare la vera spalla comica dello show. In conseguenza a questo, dopo la seconda stagione i Woodcock sono usciti di scena, mentre nella terza stagione Kenny \u00e8 entrato nel cast fisso facendo venir meno il perno su cui era nata la serie, ovvero il confronto tra due coppie di sposi. Tuttavia Kenny non \u00e8 pi\u00f9 presente nella quarta stagione al posto del quale arrivano Allison Stark ed il neo-marito Doug, ricreando nuovamente la premessa iniziale della serie sul confronto tra due matrimoni.\nPersonaggi principali.\nKat Foster ed Eddie Kaye Thomas, che hanno interpretato Steph e Jeff Woodcock, rispettivamente, hanno lasciato lo show, essendosi \"spostati verso altri progetti\". Tuttavia, i loro personaggi hanno continuato ad apparire in diversi episodi della terza stagione che erano stati filmati per la seconda stagione, ma non andati in onda a causa dello sciopero degli sceneggiatori.\nKrysten Ritter, che ha interpretato il ruolo ricorrente di Allison, figlia degli Stark, fu rimpiazzata nella terza stagione da Laura Clery. J. B. Smoove fu aggiunto al cast, iniziando ad apparire a met\u00e0 della seconda stagione, come Kenny, amico di Eddie. La sua ex-moglie \u00e8 apparsa nell'episodio di apertura della terza stagione.\nAll'inizio della stagione 4, J. B. Smoove, che interpreta Kenny, fu estromesso dal cast mentre Lindsey Broad e Timm Sharp furono aggiunti al cast principale rispettivamente nei ruoli di Allison Stark e di Doug Von Stuessen. Da met\u00e0 quarta stagione, Allison viene interpretata da Kate Micucci che diventa cos\u00ec la quarta attrice in quattro stagioni ad averne interpretato il ruolo.\nIl casting di Allison.\nAllison Stark \u00e8 la scapestrata figlia di Joy ed Eddie che compare per la prima volta in cinque episodi della prima stagione interpretata da Krysten Ritter che riprende poi il ruolo in un episodio della seconda stagione. In seguito vengono ordinati 18 episodi produttivi per la terza stagione, in 6 dei quali torna Allison interpretata questa volta per\u00f2 da Laura Clery. A partire dalla quarta stagione, il personaggio di Ally assume maggiore rilievo all'interno della serie e viene promosso a personaggio regolare (insieme al fidanzato, e poi marito, Doug interpretato per\u00f2 sempre dallo stesso attore nel corso della serie ovvero Timm Sharp) e viene affidato ad una nuova attrice ovvero Lindsey Broad. A met\u00e0 dei 22 episodi ordinati per la quarta stagione per\u00f2 (precisamente nell'episodio \"The Concert\", il decimo produttivo della stagione), l'attrice smette il ruolo e, dall'episodio successivo (\"Merit Pay\"), Ally viene interpretata fino alla fine della serie da Kate Micucci. Sono sconosciuti i motivi di tutti questi recasting (a parte la Rytter che ha abbandonato per impegni lavorativi), tuttavia la confusione negli spettatori \u00e8 stata purtroppo aumentata a causa dell'ordine sparso in cui hanno trasmesso gli episodi di terza e quarta stagione. In italiano il personaggio \u00e8 stato sempre doppiato da Monica Vulcano.\nPersonaggi ricorrenti.\nIl 24 ottobre 2008, \"TV Guide\" riport\u00f2 che Nathan Lane sarebbe apparso nella serie nel ruolo del fratello gay di Eddie.\nNell'episodio 16 della prima stagione fa una comparsata anche Ray Romano, storico partner di Garret nella serie \"Tutti amano Raymond\", che interviene verso la fine dell'episodio, durante una litigata tra Eddie e Joy, dando ragione al marito. Joy rimane stranita e chiede a fine puntata ad Eddie chi sia, con lui che le risponde che era un suo ex collega.\nProduzione.\nLa prima stagione \u00e8 andata in onda dal 7 settembre 2006 all'11 aprile 2007 ed \u00e8 composta da 22 episodi andando inizialmente in onda dopo le sit-com \"Happy Hour\" e \"The War at Home\". Dal 14 marzo 2007 la serie \u00e8 stata preceduta dal seguitissimo reality \"American Idol\" il che port\u00f2 ad un incremento degli ascolti cos\u00ec che l'11 maggio 2007 fu ordinata una seconda stagione.\nLa seconda stagione \u00e8 andata in onda dal 19 settembre 2007 al 16 maggio 2008 ed \u00e8 composta da 19 episodi di cui solo 15 furono trasmessi durante la messa in onda. Ne furono prodotti solo 19 al posto dei 22 ordinati a causa dello sciopero degli sceneggiatori del 2007-2008 ed andarono in onda dopo la sit-com \"Genitori in diretta\". Il 9 maggio 2008 fu ordinata una terza stagione di 18 episodi.\nLa terza stagione \u00e8 andata in onda dal 10 settembre all'8 ottobre 2008 ed \u00e8 composta da 7 episodi (3 dei quali erano stati prodotti per la seconda stagione, ma non trasmessi l'anno precedente). Questa breve stagione \u00e8 andata in onda dopo la sit-com \"Do Not Disturb\". Gli ascolti di entrambe le serie furono disastrosi cos\u00ec \"Do Not Disturb\" fu cancellata mentre \"'Til Death\" fu messa in pausa. Inaspettatamente, il 9 gennaio 2009 la FOX ordin\u00f2 una quarta stagione di 22 episodi.\nLa quarta stagione ha debuttato il 2 ottobre 2009 ed era preceduta dalla sit-com \"Brothers\"; entrambe le sit-com hanno nuovamente ottenuto ascolti molto bassi. In seguito a questi fatti, la Fox decise di trasmettere gli ultimi episodi a disposizione in blocchi di due episodi settimanali ogni domenica durante il preserale.\nC'erano dieci episodi (nove della stagione tre ed uno della stagione due), che non erano mai stati trasmessi; questi episodi vengono tuttavia trasmessi dalla fine del 2009 alternati agli episodi della quarta stagione.\nIl 24 marzo 2010 l'attore protagonista Brad Garrett ha annunciato la chiusura dello show al termine della quarta stagione, notizia subito poi confermata dalla Fox stessa a causa dei bassissimi dati d'ascolto ottenuti negli ultimi anni; tuttavia verranno trasmessi tutti gli episodi prodotti."}
{"id": "2186390", "revid": "212348", "url": "https://it.wikipedia.org/wiki?curid=2186390", "title": "Podilimbo", "text": ""}
{"id": "2186391", "revid": "181699", "url": "https://it.wikipedia.org/wiki?curid=2186391", "title": "Incidenza della gestione non caratteristica", "text": "L'Incidenza della gestione non caratteristica \u00e8 un indice di bilancio.\nL'indice segnala il contributo fornito dalla gestione non caratteristica alla determinazione del reddito netto d'esercizio. La gestione non caratteristica \u00e8 formata dall'\"area accessoria\", ovvero quelle operazioni che, pur non facendo parte della gestione tipica o caratteristica, si verificano con continuit\u00e0 nel periodo di esercizio, l'\"area finanziaria\", ovvero l'attivit\u00e0 volta al reperimento dei mezzi finanziari necessari all'attivit\u00e0, e l'\"area straordinaria (non pi\u00f9 presente nello schema del conto economico previsto dal codice civile all'art. 2425 - le modifiche del\" D.Lgs. 139 del 18 agosto 2015 avranno effetto dal 1/1/2016\")\", cio\u00e8 composta da proventi e oneri irripetibili che, per le proprie caratteristiche, sono estranei all'attivit\u00e0 normale dell'azienda.\nL'indice viene inoltre utilizzato, assieme al ROI (cio\u00e8 il tasso di redditivit\u00e0 del capitale investito) e al leverage (cio\u00e8 l'indice di indebitamento), nella scomposizione del ROE, che \u00e8 un indicatore della redditivit\u00e0 ottenuta dall'impresa.\nL'incidenza della gestione non caratteristica si ricava con il rapporto tra reddito netto d'esercizio (ovvero il risultato della gestione nel periodo considerato al netto delle imposte) e risultato operativo (il risultato non tenente conto delle aree, appunto, non caratteristiche sopra elencate):\nIl risultato del rapporto sar\u00e0 maggiore di 1, cio\u00e8 il reddito netto d'esercizio sar\u00e0 maggiore del risultato operativo, quando il risultato della gestione non caratteristica (accessoria, finanziaria e straordinaria) \u00e8 positivo, ovvero fa aumentare il reddito dell'impresa; invece sar\u00e0 minore di 1, cio\u00e8 il reddito netto d'esercizio sar\u00e0 minore del risultato operativo, quando il risultato della gestione non caratteristica (accessoria, finanziaria e straordinaria) \u00e8 negativo, ovvero fa diminuire il reddito dell'impresa."}
{"id": "2186393", "revid": "110157", "url": "https://it.wikipedia.org/wiki?curid=2186393", "title": "Baruya", "text": "I Baruya sono una trib\u00f9 della Papua Nuova Guinea. Sono studiati dal 1967 dall'antropologo Maurice Godelier.\nI Baruya sono caratterizzati da una forte disuguaglianza tra i maschi e le femmine; tutte le loro istituzioni e miti presentano la superiorit\u00e0 maschile, con una serie di conseguenze pratiche sul piano dei comportamenti sociali e sessuali: secondo le loro credenze, le donne discendono dagli uomini e hanno bisogno del loro seme per produrre il nutrimento necessario per il feto e poi il latte per il neonato: esse praticano quindi regolarmente ai mariti (i rapporti eterosessuali sono ammessi solo tra coniugi) la fellatio con ingoio, soprattutto durante la gestazione e l'allattamento; gli uomini adulti indossano - come del resto avviene in altre culture tradizionali - un vistoso coprifallo (astuccio penico) per esibire, esaltare e al tempo stesso proteggere (celandola agli sguardi ma soprattutto all'influsso degli spiriti maligni) la loro preziosa virilit\u00e0; nel corso di rituali di iniziazione all'et\u00e0 adulta, gli adolescenti praticano la fellatio ai giovani maschi e bevono il loro sperma (si tratta quindi di una forma di pederastia iniziatica, paragonata da alcuni a quella in uso nell'antica Grecia); esiste - come in gran parte delle altre culture tradizionali, antiche o moderne - una forte tabuizzazione del sangue mestruale, considerato \"impuro\"."}
{"id": "2186397", "revid": "2121138", "url": "https://it.wikipedia.org/wiki?curid=2186397", "title": "Jaleos", "text": "Il cante jaleo \u00e8 uno dei palos o variet\u00e0 del flamenco o cante popolare andaluso, in uso anche nella regione dell'Extremadura e propriamente in Andaluc\u00eda. Si basa sul ritmo di 3/4 del fandango sebbene la sua maggiore vivacit\u00e0 lo avvicina pi\u00f9 alla buler\u00eda, \"cante\" quest'ultimo che ha influito molto sulle sue caratteristiche."}
{"id": "2186398", "revid": "2015336", "url": "https://it.wikipedia.org/wiki?curid=2186398", "title": "Publio Cornelio Dolabella (console 283 a.C.)", "text": "Biografia.\n\u00c8 conosciuto per aver sconfitto i Boi nella Battaglia del lago Vadimone svolta nel 283 a.C. \nAppiano di Alessandria attribuisce a lui, nel corso dello stesso anno (presumibilmente prima della battaglia di Vadimone) anche la vittoria contro i Senoni, comandati da Britomaris.\nSempre secondo Appiano, Dolabella venne ucciso nel 282 a.C. quando i Tarantini attaccarono e affondarono una piccola flotta di triremi sotto il comando dell'Ammiraglio Lucio Valerio Flacco. Si suppone che sia annegato, o sia stato fatto prigioniero e giustiziato in citt\u00e0."}
{"id": "2186399", "revid": "300067", "url": "https://it.wikipedia.org/wiki?curid=2186399", "title": "Togo Renan Soares", "text": "Carriera.\nIl 12 settembre 2007 \u00e8 stato inserito nella FIBA Hall of Fame come uno dei pi\u00f9 grandi allenatori della storia della pallacanestro.\nCon il Flamengo ha vinto dodici titoli statali e una Coppa del Brasile.\nHa diretto 103 partite della Nazionale brasiliana, con 87 vittorie e 16 sconfitte. Ha preso parte a due Olimpiadi e cinque Mondiali, vincendone due. Ha inoltre vinto un bronzo olimpico. Ha vinto un argento e due bronzi ai Giochi panamericani e cinque volte il Campionato sudamericano."}
{"id": "2186402", "revid": "125877800", "url": "https://it.wikipedia.org/wiki?curid=2186402", "title": "Ospitalieri di San Giovanni di Gerusalemme", "text": "Gli ospitalieri di San Giovanni di Gerusalemme, detti poi anche di Rodi o di Malta, sono un ordine religioso cavalleresco nato intorno alla seconda met\u00e0 dell'XI secolo a Gerusalemme, intitolato a San Giovanni Battista. I membri dell'ordine erano detti anche cavalieri giovanniti o gerosolimitani. Oggi gli eredi sono i cinque ordini riuniti nell'Alleanza degli Ordini di San Giovanni di Gerusalemme.\nIn seguito alla prima crociata divenne un ordine religioso cavalleresco cristiano, dotato di un proprio statuto, secondo il costume del tempo. Quindi, nel 1113 papa Pasquale II lo rese autonomo e sovrano con il protettorato della Santa Sede. Se fino ad allora l'Ordine seguiva la Regola benedettina, piano piano inizi\u00f2 a osservare quella agostiniana. Infine il maestro Raymond du Puy de Provence diede all'Ordine una regola propria, ispirata sempre a quella agostiniana.\nSuccessivamente, dopo la perdita dei territori cristiani in Terra santa, l'Ordine si rifugi\u00f2 brevemente a Cipro (1291) e poi a Rodi (1309), su cui estese la propria sovranit\u00e0, e successivamente a Malta (1530), giurando come vassallo del Re di Sicilia. Gi\u00e0 a Rodi la sovranit\u00e0 internazionale e l'indipendenza dell'Ordine crebbero ancora, cos\u00ec come la flotta navale divenne ancor pi\u00f9 temibile. Per tutto il XIV secolo l'Ordine si suddivise in Gran Priorati, Baliaggi e Commende in base alle lingue parlate dai cavalieri. Inizialmente le lingue erano sette, parlate nelle seguenti nazioni: Francia, Italia, Germania, Provenza, Alvernia e Aragona (Navarra). Nel 1492 venne costituita l'ottava lingua, ovvero quella di Castiglia e Portogallo.\nIn seguito alla perdita di Malta per mano di Napoleone (1798) l'ordine inizialmente si divise e andarono in Russia circa 400 cavalieri e dignitari esiliati dall'isola. Postisi sotto la protezione dello zar Paolo I, dopo la destituzione-abdicazione di Ferdinand von Hompesch zu Bolheim, i Cavalieri elessero appunto lo zar quale Gran maestro dell'Ordine, fino al 1803, quando fu eletto un nuovo Gran maestro in Italia, e l'ordine si stabil\u00ec in Italia. Inizialmente a Messina e dal 1804 a Catania, quindi nel 1826 a Ferrara e infine, nel 1834, a Roma, dove tuttora risiede.\nCos\u00ec il \"Sovrano Militare Ordine Ospedaliero di San Giovanni di Gerusalemme di Rodi e di Malta\", abbreviato in Sovrano Militare Ordine di Malta (SMOM), Ordine religioso cattolico di sub collazione vaticana, di diritto canonico oggi ha il posto di \"osservatore\" alle Nazioni Unite. Ha un suo governo e alcune prerogative di Stato autonomo, pur \"senza territorio\". \u00c8 presente in oltre 120 Paesi e, abbandonato l'impegno militare, realizza attivit\u00e0 a carattere medico, sociale e umanitario.\nSono per\u00f2 presenti anche altri eredi dell'antico Ordine, quelli di fede \"protestante o anglicana\", come il Venerabile Ordine di San Giovanni, con sede a Londra, l'Ordine di San Giovanni del Baliaggio di Brandeburgo, gi\u00e0 sotto protezione degli Hohenzollern, e quelli di Svezia e dei Paesi Bassi. Lo SMOM, insieme a questi quattro ordini riconosciuti da Stati nazionali, dal 1963 ha costituito l'Alleanza degli Ordini di San Giovanni di Gerusalemme.\nStoria.\nPrima della fondazione.\nIl Muristan (in ebraico \u05dd\u05d5\u05e8\u05d9\u05e1\u05d8\u05df, dal persiano \u0628\u06cc\u0645\u0627\u0631\u0633\u062a\u0627\u0646, \"bimaristan\", \"ospedale\", o \u062a\u064a\u0645\u0627\u0631\u0650\u0633\u0652\u062a\u0627\u0646, \"timaristan\", manicomio)[1] \u00e8 una grande area quadrata di strade, piazze, negozi e laboratori di artigianato nel quartiere cristiano della Citt\u00e0 Vecchia di Gerusalemme.\nLa prima menzione storica del Muristan si ha nel 600: all'abate Probus fu commissionata da papa Gregorio I la costruzione di un ospitale a Gerusalemme per avere cura dei pellegrini cristiani in Terra santa. Nel IX secolo Carlo Magno, imperatore del Sacro Romano Impero, ingrand\u00ec l'ostello di Probus e vi aggiunse una biblioteca. Circa due secoli dopo, nel 1005, l'im\u0101m fatimide al-H\u0101kim distrusse l'ostello assieme con altri tremila edifici. Fece portare ai cristiani, appese al collo, delle croci di legno, lunghe circa un metro e larghe mezzo. Malgrado ai cristiani non fosse permesso di acquistare schiavi, maschi o femmine, e godessero di pochi privilegi, a loro era concesso di usare i cavalli a condizione che cavalcassero con la sella di legno e finimenti disadorni.\nGuglielmo di Tiro vissuto alla fine del XII secolo nella sua opera Historia rerum in partibus transmarinis gestarum riferisce che nel 1023 dei mercanti da Amalfi e Salerno ebbero il permesso dall'im\u0101m fatimide d'Egitto al-Z\u0101hir (\"reg.\" 1021-1036) di ricostruire l'ospizio a Gerusalemme, che fu edificato sul luogo del monastero di san Giovanni l'Elemosiniere e serviva i pellegrini cristiani che viaggiavano per visitare i paesi e i luoghi dove Ges\u00f9 era nato, vissuto, morto, risorto e asceso al cielo. Egli riferisce che questa struttura era servita da monaci benedettini e che fu il primo nucleo della struttura in seguito divenuta dei Cavalieri Ospitalieri.\nMolte critiche per\u00f2 sono state levate dagli studiosi sull'opera di Gugliemo di Tiro per il tono degli scritti considerato distorto ed eccessivo. Per quanto riguarda gli Ospitalieri poi egli \u00e8 sempre molto critico e spesso le notizie da lui riportate si sono rivelate infondate. Per tale motivo la sua opera, che oltretutto \u00e8 stata scritta circa ottant'anni dopo la fondazione degli Ospitalieri \u00e8 da prendere con le dovute cautele.\nFondazione e primi anni in Terrasanta.\nSin dalle proprie origini, i benedettini dell\"'hospitale\" (inteso non solo come luogo di cure, ma anche di assistenza e di alloggio) di San Giovanni Battista assistevano e ospitavano quanti bussavano al loro convento; successivamente, a causa delle continue scorrerie dei predoni che depredavano i pellegrini, i monaci li difesero usando anche le armi. Quindi, dopo la prima crociata, fu affidata ufficialmente all'Ordine di San Giovanni di Gerusalemme, la cura e la difesa dei pellegrini diretti in Terra santa.\nConcepito come appendice del monastero di Santa Maria Latina intorno al 1080, dopo la conquista franca del 1099, acquist\u00f2 il favore regio. Ci\u00f2 che appare inconfutabile \u00e8 che l'Ordine cavalleresco fu fondato dal Beato Gerardo de Saxo nel 1099 in seguito alla prima crociata e il cui ruolo di fondatore fu confermato dalla bolla papale \"Pie Postulatio Voluntatis\" di papa Pasquale II del 15 febbraio 1113 che ne riconobbe lo statuto quale congregazione religiosa autonoma sotto la tutela della Sede Apostolica.\nOltre questo esistono una decina di documenti coevi in cui \u00e8 nominato Gerardo che acquis\u00ec terre e rendite per il suo Ordine per tutto il Regno di Gerusalemme e anche in Europa.\nSi \u00e8 molto discusso sull'origine del Beato Gerardo Sasso, ritenuto da alcuni francese e da altri amalfitano, pi\u00f9 precisamente proveniente dal borgo di Scala attualmente detta \"Del Monastero\" dov'era in antichit\u00e0 il seggio dei nobili. Nonostante la vastissima letteratura in merito per\u00f2 non esistono documenti coevi che testimonino in modo inequivocabile l'origine del Beato Gerardo, sebbene l'adozione da parte dell'ordine della croce di Amalfi faccia chiaramente propendere per le origini amalfitane.\nIl suo successore Raymond du Puy de Provence istitu\u00ec il primo ospizio degli Ospitalieri nei pressi della Basilica del Santo Sepolcro a Gerusalemme. Il gruppo inizialmente si prendeva cura solo dei pellegrini giunti a Gerusalemme, ma presto l'ordine estese i suoi servizi alla scorta armata ai pellegrini. La scorta in breve crebbe fino a diventare una sostanziosa forza armata.\nAssieme ai Cavalieri Templari, formatisi circa venti anni dopo, nel 1119, gli Ospitalieri divennero uno dei pi\u00f9 potenti gruppi cristiani nell'area. L'Ordine cominci\u00f2 a distinguersi in battaglia contro i musulmani e i suoi soldati indossavano una sopravveste nera con una croce bianca. Dalla met\u00e0 del XII secolo l'ordine era nettamente diviso tra membri militari e coloro che prestavano assistenza ai malati e ai pellegrini. Era un ordine religioso e godeva di privilegi funzionali concessi dal papato, tra i quali l'indipendenza da ogni autorit\u00e0 che non fosse quella del papa stesso, l'esenzione dai tributi e la concessione di edifici religiosi.\nMolte delle fortificazioni pi\u00f9 importanti in Terrasanta erano opera degli Ospitalieri: nel Regno di Gerusalemme gli Ospitalieri tenevano sette grandi forti e altri 140 possedimenti nell'area. I due maggiori, le loro basi nel Regno e nel Principato di Antiochia, erano il Krak dei Cavalieri e Margat, situati il primo in Siria e il secondo nei pressi di Tripoli (oggi in Libano). Le propriet\u00e0 dell'ordine erano divise in priorati, organizzati in baliati che, a loro volta erano suddivisi in capitanerie.\nL'Ordine da Gerusalemme si trasferisce a Cipro.\nLa forza crescente dell'Islam alla fine costrinse i Cavalieri ad abbandonare i loro possedimenti storici in Gerusalemme. Dopo la caduta del regno di Gerusalemme (Gerusalemme stessa cadde nel 1187) i Cavalieri si trovarono confinati nella Contea di Tripoli (del Libano) e quando anche San Giovanni d'Acri venne catturata, nel 1291, l'Ordine lasci\u00f2 la Terrasanta e cerc\u00f2 rifugio a Cipro.\nTrovandosi progressivamente coinvolti nella politica del Regno di Cipro, il Gran maestro Guillaume de Villaret ide\u00f2 un piano per conquistare un proprio dominio temporale e scelse Rodi come nuova patria dell'Ordine.\nLa conquista di Rodi.\nFu il suo successore Folco di Villaret a realizzare questa impresa: il 15 agosto 1309, dopo una campagna durata due anni, l'isola di Rodi fu riscattata dai Cavalieri, che ottennero anche il controllo di diverse isole limitrofe e quello dei porti anatolici di Bodrum e Castelrosso.\nNel 1314 l'ordine dei Cavalieri Templari fu sciolto e la gran parte delle sue propriet\u00e0 venne conferita ai Cavalieri Ospitalieri che, peraltro, mantennero la sovranit\u00e0 a Rodi. Gli Ospitalieri erano organizzati in otto \"Lingue\" (Alvernia, Aragona, Castiglia, Francia, Germania, Inghilterra, Italia e Provenza). Una volta a Rodi, e ormai noti come i Cavalieri di Rodi, essi furono obbligati a sviluppare soprattutto il lato militare della propria attivit\u00e0, impegnandosi soprattutto contro i corsari berberi. Gli Ospitalieri, nel corso del XV secolo, si opposero vittoriosamente a due tentativi d'invasione: uno del 1440 per opera del sultano mamelucco d'Egitto, il secondo nel 1480 per opera del sultano ottomano Maometto II, il quale, dopo la caduta di Costantinopoli, vedeva nei Cavalieri del Sovrano Ordine di San Giovanni di Gerusalemme uno dei suoi nemici principali.\nDurante l'assedio di Rodi del 1522 comunque gli Ospitalieri dovettero affrontare un tipo di esercito completamente diverso, quando 400 navi sotto il comando di Solimano il Magnifico sbarcarono sull'isola 100\u00a0000 uomini. Per fronteggiare questo esercito i Cavalieri avevano meno di 7\u00a0000 uomini e la protezione offerta dalle mura della citt\u00e0. L'assedio dur\u00f2 sei mesi, alla fine dei quali ai sopravvissuti fu concesso di abbandonare Rodi, con l'onore delle armi.\nDopo la perdita di Rodi i Cavalieri e circa 3\u00a0000 rodioti che non vollero sottostare ai musulmani nel 1523 posero le loro navi a Civitavecchia. Il papa, su richiesta del Gran maestro, diede loro la citt\u00e0 di Viterbo, dove i Cavalieri soggiornarono fino al 1530. Furono questi anni molto importanti per la citt\u00e0 che, proprio per la presenza dei Cavalieri, nel 1527 essa fu risparmiata dai Lanzichenecchi che misero a ferro e fuoco l'Italia centrale concludendo le loro scorribande con il sacco di Roma.\nL'Ordine riceve da Carlo V l'isola di Malta.\nDopo sette anni di spostamenti della loro sede principale, da un luogo all'altro in Europa, i Cavalieri si insediarono quindi come feudatari a Malta nel 1530 per iniziativa di papa Clemente VII e dell'imperatore Carlo V, che era anche Re di Sicilia (l'isola a quell'epoca era parte del Regno di Sicilia). Il tributo annuale di vassallaggio per l'isola di Malta era un singolo falcone maltese, che essi dovevano dare nel giorno di Ognissanti al Vicer\u00e9 di Sicilia, che faceva le funzioni di rappresentanza del re (questo fatto storico fu utilizzato per la trama del famoso romanzo di Dashiell Hammett, \"Il falcone maltese\"). I Cavalieri possedevano in questo periodo ancora la citt\u00e0 di Tripoli, l'attuale capitale della Libia, detta Tripoli di Berberia per distinguerla dall'altra Tripoli, detta di Siria, nell'attuale Libano. Questa citt\u00e0 venne loro tolta da Dragut nel 1551.\nPer il possesso dell'arcipelago maltese, i Cavalieri Ospitalieri vennero dunque soprannominati \"Cavalieri di Malta\" e continuarono la loro azione contro la guerra di corsa musulmana, combattendo con la loro flotta i corsari barbareschi provenienti dal Nordafrica berbero.\nMalgrado avessero a disposizione solo poche navi, erano degli esperti navigatori e causarono non poche noie alle navi ottomane, attirando nuovamente le ire degli Ottomani, che non erano affatto felici di vedere l'Ordine ristabilito. Di conseguenza essi riunirono un'altra grossa forza militare con lo scopo di eliminare i Cavalieri da Malta e nel 1565 invasero l'isola, dando inizio al grande assedio di Malta.\nL'assedio dur\u00f2 circa quattro mesi, durante i quali i Turchi espugnarono una dopo l'altra le posizioni dei Cavalieri, pagando tuttavia un prezzo altissimo per ogni conquista; nella battaglia trov\u00f2 la morte anche il comandante turco, il famoso corsaro Dragut. Infine il 6 settembre, quando ormai i difensori di Malta erano ridotti a circa 600 (da 9\u00a0000 che erano inizialmente, di cui 700 Cavalieri), arriv\u00f2 in loro aiuto la flotta spagnola partita dalla Sicilia. Anche gli Ottomani erano ormai cos\u00ec provati che si ritirarono quasi senza combattere: avevano perso circa 30\u00a0000 uomini.\nL'assedio \u00e8 vividamente ritratto nell'affresco di Matteo P\u00e9rez nella Sala di San Michele e San Giorgio, nota anche come la \"Stanza del Trono\", nel Palazzo del Gran maestro, nella citt\u00e0 della Valletta.\nQuattro dei modelli originali, dipinti a olio da Perez d'Aleccio tra il 1576 e il 1581, si trovano nella \"Stanza Cubica\" della casa della regina, a Greenwich (Londra).\nDopo l'assedio fu necessario costruire una nuova citt\u00e0: l'attuale citt\u00e0 de La Valletta, cos\u00ec chiamata in memoria del valoroso Gran maestro Jean de la Valette che aveva organizzato e diretto la difesa. In essa, continuando la tradizione assistenziale dell'Ordine, fu costruito anche quello che era allora il pi\u00f9 grande e moderno ospedale d'Europa, dove cristiani, musulmani ed ebrei venivano curati insieme senza distinzione.\nLa riforma anglicana e la situazione inglese.\nLe propriet\u00e0 dell'Ordine in Inghilterra erano state confiscate da re Enrico VIII a causa di una disputa con il papato sul mancato annullamento del suo matrimonio con Caterina di Aragona, che alla fine port\u00f2 alla chiusura dei monasteri. Anche se formalmente non erano stati soppressi, questo caus\u00f2 la fine delle attivit\u00e0 della Lingua Inglese. Alcuni Cavalieri scozzesi rimasero in comunione con la Lingua Francese dell'Ordine. Nel 1831, un nuovo \"British Order\" venne fondato dai Cavalieri francesi e divenne noto come il Molto Venerabile ordine di San Giovanni di Gerusalemme nel Regno britannico. Ricevette un accredito reale (\"Royal Charter\") dalla regina Vittoria nel 1888 e si diffuse nel Regno Unito, nel British Commonwealth, e negli Stati Uniti. Comunque, il Molto Venerabile Ordine di San Giovanni di Gerusalemme riconobbe il Sovrano Ordine Militare di Malta soltanto nel 1963. Le ben note attivit\u00e0 dell'Ordine si basano attorno all'Ambulanza di San Giovanni.\nSviluppi protestanti nell'Europa continentale.\nIn seguito alla riforma protestante, la maggior parte dei capitoli tedeschi proclam\u00f2 la propria fedelt\u00e0 all'Ordine pur accettando la teologia protestante. L'Ordine permane sino ai nostri giorni, con il nome di \"Balley Brandenburg des Ritterlichen Ordens Sankt Johannis vom Spital zu Jerusalem\" (i.e. \"Baliato di Brandeburgo dei Cavalieri dell'Ordine di San Giovanni dell'Ospedale di Gerusalemme\") e ha sviluppato una crescente indipendenza dalla Casa Madre cattolica dell'Ordine. Il ramo protestante dell'Ordine si \u00e8 diffuso anche in altri paesi protestanti (Paesi Bassi e Svezia), con presenza anche in qualche paese a maggioranza cattolica (Ungheria e Austria).\nIl ramo olandese e quello svedese sono divenuti indipendenti nel XX secolo con le denominazioni di Ordine di San Giovanni del Baliaggio dei Paesi Bassi e Ordine di San Giovanni del baliaggio di Svezia.\nAnche queste ramificazioni dal 1961 fanno parte dell\"Alleanza degli Ordini di San Giovanni di Gerusalemme\".\nBattaglia di Lepanto.\nNel 1571 i cavalieri di San Giovanni di Gerusalemme, da Malta, parteciparono alla grande battaglia di Lepanto, al fianco di austriaci, spagnoli, genovesi, veneziani e pontifici contro la flotta ottomana, sotto il comando di don Giovanni d'Austria, figlio naturale dell'imperatore Carlo V. Gli Ottomani erano inferiori nel numero di cannoni, nella capacit\u00e0 di manovra e nella velocit\u00e0, e alla fine della giornata la quasi totalit\u00e0 della loro flotta era distrutta o catturata. Le navi maltesi erano schierate all'ala destra: la loro ammiraglia fu abbordata da pi\u00f9 navi nemiche, ma l'equipaggio si difese con tale energia che, quando infine le altre navi cristiane arrivarono ad aiutarli, trovarono solo un tappeto di cadaveri, tra i quali erano ancora vivi soltanto tre cavalieri, feriti e privi di sensi. L'episodio \u00e8 riferito anche da Miguel de Cervantes (che combatt\u00e9 a Lepanto) nel \"Don Chisciotte\".\nNel 1607 al Capo di Stato, il Gran maestro, venne riconosciuto lo status di \"Reichsf\u00fcrst\" (Principe del Sacro Romano Impero) e nel 1630 venne premiato con un grado ecclesiastico pari a quello di un cardinale, con l'unico e ibrido titolo di \"Sua Altezza Eminentissima\", riflettendo entrambe le qualit\u00e0 che lo qualificano come un vero principe della Chiesa. In quegli anni si rifugi\u00f2 a Malta, per un breve periodo, il pittore Caravaggio, in fuga da Roma dove era ricercato per avere ucciso un uomo durante una rissa; per la sua fama fu ammesso nell'Ordine, ma anche a Malta fin\u00ec per mettersi nei guai e dovette fuggire di nuovo.\nIn seguito alla vittoria navale di Lepanto i Cavalieri continuarono ad attaccare i corsari e la loro base divenne un centro per la tratta degli schiavi, dove si vendevano africani catturati e turchi, riscattando e liberando allo stesso tempo gli schiavi cristiani. Malta rimase un mercato di schiavi fino al XVIII secolo. Servivano non meno di mille schiavi solo per equipaggiare le galee dell'Ordine di San Giovanni di Gerusalemme.\nAgitazioni in Europa.\nL'Ordine perse un gran numero di possedimenti in seguito all'ascesa del Protestantesimo ma sopravvisse a Malta e nelle nazioni cattoliche. Il ramo svedese fu soppresso nel 1527. La propriet\u00e0 del ramo inglese fu nel 1540 e l'Ordine rinacque in Inghilterra solo nel 1826 con il nome di Venerabile ordine di San Giovanni. Nel 1550 il ramo olandese divenne protestante. Nel 1577 il balivo tedesco di Brandeburgo divenne luterano, ma continu\u00f2 a pagare i propri contributi finanziari all'Ordine, fino a che il ramo prussiano fu convertito in un ordine onorifico dal Re di Prussia nel 1812. Il \"Johanniter Orden\" fu restaurato come Ordine prussiano dei Cavalieri Ospitalieri nel 1852 con il nome di Ordine di San Giovanni del baliaggio di Brandeburgo.\nI Cavalieri di Malta fruirono di una forte presenza all'interno della Marina Imperiale Russa e della Marina francese pre-rivoluzionaria. Quando De Poincy venne nominato governatore della colonia francese sull'isola di Saint Kitts nel 1639, era gi\u00e0 un importante Cavaliere di San Giovanni e abbigliava il suo seguito di collaboratori con gli emblemi dell'Ordine. La presenza dell'Ordine nei Caraibi venne cancellata dopo la sua morte nel 1660. Acquist\u00f2 anche l'isola di Saint Croix come suo feudo personale e la dedic\u00f2 ai Cavalieri di San Giovanni. Nel 1665 St. Croix venne acquistata dalla Compagnia francese delle Indie Occidentali, ponendo fine alle loro attivit\u00e0 nei Caraibi.\nL'ordine era suddiviso in \"Lingue\" che costituivano le varie nazioni di appartenenza dei cavalieri. Queste erano quelle di Provenza (Gran Priorato di Saint Gilles), Alvernia, Francia, Italia, Aragona, Alemagna (Gran priorato di Heitersheim), Castiglia, e dal 1780 quella di Baviera e Inghilterra.\nNel 1789 in Francia si scaten\u00f2 la rivoluzione e il furore anti-aristocratico, obbligando molti cavalieri francesi e nobili a fuggire per salvare le loro vite (fatti simili si sarebbero ripetuti in Russia un secolo dopo). Molte delle tradizionali fonti di sostentamento dell'Ordine provenienti dalla Francia furono perdute per sempre. Aggiungendo al danno la beffa, nel 1792 il Governo francese confisc\u00f2 i diritti, partecipazioni e propriet\u00e0 dell'Ordine presenti sul territorio francese.\nNel 1797, a seguito della seconda spartizione della Polonia tra i grandi imperi europei, l'ordine perse i territori della Lituania e venne costituito il Priorato di Russia, che assorb\u00ec e sostitu\u00ec il Priorato di Polonia.\nLa conquista napoleonica di Malta.\nUna versione di alcuni storici dice che la loro roccaforte mediterranea di Malta venne espugnata da Napoleone Bonaparte nel 1798, nel corso della sua spedizione in Egitto, dopo che Napoleone chiese di poter rifornire di acqua la propria flotta diretta in Egitto, senza le limitazioni esistenti per l'approdo delle navi, potevano infatti entrare solo quattro navi per volta nel porto della Valletta. Un'altra tesi storica invece afferma che il Gran maestro Ferdinand von Hompesch, impreparato e indeciso, dopo aver tergiversato a lungo, acconsent\u00ec, non volendo impugnare le armi contro altri cristiani. In ogni caso Napoleone fece un'azione di forza e si impadron\u00ec dell'isola, aiutato in questo anche da alcuni Cavalieri della Lingua di Francia presenti nella rocca in circa 120 unit\u00e0, i quali sarebbero stati contattati in precedenza da una falsa missione commerciale francese. Comunque l'isola era ben protetta e non sarebbe mai stato possibile conquistarla se i Cavalieri avessero impugnato le armi; mentre il Gran maestro, fu costretto alla resa, avvenuta il 12 giugno.\nNapoleone spogli\u00f2 l'Ordine di molti dei tesori conservati sull'isola per finanziare la sua spedizione, ma non pot\u00e9 usufruirne poich\u00e9 la nave che trasportava gran parte del bottino fu affondata meno di due mesi dopo dall'ammiraglio inglese Horatio Nelson alla battaglia del Nilo. Il Gran maestro fra Ferdinand von Hompesch si arrese e i Cavalieri ottennero l'onore delle armi (12 giugno 1798), inizi\u00f2 quindi un periodo di grande crisi per l'Ordine e l'esilio dei Cavalieri in tutto il mondo, sia presso i Priorati esistenti, sia presso regnanti e nobili amici.\nCirca 400 cavalieri, compresi alti dignitari e buona parte del consiglio magistrale in carica, si posero al servizio dello zar Paolo I di Russia, convinti che fosse l'unico a poter contrastare la politica del Bonaparte.\nIl XIX secolo.\nPochissimi cavalieri dell'Ordine continuarono a operare in Italia e Spagna e cercarono di intraprendere negoziati con alcuni regnanti europei, senza nessun esito, per il ritorno sull'isola.\nLo zar di Russia Paolo I, protettore dell'Ordine, giacch\u00e9 era stato istituito il Gran Priorato Russo dell'Ordine dal Gran maestro Emanuele De Rohan - Polduc (1797) a San Pietroburgo, concesse asilo nel 1798 a tutti i Cavalieri che appunto erano \"esiliati\" in questa citt\u00e0.\nI Cavalieri del Gran Priorato Russo con tutti i Priorati europei, deposero il Gran maestro Ferdinand von Hompesch ed elessero in sua vece lo zar Paolo I; tra le riserve a questa nomina (lo zar era di religione ortodossa) vi fu anche quella di papa Pio VI. Conseguentemente, dopo la sua nomina a Gran maestro avvenuta il 29 novembre 1798, Paolo I cerc\u00f2 di unificare l'operosit\u00e0 e la spiritualit\u00e0 dei Cavalieri sotto la sua guida. Su pressione dell'imperatore d'Austria Francesco II, accett\u00f2 anche von Hompesch che nel frattempo aveva riparato a Trieste, abdic\u00f2 con una lettera al Papa, inviando anche una lettera allo zar nella quale chiedeva formalmente la sua protezione per l'Ordine. Durante il suo Magistero, Paolo I nel Palais de Malta a San Pietroburgo, erano presenti le due Chiese: ortodossa e cattolica, una di fronte all'altra con i fedeli che convivevano le proprie esperienze. Nel 1801 per\u00f2, con l'assassinio dello zar, il figlio Alessandro I di Russia accett\u00f2 solo la carica di protettore e non di Gran maestro,nominando luogotenente dell'Ordine il primo ministro russo Nikolay Saltykov finch\u00e9 non fosse stato eletto un nuovo Gran maestro. Nel 1802 fu designato fra Bartolomeo Ruspoli, che rinunci\u00f2 alla carica, Nel 1803 fu eletto Gran maestro di Giovanni Battista Tommasi, sostenuto da papa Pio VII. Anche Alessandro I riconobbe l'elezione, inviandogli le insegne di Gran maestro che erano state detenute da Paolo I. Nel 1810 sospese le nomine di nuovi cavalieri del Gran Priorato e nel 1817 mise fine all'ereditariet\u00e0 del titolo.\nIl nuovo Gran maestro Giovanni Battista Tommasi, stabil\u00ec provvisoriamente la sede dell'Ordine prima a Messina e poi a Catania (1804-1826), dove mor\u00ec nel 1805. Allora Pio VII sostitu\u00ec la carica con quella di Luogotenente. Durante il Congresso di Vienna del 1815 i cavalieri avrebbero voluto fare un tentativo per riavere Malta che per\u00f2 era da 15 anni nelle mani inglesi, o, in subordine si tentava di ottenere Rodi loro antico possesso. Ma per vari motivi ogni tentativo di reinsediarsi nell'isola fall\u00ec, che rest\u00f2 definitivamente nella sovranit\u00e0 britannica.\nIntanto alcuni Cavalieri appartenenti alla \"Lingua spagnola\", dopo la morte del Gran maestro, avevano nominato un altro Gran maestro nella persona del Re di Spagna, Carlo IV alleato di Napoleone. Da questa scissione nacque l'Ordine Reale dei cavalieri di San Giovanni di Gerusalemme che tuttavia nel 1885, a seguito della bolla di papa Leone XIII del 1879 con la quale autorizzava la nomina di un nuovo Gran maestro in Roma, che port\u00f2 all'elezione di Giovanni Battista Ceschi a Santa Croce (1879-1905), questo Ordine Reale di Spagna rinunziava all'esercizio del Gran Magistero, riconoscendo il Gran maestro e rientrando nell'Ordine riconosciuto dalla Santa Sede. Un altro \"Ordine\" di ispirazione melitense era per\u00f2 sorto in Spagna nel 1833, in seguito alla guerra civile che vide contestare l'ascesa al trono da parte della regina Isabella II, un gruppo di Cavalieri costitu\u00ec un Ordine autonomo denominato Ordine Reale dei Cavalieri Ospedalieri di San Giovanni Battista i cui statuti furono approvati nel 1876 dal re Alfonso XII, il quale assunse il titolo di \"Gran protettore\".\nNegli anni venti dell'Ottocento la situazione si fece ancora pi\u00f9 difficile: i priorati superstiti in alcune nazioni furono espropriati delle loro propriet\u00e0 ed estinti. In questi anni si ridussero a sei: Roma, Capua, Barletta, Messina, Portogallo e Boemia. Nel 1834 finalmente un segnale di ripresa: il nuovo luogotenente stabil\u00ec la sede dell'ordine nel Palazzo Magistrale di via dei Condotti a Roma, dove ancora oggi risiede. Inoltre apr\u00ec una nuova struttura per il noviziato, pratica caduta in disuso e presso ponte Sisto avvi\u00f2 un ospedale, ristabilendo l'antica tradizione dell'Ordine. Nel 1844 fu riconosciuta l'extraterritorialit\u00e0 della sede e infine fu stilata una nuova carta costituzionale approvata da papa Pio IX nel 1854.\nNonostante le prospettive di rilancio dell'Ordine, nel 1860 venne registrato il punto pi\u00f9 basso, infatti, in quest'anno, nonostante fossero ancora vivi una manciata di cavalieri professi creati prima della caduta di Malta, il loro numero fu il pi\u00f9 basso del secolo: solamente 34.\nDa questo punto si cominci\u00f2 una politica di sviluppo delle attivit\u00e0 caritative, nacquero le associazioni nazionali e nel 1879 papa Leone XIII approv\u00f2 una nuova regola e restaur\u00f2 pienamente l'Ordine, fino ad allora guidato da luogotenenti, autorizzando l'elezione di un nuovo Gran maestro dell'ordine, Giovanni Battista Ceschi a Santa Croce, che lo rest\u00f2 fino al 1904.\nL'organizzazione attuale.\nIl Sovrano militare ordine di Malta.\nOggi il Sovrano militare ordine di Malta (\"Sovrano Militare Ordine Ospedaliero di San Giovanni di Gerusalemme, di Rodi e di Malta\") con la protezione della Chiesa cattolica, \u00e8 un ordine cavalleresco con alcuni diritti di sovranit\u00e0. L'Ordine, con sede dal 1834 a Roma, \u00e8 suddiviso in sei Gran Priorati e 48 Associazioni nazionali che riuniscono i cavalieri e le dame a seconda del loro paese di residenza.\nSoggetto di diritto internazionale, l'Ordine dei Cavalieri di Malta \u00e8 un'istituzione riconosciuta internazionalmente: possiede una propria bandiera, una costituzione, un capo di Stato, organi esecutivi e giuridici, ed emette passaporti e francobolli, intrattenendo anche autonome relazioni diplomatiche con oltre cento nazioni e con le organizzazioni internazionali\nHa un seggio come Osservatore all'Assemblea generale delle Nazioni Unite dal 1994. Ha sottoscritto nel 2001 un trattato bilaterale con la Repubblica di Malta.\nAlla sede in Italia \u00e8 riconosciuta l'extraterritorialit\u00e0. Nel 1877 i membri dei tre Gran priorati d'Italia, costituirono l'Associazione dei cavalieri italiani del sovrano militare ordine di Malta, riconosciuto ente di diritto pubblico melitense operante nel territorio italiano, da cui dipende il Corpo militare dell'ACISMOM, corpo volontario ausiliario dell'Esercito Italiano.\nGli Ordini dell'Alleanza di San Giovanni.\nSono riconosciuti inoltre quattro Ordini cavallereschi, cristiani non cattolici, dagli Stati nazionali e specialmente da quelli a guida \"monarchica\". Nel 1963 si sono reciprocamente riconolsciuti con lo SMOM e sono identificati come discendenti degli \"Hospitalieri\", facenti parte dal 1961 dell'Alleanza di San Giovanni:\nNel 1963 il S.M.O.M. \u00e8 stato accettato, da queste organizzazioni protestanti e da quella anglicana, che si richiamano alla tradizione dell'Ordine Giovannita, cosicch\u00e9 l'Alleanza dei cavalieri ospedalieri di San Giovanni di Gerusalemme \u00e8 in atto formata da questi cinque ordini.\nJohanniter International.\nDal 2000 sedici organizzazioni di volontariato fondate da diversi enti che si richiamano ai Giovanniti sono riunite nell'associazione \"Johanniter International\". A essa aderiscono la Johanniter-Unfall-Hilfe (Austria), la St John Association and Brigade (Cipro), la St John Ambulance in England (Inghilterra), la Sihtasutus Johanniitide Abi Eestis (Estonia), la Johanniterhj\u00e4lpen i Finland (Finlandia), l'Association des oeuvres de Saint-Jean (Francia), la Johanniter-Unfall-Hilfe (Germania), la Johannita Segit\u00f6 Szolg\u00e1la (Ungheria), il Soccorso dell'Ordine di San Giovanni (Italia), il St John Eye Hospital Group (a Gerusalemme), la Sveta Jana Palidziba (Lettonia), il Johanniter Hulpverlening (Paesi Bassi), il Joannici Dzie\u0142o Pomocy (Polonia), il Johanniterhj\u00e4lpen (Svezia), l'Oeuvre d'Entraide de la Commanderie Suisse de l'Ordre de St Jean (Svizzera), la St John Ambulance in Wales (Galles), la S.O.G.IT.-Croce di San Giovanni (Italia). Le associazioni affiliate al JOIN (che ha sede a Bruxelles) operano spesso in diversi ambiti, pur condividendo, di base, finalit\u00e0 assistenziali."}
{"id": "2186415", "revid": "30677", "url": "https://it.wikipedia.org/wiki?curid=2186415", "title": "Croix-Rouge de C\u00f4te d'Ivoire", "text": ""}
{"id": "2186416", "revid": "30677", "url": "https://it.wikipedia.org/wiki?curid=2186416", "title": "Croix-Rouge de Cote d'Ivoire", "text": ""}
{"id": "2186417", "revid": "14641", "url": "https://it.wikipedia.org/wiki?curid=2186417", "title": "Royal Saudi Air Force", "text": ""}
{"id": "2186419", "revid": "661526", "url": "https://it.wikipedia.org/wiki?curid=2186419", "title": "CRCI", "text": ""}
{"id": "2186420", "revid": "1543377", "url": "https://it.wikipedia.org/wiki?curid=2186420", "title": "Oleg Cassini", "text": "Biografia.\nFiglio della contessa Marguerite Cassini e del conte Alexander Loiewski, Oleg Cassini studi\u00f2 belle arti con Giorgio de Chirico, trasferendosi nel 1936 negli Stati Uniti, dove dai primi anni quaranta inizi\u00f2 la carriera come costumista per la Paramount Pictures. In questo periodo lavor\u00f2 in film come \"I misteri di Shanghai\" (1941), \"Femmina folle\" (1945), \"Il filo del rasoio\" (1946), \"Il fantasma e la signora Muir\" (1947), \"Sui marciapiedi\" (1950) e \"Vortice\" (1953). Dopo la seconda guerra mondiale continuer\u00e0 a lavorare come costumista per il cinema, la televisione e Broadway.\nNegli anni sessanta Cassini balz\u00f2 agli onori della cronaca in quanto stilista personale di diverse celebrit\u00e0 come l'attrice Audrey Hepburn e in particolar modo della first lady Jacqueline Kennedy, per la quale disegn\u00f2 oltre 300 abiti. Grande protagonista del jet set, la popolarit\u00e0 del suo nome porter\u00e0 diverse aziende a licenziare il marchio Cassini per svariati prodotti, dall'abbigliamento alla cosmetica, e persino sugli interni dell'automobile Matador della American Motors Corporation.\nParticolarmente celebri divennero i suoi abiti da cocktail e i tailleur in maglia. Nel 2001 i suoi disegni sono stati messi in esposizione al Metropolitan Museum of Art, durante la mostra \"Jacqueline Kennedy: The White House Years\", organizzata dalla rivista \"Vogue\".\nVita privata.\nNel 1938 Cassini divenne il quarto marito di Mary \"Merry\" Fahrney, dalla quale divorzi\u00f2 nel 1940. L'anno seguente lo stilista spos\u00f2 l'attrice Gene Tierney, con la quale rimase fino al 1952 e dalla quale ebbe due figlie: Antoinette Daria Cassini (nata nel 1942 con gravi disabilit\u00e0 e scomparsa nel 2010) e Christina \"Tina\" Cassini (nata nel 1948 e morta a Parigi il 31 marzo 2015 in totale povert\u00e0). In seguito Cassini si sposer\u00e0 con un'altra donna, Marianna, e avr\u00e0 altri due figli.\nIl nome di Cassini fu anche brevemente associato con quello dell'attrice Grace Kelly.\nL'attrice e soubrette Nadia Cassini deve il suo cognome al matrimonio (1969-1972) con il giornalista Igor, fratello di Oleg."}
{"id": "2186421", "revid": "661526", "url": "https://it.wikipedia.org/wiki?curid=2186421", "title": "RCCI", "text": ""}
{"id": "2186429", "revid": "138230", "url": "https://it.wikipedia.org/wiki?curid=2186429", "title": "Strage di via Fracchia", "text": ""}
{"id": "2186433", "revid": "1861950", "url": "https://it.wikipedia.org/wiki?curid=2186433", "title": "FlyLal", "text": "La FlyLAL (conosciuta anche come Lithuanian Airlines o LAL) era una compagnia aerea con sede a Vilnius, compagnia di bandiera lituana con hub presso l'Aeroporto Internazionale di Vilnius.\nNon pi\u00f9 operativa, operava normalmente con voli di linea regionali e internazionali sia da Vilnius che dall'Aeroporto Internazionale di Palanga.\nSebbene, a causa di gravi problemi finanziari, la FlyLal abbia sospeso le attivit\u00e0 il 17 gennaio 2009, la consorella FlyLal Charters continua a operare grazie a una licenza separata.\nStoria.\nLa societ\u00e0 fu fondata il 20 settembre 1938 sotto il nome di \"Lietuvos oro linijos\" (Linee Aeree Lituane), inizi\u00f2 a operare dal giorno successivo alla sua fondazione con l'ausilio di 2 aeromobili Percival Q-6.\nDal 1940, a seguito dell'occupazione sovietica, tutti i voli da e per la Lituania vennero effettuati da una societ\u00e0 satellite della sovietica Aeroflot.\nDopo l'indipendenza dall'Unione Sovietica, il 20 settembre 1991 la societ\u00e0 rinacque sotto il nome di \"Lietuvos Avialinijos\". La propriet\u00e0 della compagnia rimase in mano pubblica fino al 2005 quando venne privatizzata e acquisita dalla \"LAL Investiciju Valdymas\", che rinomin\u00f2 il vettore lituano con la denominazione di \"FlyLAL - Lithuanian Airlines\".\nSuccessivi problemi finanziari e debiti sempre pi\u00f9 ingenti hanno comportato la sospensione dei voli dopo che \u00e8 venuto a mancare l'apporto finanziario promesso da una societ\u00e0 svizzera che mirava ad acquisire la FlyLal.\nFlotta.\nLa flotta FlyLal era composta, all'agosto 2007, dai seguenti velivoli:"}
{"id": "2186434", "revid": "466539", "url": "https://it.wikipedia.org/wiki?curid=2186434", "title": "Chicago Tribune", "text": "Il Chicago Tribune \u00e8 un quotidiano di Chicago (Stati Uniti d'America), nonch\u00e9 la maggiore pubblicazione della Tribune Company. Autoproclamatosi \"World's Greatest Newspaper\" (da cui il nome di radio e televisione, WGN), il Chicago Tribune \u00e8 il giornale principale dell'area metropolitana di Chicago e del Midwest degli Stati Uniti e l'ottavo quotidiano statunitense per diffusione. Tradizionalmente pubblicato nel formato broadsheet, il 13 gennaio 2009 il \"Tribune\" ha annunciato la decisione di affiancare all'edizione broadsheet un'edizione in formato tabloid, intesa per il consumo non domestico.\nIl 2 aprile 2007, il \"Tribune\" annunci\u00f2 un piano di vendita in blocco. Fu associato ad un pacchetto azionario del valore di 34 dollari per azione e ad un Employees Stock Ownership Plan. Divenne presidente Sam Zell, un magnate nel campo dei beni immobili. Come parte del progetto furono venduti anche i Chicago Cubs e il loro stadio, Wrigley Field, come la parte di Comcast SportsNet Chicago appartenente al \"Tribune\". L'8 dicembre 2008 la compagnia fu messa sotto regime di amministrazione controllata.\nStoria.\nIl \"Tribune\" fu fondato il 10 giugno 1847 da James Kelly, John E. Wheeler e Joseph K.C. Forrest. Nei primi otto anni di storia il giornale and\u00f2 incontro a numerosi cambi di propriet\u00e0. Inizialmente non si trattava di un giornale politicamente schierato, bench\u00e9 avesse la tendenza a sostenere i Whig o il Free Soil e a screditare i Democrats in periodo di elezioni. Alla fine del 1853 sul \"Tribune\" cominciarono ad apparire una serie di editoriale a carattere xenofobo che criticavano fortemente gli immigrati e la Chiesa cattolica. In questo periodo divenne anche un grande sostenitore del Temperance movement. Per quanto nativisti potessero essere i suoi editoriali fu solo il 10 febbraio 1855 che il \"Tribune\" si un\u00ec formalmente ai nativisti americani, o Know-Nothing movement, il cui candidato sindaco, Levi Boone, divenne sindaco di Chicago il mese successivo.\nDal 1854, il Capitano J. D. Webster, pi\u00f9 tardi Generale Webster e capo di stato maggiore nella Battaglia di Shiloh e il Dottor C. H. Ray di Galena (Illinois) convinsero Joseph Medill, in forza al \"Leader\" di Cleveland a diventare capo-redattore. Ray divenne editore in capo, Medill il caporedattore e Alfred Cowles, Sr., fratello di Edwin Cowles, almeno inizialmente ebbe il ruolo di bookkeeper. I tre acquistarono ognuno un terzo del \"Tribune\". Sotto la loro propriet\u00e0 il \"Tribune\" si distacc\u00f2 dalle idee dei Know Nothings e divenne il principale organo di stampa repubblicano di Chicago. Il quotidiano continu\u00f2 comunque a stampare editoriale anti-cattolici e anti-irlandesi. Il \"Tribune\" assorb\u00ec i tre giornali principali di Chicago: il \"Free West\" nel 1855, il \"Democratic Press\" nel 1858 e il \"Chicago Democrat\" nel 1861. L'editore del \"Democrat\", John Wentworth, lasci\u00f2 il suo incarico di editore per candidarsi come sindaco di Chicago. Tra il 1858 e il 1860, il quotidiano ebbe come titolo \"Chicago Press &amp; Tribune\". Dopo il novembre 1860 divenne \"Chicago Daily Tribune\". Prima e dopo la Guerra civile americana, i nuovi editori spinsero fortemente le idee abolizioniste, dando il loro supporto ad Abramo Lincoln, che Medill aiut\u00f2 nella sua corsa alla presidenza nel 1860. Il quotidiano rimase apertamente schierato sul fronte repubblicano anche negli anni successivi.\nNel 1861 il \"Tribune\" pubblic\u00f2 delle nuove liriche per la canzone \"John Brown's Body\" di William W. Patton, mettendosi in competizione con The Battle Hymn of the Republic, pubblicato due mesi pi\u00f9 tardi da Julia Ward Howe. Medill fu sindaco di Chicago per un unico mandato dopo il Grande incendio di Chicago del 1871.\nStrisce comiche e investimenti.\nNel ventesimo secolo, nel periodo in cui editore era il colonnello Robert R. McCormick, il quotidiano fu fortemente isolazionista e fu molto attivo nella copertura di notizie politiche e di tendenze sociali, tanto da autodefinirsi \"The American Paper for Americans\", ponendosi contro i democratici e il New Deal, parlando in modo sdegnoso di inglesi e francesi ed utilizzando toni entusiastici nei confronti di Chiang Kai-shek e del senatore Joseph McCarthy.\nQuando McCormick divenne coeditore (con il cugino Joseph Patterson) nel 1910, il Tribune era il terzo quotidiano per numero di vendite a Chicago, con una tiratura di sole 188\u00a0000 copie. I due inserirono nel quotidiano nuove rubriche come la colonna delle inserzioni e strisce comiche come \"Little Orphan Annie\" e \"Moon Mullins\", poi mutate in \"crociate\", che videro il loro primo successo arrivare dall'espulsione dal senato del capo dei repubblicani dell'Illinois, il senatore William Loring. Nello stesso periodo, il \"Tribune\" si mise in competizione con il quotidiano di Hearst, il \"Chicago Examiner\", in una lotta per la diffusione. Dal 1914, i cugini riuscirono a cacciare il Managing Editor William Keeley. Nel 1918, l'Examiner fu costretto a fondersi con il \"Chicago Herald\".\nNel 1920, Patterson lasci\u00f2 la poltrona di editore del \"Tribune\", per occuparsi del proprio quotidiano, il \"New York Daily News\". In una nuova lotta con l\"'Herald-Examiner\", McCormick e Hearst indissero nel 1922 due lotterie rivali. Il \"Tribune\" vinse la sfida, aggiungendo alle sue file 250,000. Durante il periodo McCormick, il \"Tribune\" si distinse nel \"modified spelling\" (per esempio sostituendo \"although\" con \"altho\").\nMcCormick, vigoroso sostenitore del partito repubblicano, mor\u00ec nel 1955, quattro giorni prima dell'elezione di Richard J. Daley, leader democratico, come sindaco di Chicago.\nUno dei maggiori scoop nella storia del \"Tribune\" fu la pubblicazione del testo del trattato di Versailles nel giugno 1919. Un altro fu l'aver rivelato i piani militari degli Stati Uniti il giorno precedente l'attacco a Pearl Harbor. Il 7 giugno 1942 la pagina principale del \"Tribune\" annunci\u00f2 che l'America aveva violato il codice PURPLE o Magic, codice militare segreto giapponese.\nIl quotidiano \u00e8 noto anche per un clamoroso errore avvenuto nelle elezioni presidenziali del 1948. Molti dei componenti dello staff del quotidiano erano in sciopero e la confusione venutasi a creare port\u00f2 il quotidiano a credere che il candidato repubblicano Thomas Dewey avesse vinto le elezioni. L'edizione del quotidiano del giorno seguente titolava \"Dewey Defeats Truman\". L'accaduto fece finire il quotidiano del giorno nell'elenco degli oggetti da collezionista, quando il reale vincitore delle elezioni, Harry S. Truman, si fece fotografare con il giornale in mano.\nIl leggendario direttore sportivo del \"Tribune\", Arch Ward, fu l'inventore del Major League Baseball All-Star Game nel 1933, come parte integrante dell'esposizione cittadina Century of Progress.\nLa reputazione di innovatore del \"Tribune\" \u00e8 dovuta anche al suo interesse nei confronti della radiofonia. Il \"tribune\" compr\u00f2 una vecchia stazione, la WDAP, nel 1924 e la rinomin\u00f2 WGN, ovvero \"World's Greatest Newspaper.\" WGN Television fu lanciata il 5 aprile del 1948. Queste stazioni rimasero propriet\u00e0 del \"Tribune\" fino ai giorni nostri e rappresentano uno dei primi tentativi di unione di un quotidiano e di una stazione di broadcasting. Pi\u00f9 tardi, il quotidiano gemello del \"Tribune\", il \"New York Daily News\", cre\u00f2 la radio e televisione WPIX.\nPost-McCormick.\nNel 1969, sotto la guida di Harold Grumhaus e dell'editore Clayton Kirkpatrick, l'appoggio dato in passato dal \"Tribune\" ai conservatori divenne storia. Nonostante il mantenimento di una prospettiva repubblicana e conservatrice negli editoriali, il \"Tribune\" cominci\u00f2 a pubblicare articoli che rispecchiassero un pi\u00f9 largo spettro di opinioni, eliminando dagli articoli di cronaca il punto di vista fortemente conservatore che avevano avuto nel periodo McCormick.\nA fine 1974, il \"Tribune\" pubblic\u00f2 il testo completo (264.000 parole) delle registrazioni del Watergate, in un supplemento di 44 pagine che anticip\u00f2 di almeno 24 ore la trascrizione ufficiale del Government Printing Office della Casa Bianca.\nUna settimana pi\u00f9 tardi, dopo avere studiato le trascrizioni, l'editoriale del quotidiano osserv\u00f2 che \"l'alta dedicazione ai principe che gli americani hanno il diritto di aspettarsi dal presidente non si pu\u00f2 evincere dalle trascrizione delle registrazioni\". Gli editori del \"Tribune\" arrivarono alla conclusione che \"nessuna persona sana di mente poteva leggere [le trascrizioni] e continuare a ritenere che Mr. Nixon avesse onorato gli standard di dignit\u00e0 richiesti ad un presidente\" e chiesero le dimissioni del presidente Nixon. La posizione assunta dal \"Tribune\" rifletteva perfettamente il cambio di rotta dal conservatorismo precedente e costituiva un problema per le speranze di sopravvivenza di Nixon alla Casa Bianca. Il perduto appoggio da parte del \"tribune\" rappresentava per la Casa Bianca la perdita di un sostenitore storico e il crollo delle speranze di Nixon di archiviare lo scandalo.\nNel 1997 il \"Tribune\" pubblic\u00f2 una colonna molto popolare, curata da Mary Schmich, dal titolo \"Advice, like youth, probably just wasted on the young\", conosciuta anche come Wear Sunscreen o the Sunscreen Speech.\nNonostante nel periodo McCormick, il \"Tribune\" avesse rifiutato per anni di partecipare al Premio Pulitzer, vinse negli anni 24 premi, tra cui molte onorificenze per gli editoriali.\nIl \"Tribune\" divenne in seguito leader nel settore dell'informazione via internet, acquistando a fine anni novanta il 10 per cento di America Online e lanciando in seguito siti come chicagotribune.com (1995), metromix.com (1996), e ChicagoSports.com (1999). Nel 2002 lanci\u00f2 un tabloid dedicato ad una fascia d'et\u00e0 tra i 18 e i 34 anni, intitolato \"RedEye\".\nA luglio 2008, Ann Marie Lipinski, editrice per sette anni consecutivi, annunci\u00f2 le sue dimissioni. Il suo posto fu preso da Gerould W. Kern.\nPolitica editoriale.\nIn una dichiarazione dei principi pubblicata nel 2007 sul \"Tribune\" sia a mezzo stampa che online, la filosofia del quotidiano \u00e8 cos\u00ec descritta:\nIl \"Tribune\" \u00e8 economicamente conservatore, scettico nei confronti dell'accrescimento del e dello stipendio minimo e entitlement spending. Sebbene il \"Tribune\" abbia criticato l'amministrazione Bush per quanto riguarda le decisioni prese sulle libert\u00e0 civili, l'ambiente e vari aspetti di politica, supporta ancora la sua presidenza, richiamando invece al dovere i Democratici, come il governatore dell'Illinois Rod Blagojevich e chiedendo la loro rimozione dalle cariche pubbliche.\nNel 2004, il \"Tribune\" support\u00f2 la campagna per la rielezione di George W. Bush, una decisione in linea con lo storico supporto dato dal giornale al partito Repubblicano. Il 17 ottobre 2008, il giornale si schier\u00f2 a favore del candidato democratico alla Casa Bianca, Barack Obama, facendo la storia del quotidiano e abbracciando per la prima volta nei suoi 161 anni di storia la causa di un candidato non repubblicano.\nIl \"Tribune\" in precedenza ha spalleggiato anche candidati indipendenti. Nel 1872 support\u00f2 Horace Greeley, un editore vicino al partito Repubblicano, e nel 1912 spos\u00f2 la causa di Theodore Roosevelt, in corsa con il Progressive Party contro il presidente repubblicano William Howard Taft.\nNel corso degli anni, il \"Tribune\" ha appoggiato candidati democratici in corsa per posti di minore importanza, ne \u00e8 un esempio il recente appoggio dato a Bill Foster, a Barack Obama come Senatore e alla democratica Melissa Bean, che sconfisse Philip Crane, il pi\u00f9 anziano repubblicano in forza alla House of Representatives. Nonostante nel 1998 il \"Tribune\" abbia sostenuto George Ryan, nella corsa per il governatorato dell'Illinois, dopo una serie di indagini lo stesso quotidiano fece emergere uno scandalo relativo ai suoi anni da Segretario di Stato. Ryan rifiut\u00f2 di presentarsi nuovamente nel 2002 e fu di conseguenza indagato ed incarcerato come conseguenza di quanto emerso dalle indagini.\nTribune Company.\nIl \"Chicago Tribune\" \u00e8 una delle propriet\u00e0 principali della Tribune Company, che comprende svariati quotidiani, riviste e stazioni televisive statunitensi. Nella sola Chicago sono di propriet\u00e0 della Tribune le stazioni radiofoniche WGN (720 AM), la stazione televisiva WGN-TV (Channel 9) e la rivista \"Chicago Magazine\". La Tribune Company \u00e8 anche proprietaria del \"Los Angeles Times\" - la maggiore propriet\u00e0 della Tribune Company - e della squadra di baseball dei Chicago Cubs.\nLa Tribune Company fu proprietaria del \"The New York Daily News\" dalla sua nascita, nel 1919 al 1991, anno in cui divenne proprietario Robert Maxwell. I fondatori del \"News\", il capitano Joseph Patterson e il colonnello McCormick, erano entrambi discendenti di Medill. La Tribune Company cedette nel 2008 il \"Newsday\", quotidiano di Long Island.\nDal 1925, il \"Chicago Tribune\" ha la sua sede nella Tribune Tower di North Michigan Avenue, sulla Magnificent Mile. L'edificio \u00e8 un palazzo in stile neogotico, il cui progetto fu scelto tra quelli che avevano risposto ad una competizione internazionale indetta dal \"Tribune\".\nIl 25 giugno 2008 la Tribune Company annunci\u00f2 di aver autorizzato una compagnia di beni immobili a cercare offerte per la vendita della Tribune Tower a Chicago e del Times Building a Los Angeles.\n2008: la nuova veste grafica.\nL'adozione della nuova veste grafica, a partire da settembre 2008 (discussa qui sul sito web del Tribune) fu largamente dibattuta e in molti casi lasci\u00f2 l'impressione di essere solo un'operazione commerciale, dettata dalla necessit\u00e0 di abbattere i costi di produzione del quotidiano.\nChapter 11 bankruptcy protection.\nDopo una perdita di 124 milioni di dollari, la Tribune Company richiese di avvalersi del \"Chapter 11 bankruptcy protection\", l'equivalente dell'amministrazione controllata prevista dalla legge italiana l'8 dicembre del 2008. La compagnia fu sottoposta alla giurisdizione della U.S. Bankruptcy Court del Distretto del Delaware, accusando un debito di 13 miliardi di dollari a fronte di un valore stimato di 7.6 miliardi di dollari.\nCome parte del piano di bancarotta, il proprietario Sam Zell cedette la propriet\u00e0 dei Cubs, per ridurre il debito. Questa cessione fu poi collegata alle accuse di corruzione che portarono all'arresto del governatore dell'Illinois Rod Blagojevich. Nello specifico, il governatore fu accusato di servirsi dei problemi finanziari di alcuni quotidiani per ottenere il licenziamento di alcuni editori."}
{"id": "2186447", "revid": "729019", "url": "https://it.wikipedia.org/wiki?curid=2186447", "title": "Pompa getter", "text": "La pompa Getter \u00e8 un particolare tipo di pompa molecolare; il suo principio di funzionamento si basa sull'utilizzo di gas chimicamente attivi (vapore d'acqua, anidride carbonica, ossigeno, azoto) che possono essere pompati a velocit\u00e0 molto elevata su una superficie di materiale getter. Tali gas sono cos\u00ec trattenuti tramite adsorbimento chimico, che comporta la formazione di composti chimici, a tensione di vapore molto bassa. I materiali di tipo \"getter\" non riescono a trattenere i gas rari, quindi questo tipo di pompe devono lavorare in combinazione con pompe che possono eliminare tali gas; ad esempio pompe di tipo criogenico o turbomolecolare."}
{"id": "2186453", "revid": "343906", "url": "https://it.wikipedia.org/wiki?curid=2186453", "title": "IDV", "text": ""}
{"id": "2186454", "revid": "343906", "url": "https://it.wikipedia.org/wiki?curid=2186454", "title": "Commissione Vigilanza Rai", "text": ""}
{"id": "2186461", "revid": "729019", "url": "https://it.wikipedia.org/wiki?curid=2186461", "title": "Embraer EMB 120", "text": "L'Embraer EMB 120 Brasilia \u00e8 un bimotore turboelica di linea, monoplano ad ala bassa, sviluppato dall'azienda brasiliana Embraer negli anni ottanta.\nDestinato al mercato dell'aviazione da trasporto passeggeri a piccolo e medio raggio, ha compiuto il primo volo il 27 luglio 1983 ed \u00e8 rimasto in produzione fino al 2001.\nStoria.\nSviluppo.\nIncoraggiata dal successo di mercato dell'EMB 110 Bandeirante, ottenuto nei confronti delle compagnie aeree commuter, Embraer avvi\u00f2 nel settembre 1979, gli studi per la progettazione di un nuovo bimotore turboelica, per voli regionali, a cabina completamente pressurizzata. Designato come Embraer EMB-120 Brasilia, il prototipo vol\u00f2 per la prima volta il 27 luglio 1983 mentre la certificazione per il volo venne ottenuta nel maggio 1985.\nTecnica.\nLa fusoliera dell'EMB 120 ha un diametro interno di 2,28 m e la cabina \u00e8 alta 1,76 m, il corridoio \u00e8 tra file di 2-1 posti.\nNella versione cargo il Brasilia ha a disposizione un massimo volume di carico 31,10 m\u00b3 ed \u00e8 dotato di una portellone di carico sul lato posteriore della fusoliera.\nSpinto da due turboelica Pratt &amp; Whitney Canada PW118 quadripala con eliche Hamilton Standard 14RF-9.\nImpiego.\nEmbraer all'inizio del 1991 aveva ricevuto 346 ordini provenienti da oltre 30 operatori di tutto il mondo, e pi\u00f9 di 200 velivoli erano stati consegnati dopo l'ingresso in servizio commerciale nel mese di ottobre 1985, incluse quattro versioni trasporto VIP per le Forze Aeree Brasiliane, designate come VC-97.\nUtilizzatori.\nCivili.\nAl dicembre 2011 risultavano essere 192, corrispondenti al 54% del totale prodotto, gli esemplari di EMB 120 ancora in servizio presso le varie compagnie aeree ed aeronautiche militari mondiali:"}
{"id": "2186462", "revid": "6923", "url": "https://it.wikipedia.org/wiki?curid=2186462", "title": "Giorgione", "text": "Nonostante la grande popolarit\u00e0 dell'artista in vita, la sua \u00e8 una delle figure pi\u00f9 enigmatiche della storia della pittura. Non ha firmato alcuna opera e la ricostruzione del suo catalogo, nonch\u00e9 la determinazione dei significati iconografici di molte sue opere, \u00e8 oggetto di numerosi dibattiti e controversie tra gli studiosi. Fu attivo sulla scena pittorica veneziana per poco pi\u00f9 di dieci anni, segnandola con un'apparizione repentina ma sfolgorante, che nella storiografia artistica ha poi assunto proporzioni leggendarie. Anche restringendo al massimo il suo catalogo e volendo ridimensionare i commenti iperbolici che seguirono la sua morte, la sua attivit\u00e0 segn\u00f2 sicuramente una svolta epocale nella pittura veneta, imprimendo una decisiva svolta verso la \"Maniera Moderna\".\nIl soprannome \"Giorgione\" era legato probabilmente alla statura fisica, alla sua altezza. Rimase sempre un artista sfuggente, inafferrabile e misterioso, tanto che a Gabriele D'Annunzio appariva \"piuttosto come un mito che come un uomo\".\nBiografia.\nOrigini.\nDella sua vita si conosce pochissimo e i fatti certi sono noti grazie a iscrizioni sui dipinti o a pochi documenti contemporanei. Tra questi ultimi Enrico Maria dal Pozzolo segnala che in alcune carte dell'archivio storico del Comune di Castelfranco Veneto si fa cenno ad un tale Zorzi, nato nel 1477 o 1478, il quale nel 1500 fa domanda al Comune per essere esentato dal pagamento delle tasse in quanto non pi\u00f9 residente nel paese. Questo Zorzi, figlio del notaio Giovanni Barbarella e di una certa Altadonna, \u00e8 stato identificato con Giorgione.\nSecondo il professore di architettura all'universit\u00e0 \"La Sapienza\" di Roma Enrico Guidoni, invece, il Giorgione sarebbe il figlio del maestro Segurano Cigna.\nLe prime notizie sulle origini del pittore risalgono alle fonti cinquecentesche, che lo ricordano concordemente come originario di Castelfranco Veneto, dove nacque nel 1477-1478. Giorgio da Castelfranco, spesso indicato alla veneta come \"Zorzo\" o \"Zorzi\", venne citato come Giorgione gi\u00e0 pochi anni dopo la morte. L'accrescitivo era un modo di accentuarne l'alta statura morale, oltre che fisica, e da allora si \u00e8 trasmesso come appellativo pi\u00f9 usato per identificarlo.\nApprendistato e debutto.\nNessun documento permette di risalire alla prima giovinezza di Giorgione, n\u00e9 si sa quando esattamente abbia lasciato Castelfranco, tantomeno a che punto fosse la sua educazione. In ogni caso \u00e8 noto che giunse a Venezia giovanissimo, allogandosi nella bottega di Giovanni Bellini, da cui riprese il gusto per il colore e l'attenzione per i paesaggi. Narra Carlo Ridolfi che, al termine l'apprendistato, torn\u00f2 nel suo paese natale, dove si impratich\u00ec nella tecnica dell'affresco presso alcuni artisti locali e che sfrutt\u00f2 questa competenza in laguna, dedicandosi alla decorazione di facciate e di interni di palazzi, a cominciare dalla sua stessa residenza in Campo San Silvestro. A conferma di quanto scriveva Ridolfi nel 1648, gli storici del Cinquecento e del Seicento elencavano un cospicuo numero di affreschi eseguiti da lui, che tuttavia oggi sono andati tutti perduti ad eccezione della \"Nuda\", messa in salvo nel 1938 dalla facciata del Fondaco dei Tedeschi, ma ormai quasi completamente deteriorata.\nTra la fine del XV e l'inizio del XVI secolo entr\u00f2 in scena a Venezia, tra i numerosi \"foresti\" che trovavano facilmente impiego in citt\u00e0, anche in campo pittorico. Le sue prime prove, come le tavolette degli Uffizi o la \"Madonna col Bambino in un paesaggio\" dell'Ermitage, registrano un buon grado di assimilazione di proposte diverse, quali le opere di Perugino, autore di un perduto telero per la Sala del Maggior Consiglio nel 1494, Leonardo da Vinci, Lorenzo Costa, gli artisti lombardi e i pittori e incisori nordici. Lo testimonia bene una delle opere sicuramente attribuibili alla sua mano e datata solitamente a questo periodo: \"Giuditta con la testa di Oloferne\", oggi all'Ermitage.\nOpere sacre.\nNel contesto della produzione di Giorgione, le opere a soggetto sacro sono prevalentemente collocate nei primi anni di attivit\u00e0. A questo periodo sono di solito riferite la \"Sacra Famiglia Benson\", l'\"Adorazione dei pastori Allendale\", l'\"Adorazione dei Magi\" e la \"Madonna leggente\", mentre di attribuzione prevalentemente scartata \u00e8 un frammento con la \"Maddalena\", agli Uffizi. In queste opere si notano differenze fondamentali con il principale pittore allora attivo a Venezia, Giovanni Bellini: se per Bellini tutto \u00e8 pervaso di sacralit\u00e0 e il creato appare come manifestazione divina, per Giorgione tutto ha un aspetto laico, con la natura che sembra dotata di una propria, innata norma interna, nella quale i personaggi sono immersi con sentimenti reali e \"terrestri\".\nMaturazione.\nLe committenze dei dipinti da cavalletto di Giorgione non erano n\u00e9 enti religiosi n\u00e9 la Serenissima, ma appartenevano piuttosto a una ristretta cerchia di intellettuali legati a famiglie patrizie che prediligevano, piuttosto che i consueti soggetti religiosi, ritratti e opere di piccolo formato aventi come soggetto immagini mitologiche o allegoriche.\nLe eccezioni \"pubbliche\" furono solamente due: un telero per la Sala delle udienze in Palazzo Ducale, perduto, e la decorazione a fresco della facciata del nuovo Fondaco dei Tedeschi, che gli fu affidata dalla Signoria e condotta a termine nel dicembre 1508. Il suo lavoro riempiva tutti gli spazi compresi fra le finestre della facciata che d\u00e0 sul Canal Grande, dove Giorgione aveva dipinto una serie di nudi che i contemporanei ricordano come grandiosi e resi vivi dall'utilizzo di un rosso fiammeggiante. Di essi oggi rimane solo la cosiddetta \"Nuda\", ora alle Gallerie dell'Accademia di Venezia.\n\u00c8 verosimile che questa importante commissione sia stata affidata al Giorgione proprio grazie alla sua esperienza nel campo dell'affresco e che costituisse anche un segnale della possibilit\u00e0 di succedere al Bellini nel ruolo di pittore ufficiale della Serenissima, cosa che comunque non pot\u00e9 verificarsi a causa della morte prematura dell'artista durante la terribile pestilenza che dilag\u00f2 a Venezia nel 1510.\nLa Pala di Castelfranco.\nAl 1503 circa risale una delle poche opere certe di Giorgione, la \"Pala di Castelfranco\", commissionata dal cavaliere Tuzio Costanzo per la cappella di famiglia nel Duomo dei Santa Maria Assunta e Liberale a Castelfranco Veneto.\nTuzio Costanzo, condottiero di origini messinesi (\"prima lancia d'Italia\" per il re di Francia Luigi XII), si era trasferito a Castelfranco nel 1475, dopo aver servito a Cipro la regina Caterina Cornaro, guadagnandosi il titolo di vicer\u00e9. La pala di Castelfranco \u00e8 un'opera di devozione privata che Tuzio volle inizialmente per celebrare la sua famiglia, e successivamente al 1500 per ricordare il figlio Matteo, anch'egli condottiero, morto tragicamente a Ravenna durante la guerra per il controllo del Casentino, come ricorda la lastra tombale che si trova oggi ai piedi della pala (in origine sorgeva sulla parete destra della cappella), probabilmente opera di Giovan Giorgio Lascaris, detto il Pirgotele, raffinato e misterioso scultore attivo a Venezia a cavallo tra XV e XVI secolo. La scomparsa del figlio, come sembrano confermare le indagini radiografiche condotte sulla pala stessa, port\u00f2 probabilmente Tuzio a richiedere a Giorgione una modifica dell'originario impianto della pala, con la trasformazione della base del trono in un sarcofago di porfido (sepoltura reale per antonomasia), recante l'effigie della famiglia Costanzo, e con l'accentuazione della mestizia della Vergine.\nLa sacra conversazione si caratterizza per il gruppo della Madonna con Ges\u00f9 Bambino isolati nel cielo, a sottolinearne la dimensione divina. Sullo sfondo vi \u00e8 un paesaggio all'apparenza dolce, e tuttavia segnato dalle inquietanti tracce della guerra (sulla destra vi sono due minuscole figure armate, mentre a sinistra un villaggio turrito in rovina): lo sfondo si riferisce, quindi, ad un preciso momento storico, ovvero i tormentati decenni a cavallo tra Quattro e Cinquecento.\nAlla base, due santi introducono alla scena: uno di essi \u00e8 chiaramente identificabile in san Francesco, colto nel gesto con cui abitualmente accompagna i committenti (che per\u00f2 qui sono assenti). Pi\u00f9 complessa risulta l'identificazione dell'altro santo: \u00e8 chiara l'iconografia che rimanda a santi guerrieri, come san Giorgio (eponimo del pittore nonch\u00e9 santo cui \u00e8 intitolata la cappella), san Liberale (titolare del duomo e patrono della Diocesi di Treviso), san Nicasio (martire dell'ordine dei cavalieri Gerosolimitani, al quale apparteneva anche il committente Tuzio Costanzo), o infine san Floriano (venerato tra Austria e alto Veneto). Entrambi i personaggi rivolgono il loro sguardo all'ipotetico osservatore, facendo da tramite tra il mondo reale e quello divino.\nLa pala, di derivazione belliniana, costituisce l'esordio indipendente di Giorgione al momento del suo ritorno nel paese natale dopo gli anni trascorsi a Venezia presso la bottega del Bellini. \u00c8 impostato come un'altissima piramide, con al vertice la testa della Vergine in trono e alla base i due santi che si trovano in basso davanti ad un parapetto; il san Francesco \u00e8 ripreso dalla \"pala di San Giobbe\" di Giovanni Bellini.\nL'artista abbandon\u00f2, rispetto ai modelli lagunari, il tradizionale sfondo architettonico, impostando un'originale partizione: una met\u00e0 terrena inferiore, con il pavimento a scacchi in prospettiva e un parapetto liscio di colore rosso come fondale, e una met\u00e0 celeste superiore, con un paesaggio ampio e profondo, formato da campagne e colline. La continuit\u00e0 \u00e8 per\u00f2 garantita dall'uso perfetto della luce atmosferica, che unifica i vari piani e le figure, pur nelle differenze dei vari materiali: dalla lucidit\u00e0 dell'armatura del santo guerriero, alla morbidezza dei panni della Vergine. Lo stile della pala \u00e8 caratterizzato da un evidente tonalismo, dato dalla progressiva sovrapposizione di velature a strati colorati, che rendono il chiaroscuro morbido e avvolgente.\nLa Madonna, inoltre, veste i tre colori simbolici delle virt\u00f9 teologali: il bianco per la fede, il rosso per la carit\u00e0 ed il verde per la speranza.\nGiorgione e Leonardo.\nFu Vasari il primo a sottolineare il rapporto tra lo stile di Leonardo da Vinci e la \"maniera\" di Giorgione. L'attenzione di Giorgione per i paesaggi sarebbe stata influenzata, sempre secondo Vasari, dalle opere di Leonardo di passaggio in laguna:\nIl pittore toscano, fugacemente a Venezia nel marzo del 1500, era conosciuto soprattutto attraverso il lavoro in laguna dei Leonardeschi, quali Andrea Solario, Giovanni Agostino da Lodi e Francesco Napoletano.\nIn opere come il \"Ragazzo con la freccia\", le \"Tre et\u00e0 dell'uomo\" o il \"Ritratto di giovane\" di Budapest si notano un approfondimento psicologico e una maggiore sensibilit\u00e0 verso gli effetti luminosi derivati da Leonardo.\nLa Maniera Moderna.\nNon \u00e8 improbabile che Giorgione all'inizio del Cinquecento frequentasse la corte asolana di Caterina Cornaro, regina detronizzata di Cipro, che aveva radunato attorno a s\u00e9 un esclusivo circolo di intellettuali. Alle vicende di corte appaiono legate opere quali il \"Doppio ritratto\", che alcuni hanno legato alle discussioni sull'amore degli \"Asolani\" di Pietro Bembo, e il \"Ritratto di guerriero con scudiero\" degli Uffizi, opere che tuttavia sono state a pi\u00f9 riprese espunte o riassegnate al catalogo giorgionesco.\nDalla nota lettera dell'agente di Isabella d'Este del 1510, si apprende che possedevano opere del pittore il nobiluomo Taddeo Contarini e il cittadino Vittorio Bechario e che per niente al mondo se ne sarebbero separati, poich\u00e9 commissionate personalmente secondo il proprio gusto personale. Da tale vicenda si desume come le opere di Giorgione fossero rare e ambite e come i committenti prendessero parte alla scelta dei soggetti. Un elenco di opere di Giorgione, coi rispettivi proprietari padovani e veneziani, si trova anche nella redazione di Marcantonio Michiel, pubblicata tra il 1525 e il 1543.\nIn quegli anni Giorgione si dedic\u00f2 a temi come il paragone delle arti, a proposito del quale restano opere di suoi allievi ispirati a suoi originali perduti, e il paesaggio. Su quest'ultimo tema sono riferite alcune opere di dubbia attribuzione, probabilmente relative ad artisti del suo ambito, quali i \"Paesetti\" (Musei Civici di Padova, e National Gallery of Art e Phillips Collection di Washington), ma soprattutto alcuni capolavori indiscussi come il \"Tramonto\" e la celeberrima \"Tempesta\". Si tratta di opere dal significato sfuggente, in cui i personaggi sono ridotti a figurette in un paesaggio arcadico, denso di valori atmosferici e luminosi legati all'ora del giorno e alle condizioni meteorologiche. Queste opere mostrano influssi della nuova sensibilit\u00e0 della scuola danubiana, ma se ne discostano anche, dando un'interpretazione meno inquieta, pi\u00f9 equilibratamente italiana. Al 1505 circa risale anche la tela dei cosiddetti \"Tre filosofi\", dai complessi significati allegorici non ancora pienamente spiegati. La difficolt\u00e0 interpretativa \u00e8 legata alle complesse richieste dei committenti, ricchi e raffinati, che volevano opere misteriose, piene di simbologie. Le figure sono costruite per colori e masse, non linee; i colori contrastanti separano le figure dallo sfondo, creando un senso di scansione spaziale.\nBisogna aspettare il 1506 per trovare il primo e unico autografo, datato, di Giorgione: il ritratto di giovane donna detta \"Laura\", conservato al Kunsthistorisches Museum di Vienna. Vicino stilisticamente \u00e8 il ritratto di \"Vecchia\".\nGiorgione medita lungamente i temi dei suoi quadri e li riempie di significati biblici, storici, letterari. Giulio Carlo Argan sottolinea l'atteggiamento platonizzante del pittore, innestato sulla cultura aristotelica dello Studio padovano. Le correnti platonizzanti si rafforzano in Giorgione anche per influssi esterni, come il probabile incontro ad Asolo con Pietro Bembo che in quegli anni pubblica a Venezia il trattato platonizzante Asolani.\nIl Fondaco dei Tedeschi.\nNella notte tra il 27 e il 28 gennaio 1505 and\u00f2 a fuoco il duecentesco edificio del Fondaco dei Tedeschi a Venezia, la sede commerciale della nazione tedesca a Venezia. Il Senato veneziano approv\u00f2 in meno di cinque mesi un nuovo progetto per un edificio pi\u00f9 grande e monumentale, che venne edificato entro il 1508. In quell'anno una contesa su un pagamento dimostra che a quell'epoca dovevano essere conclusi gli affreschi sulle pareti esterne, affidati a Giorgione ed al suo giovane allievo Tiziano i quali, a detta di Vasari, si avvalsero anche dell'aiuto di Morto da Feltre che, per\u00f2, si limit\u00f2 genericamente ad eseguire \"gli ornamenti di quella opera\". Ci si pu\u00f2 chiedere come dell'\u00e9quipe facesse parte un pittore ancora poco conosciuto a Venezia e appena arrivato da Firenze (poi amico e sodale di Giorgione) . Se pensiamo che secondo Vasari Morto era colui che era in grado di rifare lo stile compendiario delle grottesche, possiamo darci una risposta coerente. Per grottesca infatti lo storico dell'arte aretino intendeva sia le arzigogolate decorazioni, sia le scenette con paesaggi idilliaci e figure della pittura romana antica che era, in definitiva, fatta di colori accostati e che potremmo avvicinare allo stile del futuro impressionismo ottocentesco. Morto si era dedicato a tale studio inizialmente nella Domus Aurea a Roma e poi a Tivoli e a Napoli ed era diventato famoso per questo suo talento. Solo infatti sottoterra (nelle \"grotte\") i colori e le forme degli affreschi romani erano sopravvissuti al passare del tempo e delle intemperie. L\u00ec andavano cercati (lvedi \"Vita del Morto da Feltre e Andrea di Cosimo feltrini nelle Vite di Giorgio Vasari). Possiamo suggerire che la pittura veneziana \u00e8 erede legittima di quella romana antica. Lo stile nuovo si diffuse a Venezia anche perch\u00e9 faceva rinascere finalmente la pittura antica, scultura e architettura classica infatti che usavano materiali ben pi\u00f9 resistenti della pittura, erano gi\u00e0 \"rinate\". Perfino Durer ebbe a lamentarsi di non essere abbastanza apprezzato dai Veneziani per non dipingere secondo la nuova moda. Giorgione ebbe il privilegio di osservare Morto da vicino, pennellata dopo pennellata, sui ponteggi del Fondaco e ne cap\u00ec la portata innovativa senza dover andare personalmente a Roma. E se lo tenne vicino (vedi \"storia di Feltre\" di Antonio Cambruzzi e Antonio Vecellio edito da P. Castaldi Feltre. Trascrizione del manoscritto di Antonio Cambruzzi, biblioteca del Seminario. Feltre).\nQuesta del 1508 \u00e8 la seconda e ultima data verificabile nel catalogo giorgionesco.\nUna apposita commissione, formata da Carpaccio, Lazzaro Bastiani e Vittore di Matteo decide di pagare Giorgione 130 ducati e non 150 come pattuito.\nVasari vide gli affreschi nel loro splendore e, pur senza riuscire a decifrarne il significato, li lod\u00f2 molto per le proporzioni e il colorito \"vivacissimo\", che li facevano sembrare \"tratte al segno delle cose vive, e non a imitazione nessuna della maniera\". Danneggiati dagli agenti atmosferici, dal clima umido e dal salmastro della laguna, nel XIX secolo gli affreschi vennero infine staccati e musealizzati, tra la Ca' d'Oro e la Galleria dell'Accademia. In quest'ultimo museo si trova la \"Nuda\" di Giorgione, dove nonostante il pessimo stato conservativo, si pu\u00f2 ancora apprezzare nella figura lo studio sulla proporzione ideale, un tema allora molto in voga, ispirato alla statuaria classica e trattato in pittura in quegli stessi anni anche da D\u00fcrer. Inoltre \u00e8 ancora percepibile la vivacit\u00e0 cromatica, che dava alla figura quel tepore delle carni come se fossero vive.\nA quel periodo sono attribuite alcuna delle migliori prove come colorista, quali il \"Ritratto d'uomo Terris\".\nLa Venere dormiente.\nNel 1508 circa realizz\u00f2 la \"Venere dormiente\" per Girolamo Marcello, un olio su tela dove la dea \u00e8 colta mentre dorme rilassata su un prato, inconsapevole della sua bellezza. \u00c8 probabile che sul dipinto vi sia stato un intervento di Tiziano che, ancora giovane, avrebbe realizzato il paesaggio sullo sfondo e un cupido tra le gambe della Venere.\nDurante un restauro del 1800 il cupido fu cancellato, viste le sue pessime condizioni ed ora \u00e8 visibile solo tramite radiografia. Secondo una sua testimonianza, Marcantonio Michiel, nel 1522 in casa di Girolamo Marcello ebbe modo di vedere una Venere nuda con un puttino che \"fo de mano di Zorzo de Castelfranco, ma lo paese et Cupidine forono finiti da Titano\".\nAttualmente l'opera si trova a Dresda presso la Gem\u00e4ldegalerie, lo stesso tema (la rappresentazione di Venere) sar\u00e0 ripreso pi\u00f9 volte da Tiziano ed \u00e8 soprattutto nella posa della Venere di Urbino, datata 1538, che si nota una forte analogia con quella giorgionesca.\nUltima fase.\nL'ultima fase della produzione del pittore mostra opere sempre pi\u00f9 criptiche, caratterizzate da un approccio ormai sempre pi\u00f9 libero sulla tela, col colore, dalle tonalit\u00e0 fiammeggianti. L'impasto delle ultime tele di Giorgione, tra cui il discusso \"Cristo portacroce\", il \"Concerto\", il \"Cantore\" e il \"Suonatore di flauto\", venne descritto dal grande storico dell'arte Roberto Longhi come \"un misterioso tessuto\" che fonde le carni dei protagonisti con gli oggetti della composizione.\nMorte.\nGiorgione mor\u00ec a Venezia nell'autunno del 1510, durante un'epidemia di peste. Un documento rinvenuto di recente, pur non riportando la precisa data del decesso, ne attesta il luogo: l'isola del Lazzaretto Nuovo, dove erano messi in quarantena quanti colpiti dalla malattia, o ritenuti tali, e depositate le merci contaminate. Diverse fonti parlano invece esplicitamente dell'isola di Poveglia.\nSecondo Vasari, Giorgione era stato contagiato dalla sua amante, morta nel 1511, ma questa dev'essere un'inesattezza poich\u00e9 gi\u00e0 nel 1510 una lettera inviata alla marchesa di Mantova Isabella d'Este, da parte del suo agente Taddeo Albano a Venezia, ricordava il pittore come da poco spirato; la marchesa avrebbe voluto infatti commissionargli un'opera per il suo studiolo, ma dovette \"ripiegare\" su Lorenzo Costa.\nGiorgione e i maggiori allievi.\nSecondo le parole di Vasari, la precoce scomparsa di Giorgione fu in parte resa meno amara dall'aver lasciato due eccezionali \"creati\", quali Tiziano e Sebastiano del Piombo.\nIl primo inizi\u00f2 la sua collaborazione con Giorgione all'epoca degli affreschi del Fondaco dei Tedeschi, verso il 1508, ed il suo primo stile si avvicinava talmente a quello del maestro che dopo la sua morte venne affidato a Tiziano il completamento delle opere incompiute e un esatto confine attributivo tra l'uno e l'altro \u00e8 oggi una delle questioni pi\u00f9 dibattute dell'arte veneta del XVI secolo.\nI due, che condivisero anche la committenza elitaria, i soggetti, le tematiche, le pose e i tagli compositivi, si differenziano per una maggiore audacia nell'opera del giovane Tiziano, con piani di colore pi\u00f9 intensi e un contrasto tra luce e ombra pi\u00f9 deciso. Nei ritratti Tiziano si ispir\u00f2 s\u00ec al maestro, ma ingrand\u00ec la scala delle figure e amplific\u00f2 il senso di vitale partecipazione, in contrasto con la sognante contemplazione giorgionesca. Tra le opere di attribuzione contesa tra i due il \"Concerto campestre\" del Louvre e il \"Gentiluomo con un libro\" della National Gallery di Washington.\nAnche Sebastiano del Piombo complet\u00f2 alcune delle opere lasciate incompiute dal maestro, come i \"Tre filosofi\". Da Giorgione fra' Sebastiano mutu\u00f2 le composizioni delle opere, ma fin quasi dall'inizio si distinse per una plasticit\u00e0 pi\u00f9 robusta, che si manifest\u00f2 poi appieno nelle sue opere mature, legata per\u00f2 sempre a un \"modo di colorire assai morbido\". Tra le opere contese tra i due la \"Sacra conversazione\" delle Gallerie dell'Accademia di Venezia.\nGiorgionismo.\nA differenza di altri suoi colleghi, non aveva una vera e propria bottega, dove istruire gli apprendisti affidando loro le parti pi\u00f9 meccaniche dell'esecuzione dei dipinti. Questo, forse, era dovuto alla sua particolare committenza, che gli chiedeva prevalentemente opere di piccolo formato e di grande qualit\u00e0.\nNonostante ci\u00f2, il suo stile ebbe un'immediata risonanza, che gli garant\u00ec una veloce diffusione nell'area veneta, anche senza un gruppo di collaboratori diretti a lavorare al suo seguito, come avvenne ad esempio con Raffaello. Aderirono al suo gusto una schiera di pittori anonimi e alcuni pittori che in seguito ebbero una sfolgorante carriera.\nI \"giorgioneschi\" caratterizzarono le loro opere col colore che ricrea effetti atmosferici e tonali, con iconografie derivate dalle sue opere, soprattutto di piccolo e medio formato per il collezionismo privato. Tra i temi giorgioneschi ebbero particolare fortuna il ritratto, individuale o di gruppo, con un approfondito interesse psicologico, e il paesaggio, che, sebbene non fosse ancora considerato degno di un genere indipendente, acquisiva ormai un risalto fondamentale, in sintonia con le figure umane.\nLo stesso Giovanni Bellini, il maggiore maestro attivo a Venezia in quel periodo, rielabor\u00f2 stimoli giorgioneschi nella sua ultima produzione. Tra i pi\u00f9 importanti maestri che ne subirono l'influenza, soprattutto in fase formativa, oltre a quelli gi\u00e0 citati, ci furono Dosso Dossi, Gian Girolamo Savoldo, Girolamo Romanino, Giovanni Cariani, il Pordenone e Paris Bordon.\nFortuna critica.\nLe poche notizie note su Giorgione provengono dalle \"Notizie dei pittori\" redatte tra il 1525 e il 1543 da Marcantonio Michiel, ma pubblicate solo nel 1800, e dalle \"Vite\" del Vasari. Il Michiel aveva una predilezione per Giorgione tra gli artisti veneziani, cos\u00ec come ne tess\u00e9 le lodi Pietro Aretino, grande estimatore del colorismo. Vasari invece era di orientamento opposto, appassionato promotore del \"primato del disegno\" fiorentino, per\u00f2 riconobbe a Giorgione il ruolo di maestro tra gli artefici della \"Maniera moderna\", fornendo importanti notizie sul suo conto, sebbene a volte contraddittorie.\nAnche nel \"Dialogo sulla pittura\" (1548) di Paolo Pino Giorgione \u00e8 menzionato tra i massimi pittori della sua epoca, all'interno di un tentativo di mediazione tra scuola toscana e scuola veneta. Pure Baldassarre Castiglione, nel \"Cortegiano\", elogi\u00f2 Giorgione tra i pittori \"eccellentissimi\" della sua epoca, assieme a Leonardo, Michelangelo, Andrea Mantegna e Raffaello.\nNel XVII secolo le opere di Giorgione vennero riprodotte e imitate da Pietro Vecchia, che spesso tramand\u00f2 le forme di lavori poi perduti. Tra i grandi estimatori della sua arte ci fu soprattutto l'arciduca Leopoldo Guglielmo d'Austria, che arriv\u00f2 a collezionare ben tredici sue opere, oggi in larga parte al Kunsthistorisches Museum di Vienna.\nNel XVIII secolo, quando Anton Maria Zanetti riproduceva con incisioni gli affreschi del Fondaco dei Tedeschi, studiosi e letterati prediligevano nell'arte del pittore di Castelfranco il lato pastorale, cos\u00ec in sintonia coi temi arcadici dell'epoca. Aspetti del genere vennero approfonditi anche nel XIX secolo, quando si pose l'accento soprattutto sui contenuti emozionali delle sue opere.\nOpere.\nLe scarse testimonianze sulla sua vita e la mancanza di autografi rendono difficile anche l'attribuzione delle sue opere, a tutt'oggi in discussione. Soltanto una dozzina di opere possono essergli attribuite con assoluta certezza."}
{"id": "2186463", "revid": "115533", "url": "https://it.wikipedia.org/wiki?curid=2186463", "title": "Agusta A119", "text": ""}
{"id": "2186467", "revid": "115533", "url": "https://it.wikipedia.org/wiki?curid=2186467", "title": "Agusta A109", "text": ""}
{"id": "2186470", "revid": "115533", "url": "https://it.wikipedia.org/wiki?curid=2186470", "title": "Agusta A129 Mangusta", "text": ""}
{"id": "2186472", "revid": "115533", "url": "https://it.wikipedia.org/wiki?curid=2186472", "title": "AgustaWestland EH-101", "text": ""}
{"id": "2186474", "revid": "115533", "url": "https://it.wikipedia.org/wiki?curid=2186474", "title": "Agusta-Bell AB 212", "text": ""}
{"id": "2186476", "revid": "115533", "url": "https://it.wikipedia.org/wiki?curid=2186476", "title": "Agusta-Bell AB 412", "text": ""}
{"id": "2186481", "revid": "113914968", "url": "https://it.wikipedia.org/wiki?curid=2186481", "title": "Emilio Aguinaldo", "text": " \nBiografia.\nNato nel 1869, nel 1896 Aguinaldo si pose a capo di una rivolta poi sedata contro la Spagna che port\u00f2 il 2 novembre 1897 alla costituzione della prima repubblica delle Filippine, la repubblica di Biak-na-Bato.\nDopo la Guerra ispano-americana lott\u00f2 contro il governo USA, che lo fece catturare e lo costrinse a giurare fedelt\u00e0 agli Stati Uniti.\nDopo la Seconda guerra mondiale fu processato per crimini di guerra e collaborazionismo con il Giappone; assolto dalle accuse, fu eletto al Consiglio di Stato. Scrisse \"La verdad sobre la revoluci\u00f3n de las Filipinas\".\nFu iniziato in Massoneria il primo gennaio 1895 nella Loggia \"Pilar\", appartenente al Grande Oriente di Spagna, della quale divenne Maestro venerabile. Appartenne al Rito scozzese antico ed accettato e il 13 febbraio 1955 ricevette il 33\u00ba grado..\nAguinaldo al cinema.\nAguinaldo appare anche tra i personaggi di:"}
{"id": "2186483", "revid": "1305772", "url": "https://it.wikipedia.org/wiki?curid=2186483", "title": "All I Wanna Do (Sheryl Crow)", "text": "All I Wanna Do \u00e8 una canzone della cantautrice statunitense Sheryl Crow, contenuta nel suo album d'esordio Tuesday Night Music Club del 1993.\nIl testo \u00e8 liberamente ispirato al poema \"Fun\" dello scrittore statunitense Wyn Cooper, di fatto uno degli autori del brano assieme a David Baerwald, Bill Bottrell, Kevin Gilbert e la stessa Sheryl Crow. Pubblicato come secondo singolo tratto dall'album, il brano ha raggiunto la posizione numero 2 della Billboard Hot 100, diventando uno dei singoli di maggior successo del 1994 e della carriera di Crow. Il singolo \u00e8 stato inoltre certificato disco d'oro dalla RIAA con oltre 500.000 copie vendute.\nIl Singolo.\n\"All I Wanna Do\", secondo titolo pubblicato negli Stati Uniti della cantante statunitense Sheryl Crow, venne immesso nel mercato discografico mondiale nel 1994. A differenza del precedente singolo, riscosse immediatamente (e inaspettatamente) il favore del pubblico: attestandosi al 2\u00ba posto della classifica Billboard Hot 100, al 4\u00ba posto della Official Singles Chart e al 1\u00ba posto in Canada, \u00e8 da considerarsi una delle maggiori hit di successo degli anni novanta.\nPremi ottenuti.\nGrammy Awards \nVideo.\nDel videoclip ufficiale di \"All I Wanna do\", diretto da David Hogan, esiste anche una seconda versione caratterizzata dalla presenza di un bizzarro personaggio, Billy (interpretato da Gregory Sporleder). Per ragioni sconosciute tutte le sequenze raffiguranti l'individuo sono state rimosse e sostituite con ulteriori riprese e primi piani di Sheryl Crow. Tuttavia, in quello che sarebbe poi divenuto il video definitivo del pezzo, al minuto 1:03 \u00e8 possibile notare la sua ombra riflessa su di un muro.\nGrazie alla pubblicazione del cofanetto commemorativo Tuesday Night Music Club - Deluxe (Novembre 2009), \u00e8 stato inoltre possibile visionare l'inedito videoclip promozionale realizzato nel 1993 dal noto regista statunitense Roman Coppola. Questo video, che dopo alcune scene in interni vede impegnata Sheryl Crow in una spericolata corsa fra le strade di Los Angeles a bordo di una poltrona, venne scartato dai vertici dell'A&amp;M Records perch\u00e9 accusato di dare un'immagine eccessivamente sexy e spudorata dell'artista. Co-protagonista del video l'attore e regista statunitense Peter Berg, gi\u00e0 presente nel video promozionale del brano Leaving Las Vegas."}
{"id": "2186489", "revid": "6923", "url": "https://it.wikipedia.org/wiki?curid=2186489", "title": "Natsume", "text": " \u00e8 un'azienda giapponese dedita allo sviluppo di videogiochi, fondata nel 1987 da Takashi Matsumoto. \u00c8 conosciuta per le serie di \"Harvest Moon\" e \"Lufia\"."}
{"id": "2186491", "revid": "262457", "url": "https://it.wikipedia.org/wiki?curid=2186491", "title": "Chaire", "text": ""}
{"id": "2186493", "revid": "176771", "url": "https://it.wikipedia.org/wiki?curid=2186493", "title": "Bug-eyed monster", "text": ""}
{"id": "2186496", "revid": "60364", "url": "https://it.wikipedia.org/wiki?curid=2186496", "title": "Net present value", "text": ""}
{"id": "2186497", "revid": "1064409", "url": "https://it.wikipedia.org/wiki?curid=2186497", "title": "Mediterranean Shipping Company", "text": "Mediterranean Shipping Company S.A., meglio nota con la sigla MSC, \u00e8 la prima compagnia di gestione di linee cargo a livello mondiale. La linea dispone di 500 navi portacontainer, di cui 193 realmente possedute contro 307 noleggiate, con una capacit\u00e0 complessiva di 2.550.000 Unit\u00e0 equivalente a venti piedi (TEU), di cui 1.100.000 TEU circa di propriet\u00e0 contro 1.450.000 TEU circa noleggiati. MSC ha rappresentanze proprie nei maggiori porti mercantili del mondo.\nStoria.\nLa MSC fu fondata nel 1970 a Napoli come compagnia privata dal capitano Gianluigi Aponte, quando compr\u00f2 la sua prima nave. L'armatore di Sant'Agnello inizi\u00f2 cos\u00ec a commerciare con l'Africa vari tipi di merci.\nNel 1988, con l'acquisizione della Flotta Lauro, viene creata una linea di crociere sussidiaria, la MSC Crociere. Il quartier generale della compagnia ha sede a Ginevra, in Svizzera, la sede operativa a Piano di Sorrento, in Italia, mentre il principale \"hub\" della linea si trova ad Anversa, in Belgio.\nIl quartier generale di MSC India, l'MSC House, \u00e8 stato inaugurato nel 2008. MSC ha anche una suddivisione per gestire alcune delle sue esigenze IT, che si chiama Interlink Transport Technologies Inc. situata a Warren (New Jersey).\nNell'aprile 2011 la MSC si avvicina a quota 2 milioni di TEU nella capacit\u00e0 complessiva della sua flotta. Ad annunciarlo la stessa compagnia che, nell'aggiornare i dati sulle sue navi, sale a 444 unit\u00e0 per una capacit\u00e0 pari a 1,925 milioni di TEU.\nIl 16 febbraio 2017 viene annunciata l'acquisizione del 49% della Ignazio Messina &amp; C., storica compagnia di navigazione italiana, fondata nel 1929 a Genova, specializzata nei trasporti intra Mediterraneo e dall'Europa verso l'Africa tramite navi Roll-on/roll-off.\nNel 2019, MSC espande la propria attivit\u00e0 al trasporto di container su ferrovia. Nasce cos\u00ec Medway, impresa ferroviaria del gruppo MSC guidata da Federico Pittaluga, con sede a Genova ed operante nei principali interporti italiani del nord Italia. \nNel 2021, grazie all'acquisto di 93 portacontainer, \u00e8 stato stimato che diventer\u00e0 la pi\u00f9 grande flotta al mondo, superando la danese Maersk.\nNel settembre 2021 MSC fonda un nuovo marchio crocieristico Explora Journeys dedicato alle crociere extralusso.\nNel dicembre 2021, MSC offre almeno 5,7 miliardi di euro per Bollor\u00e9 Africa Logistics, una filiale del gruppo Bollor\u00e9.\nAttivit\u00e0.\nLa MSC serve 270 porti nel mondo in sei continenti, ha 350 uffici locali, impiegando un totale di 28.000 persone, possiede inoltre una rete di agenzie di rappresentanza. La flotta comprende navi con una capacit\u00e0 massima di 23.756 TEU, tra cui anche la pi\u00f9 grande portacontainer del mondo, la MSC G\u00fcls\u00fcn, completata l'8 luglio 2019. L'azienda rimane indipendente ed \u00e8 interamente posseduta dal suo presidente Aponte e dalla sua famiglia.\nLa linea \u00e8 stata nominata \"compagnia di navigazione dell'anno\" nel 2007 dalla Lloyds Loading List."}
{"id": "2186503", "revid": "1573940", "url": "https://it.wikipedia.org/wiki?curid=2186503", "title": "Nijiriguchi", "text": "Nijiriguchi (\u8e99\u53e3, Anche: \"nijiri agariguchi\" \u8e99\u4e0a\u308a\u53e3; \"nijirido\" \u8e99\u6238; e \"kuguriguchi\" \u6f5c\u53e3) \u00e8 un termine giapponese che indica il piccolo ingresso alla stanza del t\u00e8, \"Chashitsu\" (\u8336\u5ba4), nel \"cha no yu\".\nLe sue dimensioni corrispondono a 65x60 centimetri.\n\u00c8 nel \"Nanboroku\" (\u5357\u65b9\u9332), il libro segreto del t\u00e8 in sei volumi attribuito Sen no Riky\u016b, che viene descritto per la prima volta questo ingresso e la sua funzionalit\u00e0, tesa a separare l'ospite e la stanza del t\u00e8 dal mondo esterno, costringendo il primo ad assumere un atteggiamento di umilt\u00e0 e semplicit\u00e0. Hosokawa Tadaoki (\u7ec6\u5ddd\u5fe0\u5174, chiamato anche Sansai, \u4e09\u658e, 1563-1645) descrisse nel suo \"Hosokawa Sansai Chasho\" (\u7ec6\u5ddd\u4e09\u6589\u8336\u4e66) che: \"Per poter entrare nel \"nijiri\", occorre prima far entrare le mani, poi la testa, entrando con un primo ginocchio oscillando lateralmente far entrare anche l'altro.\". Lo scopo di questo ingresso, e le sue dimensioni, \u00e8 quello di costringere gli ospiti della cerimonia del t\u00e8 a piegarsi in segno di umilt\u00e0, entrando in uno spazio piccolo, a volte minimo, dove equilibrio e distacco dal mondo sono procurati da gesti che richiamano costantemente la presenza mentale in un ambito di naturalezza e spontaneit\u00e0, in una sequenza di interazioni codificate e circondata da oggetti semplici ma di grande forza espressiva."}
{"id": "2186505", "revid": "123368330", "url": "https://it.wikipedia.org/wiki?curid=2186505", "title": "En plein air", "text": "En plein air (letteralmente \"all'aria aperta\") \u00e8 una locuzione in lingua francese che indica un metodo pittorico consistente nel dipingere all'aperto per cogliere le sottili sfumature che la luce genera su ogni particolare. In voga soprattutto nell'Ottocento europeo, la pittura \"en plein air\" fu grandemente utilizzata dalla corrente pittorica degli impressionisti.\n e, secoli pi\u00f9 tardi, i paesaggisti Pierre-Henri de Valenciennes e Thomas Jones, che abbozzavano, con la tecnica ad olio su piccoli fogli di carta, gli effetti di luce che poi venivano riproposti sulle loro tele.\nI primi ad applicare questa tecnica furono i pittori romantici inglesi, \nVenne perfezionata dagli impressionisti, anche se la vera paternit\u00e0 \u00e8 da attribuirsi secondo vari studiosi alla scuola di Barbizon e a Gustave Courbet, ().\nFra i pi\u00f9 celebri pittori di dipinti realizzati \"all'aperto\" vi sono Manet, Monet, Filippini, C\u00e9zanne, Renoir, Pissarro, Van Gogh, Camille Corot, Th\u00e9odore Rousseau, Constant Troyon, Charles-Fran\u00e7ois Daubigny, Berthe Morisot, William Turner, John Constable e William Holman Hunt."}
{"id": "2186506", "revid": "1272592", "url": "https://it.wikipedia.org/wiki?curid=2186506", "title": "Venerabile confraternita di Misericordia di Colle di Val d'Elsa", "text": "La Venerabile Confraternita di Misericordia di Colle di Val d'Elsa, \u00e8 una associazione di confratelli volontari, secondo la legge italiana, ed una associazione di fedeli laici della Chiesa, secondo il Diritto Canonico, avente \"per scopo la costante affermazione della carit\u00e0 e della fraternit\u00e0 cristiana attraverso la testimonianza delle opere in soccorso dei singoli e della collettivit\u00e0 contribuendo alla formazione delle coscienze secondo l'insegnamento del Vangelo e della Chiesa Apostolica Romana\"\nStoria.\nNel seicento, a seguito delle carestie, delle calamit\u00e0 naturali e della peste che flagellavano tutta l'Italia e non solo, sorsero o si svilupparono un po' dovunque Compagnie e Confraternite che si occupavano di dare assistenza a bisognosi e ammalati. A Colle Val d'Elsa, in quel periodo, erano attive gi\u00e0 da tempo la Compagnia di Sant'Agostino, la Fraternit\u00e0 di San Jacopo, la Compagnia della Croce, la Centuria del Sacro Chiodo, la Compagnia di S. Lucia, la Centuria laica di S. Alberto e la Compagnia della Morte.\nLa Compagnia di Santa Lucia venerabile e misericordiosa, era composta da artigiani dei pi\u00f9 svariati settori, che si erano consociati per assistere ed accudire gli infermi ed i bisognosi e che nel 1635 si erano dotati di uno Statuto. Il 13 dicembre di ogni anno veniva poi festeggiata la patrona Santa Lucia.\nLa \u201cCompagnia della morte\u201d, nel 1650 a seguito dell'approvazione degli Statuti, fu trasformata, per volere del Vescovo Buonaccorsi in Compagnia della Misericordia che modific\u00f2 gli statuti nel 1659 anche a seguito della concessione degli spazi per la nuova sede della Compagnia, ubicata sotto il Duomo dove si trovava un vecchio cimitero.\nA seguito delle calamit\u00e0 che imperversavano, la popolazione cittadina, che contava allora circa 4.200 abitanti, si era ridotta notevolmente e sempre pi\u00f9 gravosi erano diventati i compiti di queste compagnie.\nNel 1663 la Centuria di Sant\u2019Alberto si fece promotrice presso il vescovo della unificazione delle tre Compagnie in un unico organismo che non snaturasse principi e scopi delle Compagnie esistenti. Per iniziativa del prefetto della Confraternita della Misericordia, Silvestro Ceramelli, una volta ottenuti i pareri favorevoli degli amministratori cittadini e del Vescovo, le tre Compagnie si accorparono alla Confraternita della Misericordia che poteva disporre di maggiori entrate e che gi\u00e0 disponeva di un Ospizio e di una sede assegnata, l'Oratorio di Ges\u00f9 Giuseppe e Maria, che fu ultimato con la collaborazione delle altre Compagnie.\nLe Compagnie furono soppresse con decreto di Pietro Leopoldo di Lorena il 21 marzo 1785, ad eccezione di quella di Firenze (di cui facevano parte nobili e cittadini illustri che il granduca non voleva inimicarsi), nell'ambito di una pi\u00f9 ampia riforma che interessava tutti i campi amministrativi per passare da una gestione medievale, ereditata dai Medici, ad una pi\u00f9 moderna. I servizi svolti dalle Misericordie passarono quindi alle Compagnie di Carit\u00e0.\nDopo la partenza di Pietro Leopoldo, che lasci\u00f2 il Granducato al secondo figlio Ferdinando il 22 febbraio 1791 per diventare Imperatore d'Austria alla morte del fratello Giuseppe II, e in seguito al malcontento dovuto alla soppressione delle Misericordie, causato dall'insufficienza del servizio svolto dalle Compagnie di Carit\u00e0, le Misericordie furono ripristinate.\nAnche a Colle Val d'Elsa, nell'aprile 1792, la Compagnia di Misericordia fu autorizzata dal Vescovo Niccol\u00f2 Sciarelli a ricostituirsi e a riprendere possesso, il 13 dicembre 1792 dell'Oratorio.\nLa Misericordia si dava quindi un nuovo statuto affidandosi alla protezione di S. Alberto, Santa Lucia e San Rocco.\nNel 1837 la Confraternita di Misericordia fu eretta in Ente Morale.\nDopo l'unit\u00e0 d'Italia le autorit\u00e0 non vedevano di buon occhio le Misericordie e il Comune di Colle di Val d'Elsa mult\u00f2 pi\u00f9 volte la Misericordia colligiana per avere trasportato i defunti fuori dagli orari previsti e, come fece la Prefettura, pretese dei rendiconti periodici sull'attivit\u00e0 svolta e, soprattutto, sulle entrate e sulle uscite dell'istituzione.\nLa Legge del 3 agosto 1862, che considerava le Misericordie alla stregua di Opere Pie, obblig\u00f2 le Misericordie a presentare un bilancio annuale e a rivedere gli statuti secondo i nuovi dettami.\nLa Misericordia di Colle di Val d'Elsa, tra il 1881 ed il 1887 si dot\u00f2 quindi di nuove norme. Il nuovo statuto fu approvato da re Umberto I il 24 giugno 1886. Il 4 aprile 1887 la Deputazione Provinciale di Siena approv\u00f2 invece il \u201cRegolamento Disciplinare\u201d.\nNel 1927 grazie ad una eredit\u00e0 la Misericordia colligiana acquist\u00f2 il palazzo di Via del Campana dalla Congregazione per la Propagazione della Fede di Roma e fu acquistata la prima ambulanza a motore, oltre ad un appezzamento di terreno in localit\u00e0 Le Grazie da adibire a proprio cimitero, che andava quindi ad aggiungersi ai due cimiteri comunali gi\u00e0 esistenti.\nSempre nel 1927 la Compagnia di Vallebuona, Compagnia di Carit\u00e0 che aveva la sede presso la Cappellina di Vallebuona, chiese ed ottenne di fondersi alla Confraternita.\nLa Legge 382 del 1975, che tra l'altro prevedeva la soppressione degli enti inutili, pose la scure anche sulle Misericordie, considerate Istituzioni pubbliche di assistenza e beneficenza da accorpare ai Comuni di appartenenza. La Confederazione nazionale delle Misericordie riusc\u00ec comunque a far inserire nel D.P.R. 616 del 1977 che attribuiva ai Comuni i servizi Sociali ed assistenziali, una clausola secondo cui le norme non potevano applicarsi alle associazioni del Volontariato.\nAttualmente la Confraternita di Misericordia di Colle di Val d'Elsa, che opera secondo il nuovo statuto del 23 settembre 1993, conta oltre 2.000 soci\nOrgani statutari.\nLa Confraternita \u00e8 governata da un \u201cMagistrato\u201d\u201d, composto dal \u201cGovernatore\u201d e dai Consiglieri; Altri organi, oltre all'Assemblea, sono il \u201cCollegio dei Probiviri\u201d e il \u201cCollegio dei Sindaci Revisori\u201d.\nL'attuale Governatore della Misericordia \u00e8 il Dott. Luciano Cavicchioli.\nL'abbigliamento.\nPer officiare determinate funzioni e svolgere il servizio di trasporto funebre i confratelli erano soliti indossare una cappa, una tunica nera lunga fino ai piedi, con la \u201cbuffa\u201d, un cappuccio a punta, dello stesso colore, con due fori per gli occhi. Questo tipo di abbigliamento \u00e8 stato utilizzato fino all'inizio del XX secolo.\nI servizi.\nAl suo interno \u00e8 attivo il Gruppo Donatori di Sangue \u201cFRATRES\u201d che fa capo alle Misericordie d'Italia. La Confraternita ha poi attivato il servizio di Protezione Civile e svolge il servizio di Onoranze funebri, con la gestione di un proprio cimitero e gestisce un poliambulatorio.\nLa sede.\nLa sede storica, i cui lavori iniziarono nel 1661, \u00e8 stata per 270 anni l'Oratorio di Ges\u00f9, Giuseppe e Maria Nel 1927, fu spostata in un palazzo a ridosso del Ponte e del Palazzo Campana.\nAttualmente dispone di una nuova sede in localit\u00e0 Le Grazie, la cui edificazione si \u00e8 resa necessaria per la gestione dei sempre pi\u00f9 vasti servizi svolti dalla Confraternita."}
{"id": "2186510", "revid": "6923", "url": "https://it.wikipedia.org/wiki?curid=2186510", "title": "Bambera", "text": "Bambera \u00e8 un cante flamenco.\nDefinizione.\nLe \"bamberas\" o \"bambas\" sorgono per portare al flamenco la forma del 'cante de columpio' (canto dell'altalena) del folclore andaluso. Questi \"cantes\" erano conosciuti come \"bambas\" o \"mecederos\", che erano cantati al ritmo dondolante dell\"'altalena\".\nJos\u00e9 de Bisso nella sua \"Cronaca\" della provincia di Siviglia (1868) lo racconta cos\u00ec: \u00ab Le \"Vampas\" o \"Bambas\" sono una doppia \"altalena\" che la si lascia pendere da un grosso albero, di solito uno di noce, attraversata con una tavola abbastanza resistente; si collocano su di essa la coppia che si dondola mentre si fa il \"corro\" (\"girotondo\") cantando e stimolano la \"vampa\". Regolarmente ogni strofa (\"copla\") di uno di quelli del \"corro\" (\"girotondo\") ottiene la risposta con un'altra di quelli del \"columpio\" (\"altalena\"); ma la cosa particolare \u00e8 che in queste occasioni si guardano gli amanti nei loro lamenti, gelosie, disdegni, e, con una immaginazione viva e perspicace, si improvvisano espressive canzoni, nel momento in cui si manifestano riconvenzione e tenerezze, galanterie o risentimenti, disprezzi o sfoghi di contenuta passione \u00bb.\nOrigine.\nL'origine della \"bambera\" si deve alla Ni\u00f1a de los Peines a tempo di fandangos, rielaborata nel 1970 da Fosforito, accompagnato da Paco de Luc\u00eda, che le impose il ritmo definitivo del \"comp\u00e1s\" (\"tempo\") di 12 \"beat\" della sole\u00e1 (un po' accelerata). Morente, nel suo disco Lorca, fece un \"cante\" per tangos.\nComposizione.\nLa \"bamba\" ha quattro versi ottonari (\"ottos\u00edlabos\") o il primo e terzo settenari (\"heptas\u00edlabos\") e il secondo e il quarto quinari \"pentas\u00edlabos\". Si ripetono generalmente i primi due versi alla fine della copla, oppure forma una \"quintilla\" ripetendo cos\u00ec solo il secondo.\nAutori.\nLe bamberas sono state incise su disco da molti. Sono interessanti, tra le altre, quelle di La Ni\u00f1a de los Peines, Enrique Morente, Carmen Linares e Roc\u00edo Jurado."}
{"id": "2186516", "revid": "339329", "url": "https://it.wikipedia.org/wiki?curid=2186516", "title": "Bamberas", "text": ""}
{"id": "2186517", "revid": "112458607", "url": "https://it.wikipedia.org/wiki?curid=2186517", "title": "Ghepardo reale", "text": "Con il nome di ghepardo reale si indica una variazione cromatica del ghepardo con macchie scure molto pi\u00f9 grandi che nella variet\u00e0 comune, spesso confluenti fra loro, con criniera pi\u00f9 folta e scura.\nIl ghepardo reale (da alcuni considerato una sottospecie del ghepardo, da altri classificato addirittura come specie a s\u00e9 stante, e ritenuta un criptide fino al 1975) \u00e8 stato riconsiderato come la manifestazione di geni recessivi piuttosto che come popolazione ben distinta. In generale, per\u00f2, la validit\u00e0 di tutte le sottospecie riconosciute del ghepardo \u00e8 stata pi\u00f9 volte messa in dubbio a causa delle differenze abbastanza superficiali (principalmente nella colorazione del manto) che intercorrono fra esse."}
{"id": "2186520", "revid": "1573940", "url": "https://it.wikipedia.org/wiki?curid=2186520", "title": "Palazzo de Beaumont Bonelli (Taranto)", "text": ""}
{"id": "2186521", "revid": "729019", "url": "https://it.wikipedia.org/wiki?curid=2186521", "title": "Monaj", "text": "Monaj \u00e8 un comune dell'Ungheria di 296 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2186522", "revid": "122816521", "url": "https://it.wikipedia.org/wiki?curid=2186522", "title": "Pierre de Bruys", "text": "Biografia.\nSecondo la pi\u00f9 moderna storiografia Pierre nacque intorno al 1095 a Bruis; altre fonti individuano il suo luogo di nascita nel cantone di Rosans presso Gap, altre ancora ritengono che fosse nativo di Vallouise (Alte Alpi): questa affermazione viene considerata plausibile in quanto si conosce il successo che in quelle valli del brianconnese ebbe l'insegnamento di un eretico molto pi\u00f9 famoso come Valdo di Lione.\nOggi, esiste una via a Lione che porta il suo nome, nel 5\u00e8me arrondissement (rue Pierre-Valdo). Si \u00e8 spesso fatto riferimento a Vaulx-en-Velin come il luogo di nascita di Valdo di Lione.\nNon si conosce molto su Pierre De Bruys, ma ci\u00f2 che \u00e8 quasi certo \u00e8 che fu sacerdote cattolico prima di essere scomunicato dalla gerarchia della Chiesa cattolica, che gli viet\u00f2 di continuare la sua predicazione in una data stimata fra il 1112 ed il 1120. Egli non obbed\u00ec e continu\u00f2 la sua predicazione itinerante nelle diocesi di Embrun e di Gap, e quindi in Provenza. \nIntorno all'anno 1131, la popolazione di Saint-Gilles, esasperata dalla sua continua azione di bruciare delle croci, lo gett\u00f2 su di un rogo dove venne bruciato vivo.\nLa sua dottrina.\nPer Pierre de Bruys soltanto i quattro evangelisti erano degni di fede: i vangeli e i loro scritti vennero da lui interpretati secondo una traduzione letterale. Gli altri libri del Nuovo Testamento, vennero da lui contestati in quanto riteneva le epistole scritte da uomini e non emanazione diretta della parola di Ges\u00f9 Cristo.\nEgli rigett\u00f2 anche l'autorit\u00e0 del Vecchio Testamento, cos\u00ec come i testi dei padri della Chiesa e, beninteso, le dottrine della Chiesa cattolica. Disprezzava, infine, la gerarchia e il clero cattolico e non esitava a predicare la violenza e a mettere anche in pratica il suo insegnamento contro i preti e i monaci.\nSul piano dottrinale si oppose alla Chiesa cattolica su numerosi argomenti:\nI suoi seguaci.\nI seguaci di Pierre de Bruys sono noti come petrobrusiani. \nUn ex-monaco dell'Abbazia di Cluny, Enrico di Losanna raccolse i suoi insegnamenti verso il 1135 e contribu\u00ec a diffonderli dopo la morte di Pierre de Bruys, dopo averli un po' modificati, dando vita agli \"Enriciani\"."}
{"id": "2186524", "revid": "767487", "url": "https://it.wikipedia.org/wiki?curid=2186524", "title": "Monok", "text": "Monok \u00e8 un comune dell'Ungheria di 1.742 abitanti (2001). \u00c8 situato nella provincia di Borsod-Aba\u00faj-Zempl\u00e9n. "}
{"id": "2186526", "revid": "110157", "url": "https://it.wikipedia.org/wiki?curid=2186526", "title": "Muhi", "text": "Muhi \u00e8 un comune dell'Ungheria di 538 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2186527", "revid": "110157", "url": "https://it.wikipedia.org/wiki?curid=2186527", "title": "Big Dig", "text": "Big Dig (o Grande Scavo in italiano) \u00e8 il nome non ufficiale dell'Arteria Centrale/Progetto di Tunnel (Central Artery/Tunnel Project CA/T), un megaprogetto che ha riconvertito l'Interstate 93, la principale autostrada cittadina di Boston, in un tunnel lungo 5,6\u00a0km (3,5 miglia) sotto la citt\u00e0.\nIl progetto includeva anche la costruzione del tunnel Ted Williams (estendendo l'Interstate 90 all'aeroporto internazionale di Boston), il ponte Leonard P. Zakim Bunker Hill Memorial sul fiume Charles e l'area pedonale di Rose Kennedy nello spazio lasciato libero dalla precedente Interstate 93. Inizialmente, il piano includeva una connessione ferroviaria tra le due principali stazioni cittadine. Il progetto \u00e8 stato completato il 31 dicembre del 2007.\nProgetto.\nIl progetto \u00e8 stato iniziato per decongestionare l'arteria centrale (Interstate 93), che era composta da un ponte sopraelevato a sei corsie che attraversava il centro di Boston.\nNel 1959, la strada lunga 2,4\u00a0km (1,5 miglia) era attraversata da circa 75.000 veicoli al giorno, negli anni novanta il numero era salito a 190.000 veicoli al giorno. Un ingorgo di 16 ore era stato previsto per il 2010.\nIl \"Big Dig\" \u00e8 stato il pi\u00f9 costoso progetto autostradale degli U.S.A., anche se il costo del progetto \u00e8 stato stimato intorno ai 2,8 miliardi di dollari nel 1985 (considerando l'inflazione circa 6 miliardi di dollari) sono stati spesi oltre 14,6 miliardi di dollari. Un articolo del 17 luglio del 2008 del \"The Boston Globe\" iniziava cos\u00ec: \"In totale, il progetto coster\u00e0 altri 7 miliardi di dollari di interessi, portando la spesa totale a 22 miliardi di dollari, secondo una revisione del Globe su centinaia di pagine di documenti. Non sar\u00e0 pagato prima del 2038.\" All'inizio del progetto il deputato del Congresso Barney Frank chiese: \"Invece di abbassare la strada non costerebbe meno alzare la citt\u00e0?\" Il progetto ha subito arresti per problemi legali, escalation dei costi, morti sul lavoro, crepe, accuse di cattiva esecuzione e di utilizzo di materiali economici. Il procuratore generale del Massachusetts sta richiedendo alle ditte che si sono occupate dell'appalto un rimborso di 108 milioni di dollari per lavori scadenti. Il 23 gennaio 2008 \u00e8 stato riportato che Bechtel/Parsons Brinckerhoff, il consorzio che supervisionava il progetto, avrebbe pagato 407 milioni di dollari per la sua scarsa supervisione delle ditte subappaltanti (alcune delle quali hanno commesso frodi), allo stesso tempo come responsabili principali della morte di un automobilista. In ogni caso, nonostante abbiano ammesso la scarsa supervisione e la negligenza in alcuni insediamenti, potranno, in futuro, partecipare a bandi di gara governativi. Molte compagnie minori si sono accordate nel pagare una somma combinata di circa 51 milioni di dollari.\nL'Autorit\u00e0 Autostradale del Massachusetts (MTA), che aveva poca esperienza nella gestione di un'opera della portata e dimensioni del \"Progetto CA/T\", assunse una joint venture di Bechtel/Parsons Brinckerhoff per fornire i disegni preliminari, gestire consulenti progettuali e ditte costruttrici, tracciare costi del progetto e pianificazioni, venire avvisata delle decisioni sul progetto e, in alcuni casi, agire come rappresentate per l'MTA. A volte l'MTA combinava alcuni suoi impiegati con impiegati della Bechtel/Parsons in un'organizzazione integrata del progetto. Questo venne fatto per rendere la gestione pi\u00f9 efficiente, ma ci\u00f2 ostacolava la possibilit\u00e0 da parte dell'MTA di supervisionare la Bechtel/Parsons Brinckerhoff perch\u00e9 erano effettivamente divenuti partner del progetto.\nProcessi contro Bechtel e altri circa la morte dell'automobilista rimangono pendenti.\nStoria.\nStoricamente il groviglio stradale di Boston \u00e8 stato creato molto tempo prima dell'avvento dell'automobile. Alla met\u00e0 del XX secolo il traffico stradale cittadino era estremamente congestionato, specialmente nel percorso Nord/Sud. Il commissario ai lavori pubblici William Callahan avanz\u00f2 un piano per una via di collegamento rapida sopraelevata che venne costruita tre il 1951 ed il 1959 tra l'area del centro e la costa. L'\"Arteria Centrale\" (conosciuta come la tangenziale John F. Fitzgeral) sfoll\u00f2 migliaia di residenti e attivit\u00e0 commerciali e divise fisicamente la connessione storica tra il centro, l'area dei mercati e la costa. Il governatore John Volpe si interess\u00f2 negli anni cinquanta per spostare l'ultima sezione dell'\"Arteria Centrale\" sotto terra, attraverso il tunnel Dewey Square (o \"Stazione Sud\"), ma mentre il traffico divenne pi\u00f9 fluido gli altri problemi rimasero.\nCostruita prima che le rigorose norme sulle autostrade fossero sviluppate sotto il governo Eisenhower, la tangenziale era afflitta da curve strette, un numero eccessivo di entrate ed uscite, rampe d'entrata senza corsie d'accelerazione e un continuo aumento del numero di veicoli. Le attivit\u00e0 commerciali locali erano in affanno, i politici richiedevano la ricucitura fra i quartieri della costa e della citt\u00e0, mentre i residenti volevano eliminare questo \"Mostro Verde\". Cos\u00ec l'ingegnere del MIT Bill Reynolds e il futuro Segretario di stato dei Trasporti Frederick P. Salvucci programmarono di spostare l'intera tangenziale sotto terra.\nProgettazione iniziale.\nIl progetto venne studiato negli anni settanta dal consorzio di Boston per la pianificazione dei trasporti per rimpiazzare l'ingombrante Arteria Centrale a sei corsie. La tangenziale separava il centro cittadino dalla costa ed era strozzata dal traffico in costante aumento. I dirigenti delle imprese erano pi\u00f9 preoccupati circa l'accesso all'aeroporto Logan e spingevano per un terzo tunnel per il porto. Nel loro secondo intervento, Michael Dukakis (governatore) e Fred Salvucci (segretario dei trasporti) proposero l'idea di portare avanti i due progetti contemporaneamente, quello delle aziende e quello della citt\u00e0.\nLa vera progettazione per l'opera inizi\u00f2 nel 1982, mentre gli studi sull'impatto ambientale iniziarono nel 1983. Dopo anni di richieste per ottenere finanziamenti federali, nel 1987 vennero proposti i fondi dal Congresso, ma vennero successivamente bloccati dal presidente Ronald Reagan a causa dei suoi eccessivi costi. Quando il Congresso vot\u00f2 di ignorare il veto presidenziale il progetto ebbe la sua luce verde e la prima pietra venne posata nel 1991.\nOstacoli.\nOltre a queste difficolt\u00e0 politiche e finanziarie, il progetto incontr\u00f2 molti ostacoli ambientali e ingegneristici. L'area sotterranea del centro, attraverso la quale sarebbe stato scavato il tunnel, era in gran parte gi\u00e0 occupata da gallerie della metropolitana da incrociare a brevissima distanza, e da diverse condutture e tubazioni che avrebbero dovuto essere sostituite o spostate. Inoltre la maggior parte dei suoli emersi attraversati dagli scavi erano stati prodotti da riempimenti effettuati in epoca recente nella espansione urbanistica, con materiali incoerenti. I lavori di scavo incontrarono diverse e inaspettate barriere geologiche e archeologiche, che andavano dai detriti delle ere glaciali alle fondazioni di case sepolte ed ai relitti di diverse navi affondate a suo tempo ed inglobate nei riempimenti dei secoli scorsi.\nIl progetto ricevette l'approvazione degli enti ambientali di stato nel 1991, dopo aver soddisfatto le preoccupazioni circa il rilascio di tossine durante gli scavi e la possibilit\u00e0 di distruggere le tane di milioni di topi, con la conseguenza di lasciarli liberi di vagare per le strade di Boston in cerca di un nuovo riparo. Nel momento in cui le regole federali sull'ambiente furono pronte nel 1994, dopo un iter che aveva occupato alcuni anni, l'inflazione aveva aumentato di molto i costi originali del progetto.\nLa strada statale multicorsia doveva anche passare sotto la South Station che disponeva di 7 binari operativi e che accoglieva oltre 40,000 pendolari e 400 treni al giorno. \nPer evitare lo spostamento di molte linee durante i lavori del tunnel, come previsto originariamente, venne realizzato un intervento molto particolare, tale da permettere che il terreno incoerente ed i binari restassero in posto mentre si scavava sotto. Il suolo sottostante ai binari venne congelato mediante la circolazione di soluzioni saline refrigerate in tubi infissi. Il congelamento del suolo lo rese stabile (solido), per tutta la durata degli scavi e delle costruzioni sotterranee.\n\u00c8 stato il pi\u00f9 grande progetto di tunnel pensato sotto binari ferroviari del mondo. Il congelamento del terreno ha permesso uno scavo pi\u00f9 sicuro ed efficiente, e ha preservato l'ambiente circostante, (in superficie quasi nulla indicava la presenza di lavori sotterranei se non l'emergenza di punti congelati) in completa assenza di metodi invasivi tradizionali.\nUn'altra difficolt\u00e0 era rappresentata da un tunnel preesistente che attraversava il tracciato dell'autostrada sotterranea. \u00c8 stato necessario scavare in sotterraneo e costruire un ponte sotterraneo in cemento armato che supportasse il peso del tunnel preesistente, sotto il quale far passare il nuovo tunnel.\nLa decisione progettuale di non strangolare la citt\u00e0 con interruzioni di viabilit\u00e0 o ferroviarie di alcun tipo (Pressoch\u00e9 nessuna strada venne chiusa al traffico e non fu effettuata quasi alcuna interruzione ai servizi ferroviari di Metropolitana, o delle ferrovie urbane), pose enormi ostacoli sia per la logistica dei materiali, che per i lavori stessi. Pose limiti alla operativit\u00e0 dei lavori in zone esposte al rumore alle sole ore diurne, ed inoltre per transito dei mezzi di superficie in zone limitrofe sempre limitati alle ore diurne.\nEffetti.\nAlla apertura della nuova autostrada si \u00e8 assistito alla immediata scomparsa del traffico in centro, ed al immediato e drastico miglioramento delle condizioni fisiche ambientali: con fortissima riduzione del rumore e miglioramento della qualit\u00e0 dell'aria. La successiva demolizione della vecchia \"Arteria Centrale\" sopraelevata ha permesso il miglioramento estetico ambientale, la costituzione di spazi verdi ed inoltre il ricongiungimento del centro storico con la zona mercantile e la costa.\nI materiali di risulta degli scavi portati fuori citt\u00e0 hanno costituito base per la costruzione di collinette, con giardini, parchi, e campi da golf, a gestione semiprivata, (parte a gestione pubblica, e parte a gestione privata)."}
{"id": "2186530", "revid": "106872", "url": "https://it.wikipedia.org/wiki?curid=2186530", "title": "Classe Biya (nave idrografica)", "text": ""}
{"id": "2186531", "revid": "106872", "url": "https://it.wikipedia.org/wiki?curid=2186531", "title": "Classe Finik (nave idrografica)", "text": ""}
{"id": "2186533", "revid": "767487", "url": "https://it.wikipedia.org/wiki?curid=2186533", "title": "Nagybarca", "text": "Nagybarca \u00e8 un comune dell'Ungheria di 991 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2186534", "revid": "106872", "url": "https://it.wikipedia.org/wiki?curid=2186534", "title": "Classe Sibirykov (nave oceanografica)", "text": ""}
{"id": "2186536", "revid": "729019", "url": "https://it.wikipedia.org/wiki?curid=2186536", "title": "Nagyhuta", "text": "Nagyhuta \u00e8 un comune dell'Ungheria di 83 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2186542", "revid": "298229", "url": "https://it.wikipedia.org/wiki?curid=2186542", "title": "Croce Rossa della Costa d'Avorio", "text": "La Croce Rossa della Costa d'Avorio \u00e8 la societ\u00e0 nazionale di Croce Rossa della Repubblica di C\u00f4te d'Ivoire, stato dell'Africa occidentale noto anche come \"Costa d'Avorio\".\nStoria.\nLa Croce Rossa della Repubblica di C\u00f4te d'Ivoire \u00e8 stata fondata nel 1960. Dal 1963 \u00e8 stata riconosciuta dal Comitato internazionale ed \u00e8 stata ammessa nella Federazione.\nAttivit\u00e0.\nLa CRCI \u00e8 uno dei membri del \"Rome Consensus\" per la lotta alla tossicodipendenza."}
{"id": "2186550", "revid": "1924342", "url": "https://it.wikipedia.org/wiki?curid=2186550", "title": "Live 2001-2002 World Tour", "text": "Live 2001-2002 World Tour \u00e8 il primo DVD ufficiale della cantante italiana Laura Pausini pubblicato il 30 dicembre 2002.\nIl DVD.\nIl DVD contiene la registrazione del concerto al \"Mediolanum Forum\" d'Assago di Milano del 2 dicembre 2001, una delle tappe del \"World Tour 2001-2002\"."}
{"id": "2186554", "revid": "2121138", "url": "https://it.wikipedia.org/wiki?curid=2186554", "title": "Canti\u00f1as", "text": "Le canti\u00f1as sono un gruppo di palos del flamenco caratteristici della citt\u00e0 di C\u00e1diz y los Puertos e Jerez de la Frontera. Per questo \u00e8 sinonimo di \"cantes de C\u00e1diz\". Questi palos sono le alegr\u00edas, le mirabr\u00e1s, le romeras e i caracoles. \nLa metrica di tutte queste \u00e8 quella del comp\u00e1s della sole\u00e1, ma per il suo carattere festoso, il tempo \u00e8 pi\u00f9 veloce. Le sue melodie non sono modali bens\u00ec tonali, supponendosi che conservino frasi e motivi delle canzonette (\"tonadas\") popolari nell'area \"gaditana\" (di Cadice) durante gli anni della Guerra d'indipendenza spagnola, tra esse la \"jota de C\u00e1diz\"."}
{"id": "2186559", "revid": "6923", "url": "https://it.wikipedia.org/wiki?curid=2186559", "title": "Veloqx Audi", "text": ""}
{"id": "2186560", "revid": "106872", "url": "https://it.wikipedia.org/wiki?curid=2186560", "title": "Classe Akademik Kurchatov (nave oceanografica)", "text": ""}
{"id": "2186561", "revid": "124770652", "url": "https://it.wikipedia.org/wiki?curid=2186561", "title": "Gran Premio di Spagna 1970", "text": "Il Gran Premio di Spagna 1970, \"XVI Gran Premio de Espa\u00f1a\" di Formula 1 e seconda gara del campionato di Formula 1 del 1970, si \u00e8 disputato il 19 aprile sul Circuito di Jarama ed \u00e8 stato vinto da Jackie Stewart su March-Ford Cosworth.\nQualifiche.\nIl gran premio ebbe uno svolgimento travagliato. Prima della gara, gli organizzatori del Gran Premio scatenarono la rabbia tra i membri della FOCA quando decise di limitare il numero di partenti ammessi di diritto a soli sedici piloti. Inoltre nessuno dei giri effettuati il venerd\u00ec erano stati conteggiati per la qualificazione. La mattina prima della gara, sembrava fosse stato invertita la decisione e avrebbero potuto partire anche i non qualificati. La Commissione Sportiva Internazionale intervenne e costrinse gli organizzatori spagnoli a ripristinare il numero di partenti a sedici.\nGara.\nLa gara \u00e8 stata vinta dal campione del mondo in carica Jackie Stewart, alla guida di una March. La gara fu segnata da un grave incidente che coinvolse Jackie Oliver e Jacky Ickx alla \"Eses de Bugatti\", un punto pericoloso del tracciato che fu modificato dieci anni dopo.: entrambe le loro auto presero fuoco con Ickx che rimase leggermente ustionato.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \""}
{"id": "2186562", "revid": "339329", "url": "https://it.wikipedia.org/wiki?curid=2186562", "title": "Canti\u00f1a", "text": ""}
{"id": "2186571", "revid": "767487", "url": "https://it.wikipedia.org/wiki?curid=2186571", "title": "Chashitsu", "text": "Chashitsu (\u8336\u5ba4) \u00e8 un termine giapponese che indica un luogo o un edificio dedicato al consumo del t\u00e8 secondo la tradizionale cerimonia del t\u00e8 (Cha no yu, \u8336\u306e\u6e6f). In particolar modo questo termine indica propriamente la stanza dove si svolge tale cerimonia.\nLo stile e le dimensioni di questa stanza, nella cerimonia del t\u00e8, possono variare. Lo stile pi\u00f9 semplice, indicato come \"souan\" (\u8349\u5eb5) \u00e8 riportato nelle stanze composte da quattro \"tatami\" (\u7573) e mezzo e per questo denominate \"yojouhan\" (\u56db\u7573\u534a). Le stanze pi\u00f9 grandi vengono denominate \"hiroma\" (\u5e83\u95f4) e ospitano anche riti pi\u00f9 formali denominati \"shoin\" (\u4e66\u9662) essendo, peraltro, pi\u00f9 adatte ad accogliere numerosi invitati.\nL'area della \"chashitu\" \u00e8 composta da un \"tokonoma\" (\u5e8a\u306e\u9593), e da due entrate separate per l'ospite e gli invitati. Stuoie di paglia (\"tatami\", \u7573) ne compongono il pavimento."}
{"id": "2186586", "revid": "39224", "url": "https://it.wikipedia.org/wiki?curid=2186586", "title": "Classe Svetlyak (pattugliatore)", "text": ""}
{"id": "2186588", "revid": "330183", "url": "https://it.wikipedia.org/wiki?curid=2186588", "title": "A.R.A.R.", "text": ""}
{"id": "2186589", "revid": "330183", "url": "https://it.wikipedia.org/wiki?curid=2186589", "title": "ARAR", "text": ""}
{"id": "2186592", "revid": "1864952", "url": "https://it.wikipedia.org/wiki?curid=2186592", "title": "I cosacchi dello Zaporo\u017e'e scrivono una lettera al sultano di Turchia", "text": "I cosacchi dello Zaporo\u017e'e scrivono una lettera al sultano Mehmed IV di Turchia (anche conosciuto come: \"La risposta dei cosacchi dello Zaporo\u017e'e al sultano Mehmed IV di Turchia\", \u00ab\u0417\u0430\u043f\u043e\u0440\u043e\u0436\u0446\u044b \u043f\u0438\u0448\u0443\u0442 \u043f\u0438\u0441\u044c\u043c\u043e \u0442\u0443\u0440\u0435\u0446\u043a\u043e\u043c\u0443 \u0441\u0443\u043b\u0442\u0430\u043d\u0443\u00bb, titolo comune in russo, \u00ab\u0417\u0430\u043f\u043e\u0440\u043e\u0436\u0446\u044b\u00bb il titolo dell'autore) \u00e8 un dipinto del pittore russo Il'ja Repin.\nLa tela, larga 3,58 m e alta 2,03 m, fu iniziata nel 1880 e terminata non prima del 1891. L'imperatore russo Alessandro III compr\u00f2 il dipinto per 35.000 rubli, all'epoca la pi\u00f9 grande cifra mai spesa per un dipinto russo; da allora si trova esposto al Museo russo, a San Pietroburgo.\nContesto.\nL'opera di Repin illustra un momento storico, ambientato nel 1676 durante la guerra russo-turca, accreditando la leggenda secondo la quale i cosacchi avrebbero redatto una colorita risposta ad una lettera precedentemente inviata loro dal sultano dell'Impero ottomano, Mehmed IV.\nI cosacchi dell'armata dello Zaporo\u017e'e (da \"za porogami\", \"oltre le rapide\"), abitanti delle terre attraversate dal fiume Dnepr nell'odierna Ucraina meridionale, avevano sconfitto le forze dei turchi ottomani in battaglia. Nonostante ci\u00f2, il sultano aveva espressamente richiesto loro di sottomettersi al suo impero. I cosacchi, guidati da Ivan Sirko, risposero a loro modo: scrissero un manifesto, ricalcando lo stile ampolloso della richiesta del sultano, ma riempiendolo di volgarit\u00e0 e insulti. Il dipinto coglie il divertimento dei cosacchi mentre inventano insulti da inserire nello scritto.\nAl tempo di Repin, i cosacchi godevano di particolare simpatia tra la gente. Repin stesso li ammirava: \"Ci\u00f2 che Gogol' ha scritto su di loro \u00e8 vero, sono un grande popolo! Nessun altro al mondo possiede valori cos\u00ec radicati di libert\u00e0, uguaglianza e fraternit\u00e0\".\nLa risposta dei cosacchi dello Zaporo\u017e'e.\nStando alla leggenda, la risposta fu un concentrato di volgarit\u00e0 e rime offensive, che parodiavano i titoli del sultano:"}
{"id": "2186600", "revid": "106872", "url": "https://it.wikipedia.org/wiki?curid=2186600", "title": "Classe Kapitan Chechkin (rompighiaccio)", "text": ""}
{"id": "2186603", "revid": "106872", "url": "https://it.wikipedia.org/wiki?curid=2186603", "title": "Classe Klazma (nave posacavi)", "text": ""}
{"id": "2186605", "revid": "110157", "url": "https://it.wikipedia.org/wiki?curid=2186605", "title": "Elioguaina", "text": "L'elioguaina (in inglese heliosheath; talvolta eliosheath) \u00e8 la regione dell'eliosfera che inizia dal \"termination shock\". Qui il vento solare \u00e8 intenso, compresso e turbolento a causa della sua interazione con lo spazio interstellare. La sua distanza dal Sole \u00e8 compresa all'incirca tra 80 e 100 unit\u00e0 astronomiche (UA). Nel punto ventoso, la sua larghezza \u00e8 stimata tra le 10 e le 100 UA. La distanza precisa dall'eliopausa \u00e8 incerta.\nMissioni di studio.\nLe sonde interplanetarie Pioneer 10, Pioneer 11, Voyager 1 e Voyager 2 hanno viaggiato attraverso il sistema solare e hanno attraversato il \"termination shock\" avendo tra i loro obiettivi anche lo studio dell'elioguaina.\nL'elioguaina \u00e8 stata raggiunta da Voyager 1 che ha attraversato il \"termination shock\" a met\u00e0 del dicembre 2004, ad una distanza dalla Terra di 94 UA.\nAnche la sonda Voyager 2 ha attraversato il \"termination shock\" il 30 agosto 2007.\nLe sonde Pioneer 10 e Pioneer 11 hanno interrotto le comunicazioni prima che fosse possibile stabilire se avessero raggiunto l'elioguaina."}
{"id": "2186606", "revid": "106872", "url": "https://it.wikipedia.org/wiki?curid=2186606", "title": "Classe Moskva (incrociatore)", "text": ""}
{"id": "2186609", "revid": "1892390", "url": "https://it.wikipedia.org/wiki?curid=2186609", "title": "Piazza Adua", "text": "Piazza Adua si trova a Firenze, nel centro storico della citt\u00e0, posta davanti a piazza della Stazione e alla grande stazione di Firenze Santa Maria Novella. \u00c8 stato uno dei punti di arrivo e partenza degli autopullman per la provincia di Firenze, la Toscana (con la F.lli Lazzi S.p.A.), il servizio interregionale e internazionale (con la Eurolines).\nStoria.\nL'asse che va da piazza dell'Unit\u00e0 Italiana alla Fortezza da Basso venne rifatto quasi completamente dagli anni Trenta del Novecento al primo dopoguerra, a partire dalla stazione di Santa Maria Novella (del Gruppo Toscano 1931-1934), per poi passare al blocco di edifici su piazza della Stazione (anni '30), il palazzo della Ina-Assitalia (Sirio Pastorini 1954-1957), i palazzi degli Affari e dei Congressi (Pierluigi Spadolini, 1964-1974), la palazzina Reale (Giovanni Michelucci, 1932-1934) e l'ampliamento del palazzo di Valfonda (fine anni '30). \nEdifici.\nSu questa piazza si affaccia il Palazzo degli Affari e un ingresso al palazzo dei Congressi facenti parte del complesso di Firenze Fiera, oltre che ad un terminal per il trasporto su autobus. Di fronte ad essa, dalla parte opposta alla piazza, si affaccia la palazzina reale di Santa Maria Novella, destinata alla sosta e alla residenza temporanea del re d'Italia e della corte fino agli anni '40."}
{"id": "2186612", "revid": "33689", "url": "https://it.wikipedia.org/wiki?curid=2186612", "title": "Massimino (prefetto del pretorio)", "text": "Biografia.\nFu membro del senato e \"vir illustris\". Poco o nulla si sa sui suoi primi anni di carriera, ma fu probabilmente un civile fino al 542, anno in cui ebbe le prime esperienze di guerra .\nAll'inizio del 540 egli e Domnico vennero inviati dall'Imperatore d'Oriente Giustiniano dal re degli Ostrogoti Vitige per convincerlo a firmare un trattato di pace che stabiliva che l'Italia sarebbe stata spartita tra Romani (ormai Bizantini) e Goti . Essi prima mostrarono la lettera dell'Imperatore al generale Belisario, poi andarono a Ravenna (capitale del Regno Ostrogotico) dove convinsero Vitige\na firmare il trattato. Tuttavia Belisario decise di rifiutare di firmare il trattato di pace perch\u00e9 voleva riportare tutta l'Italia (e non solo una parte di essa) sotto la dominazione romana. Alla fine sia Massimino che Domnico vennero convinti da Belisario a conquistare tutta l'Italia e annientare definitivamente gli ostrogoti.\nNel 542 i Romani persero il controllo su molte zone dell'Italia a vantaggio dei Goti e Giustiniano rispose alla ripresa dei goti nominando Massimino Prefetto del Pretorio d'Italia; gli fu affidato il comando di tutto l'esercito. Salp\u00f2 da Costantinopoli con un esercito composto essenzialmente da Armeni e Traci a cui si unirono alcuni Unni. Raggiunto l'Epiro per\u00f2 la spedizione ci mise parecchio tempo per raggiungere l'Italia: questo ritardo, secondo Procopio, sarebbe dovuto al fatto che Massimino, non avendo alcuna esperienza di guerra, avrebbe avuto paura di combattere.\nArrivato in Sicilia e insediatosi a Siracusa, sempre per la sua paura di combattere, da l\u00ec non si mosse per parecchio tempo; alla fine nell'inverno 542/543, cedendo alle minacce di Giustiniano, invi\u00f2 il suo esercito in difesa di Napoli, assediata dai Goti, pur continuando a restare egli stesso a Siracusa. Nel seguito della sua opera Procopio non menziona pi\u00f9 Massimino; il tentativo di salvare Napoli dai Goti fall\u00ec e Massimino venne presumibilmente licenziato da Giustiniano."}
{"id": "2186619", "revid": "339392", "url": "https://it.wikipedia.org/wiki?curid=2186619", "title": "Classe Grisha (corvetta)", "text": ""}
{"id": "2186620", "revid": "106872", "url": "https://it.wikipedia.org/wiki?curid=2186620", "title": "Classe Sibir' (nave AGI)", "text": ""}
{"id": "2186624", "revid": "106872", "url": "https://it.wikipedia.org/wiki?curid=2186624", "title": "Classe Kresta I (incrociatore)", "text": ""}
{"id": "2186626", "revid": "124803405", "url": "https://it.wikipedia.org/wiki?curid=2186626", "title": "Rolf Schott", "text": "Biografia.\nCresciuto alle soglie del Novecento, consapevole dell'eredit\u00e0 del secolo trascorso, comp\u00ec al seguito della famiglia un tragitto mitteleuropeo da Magonza a Karlsruhe, Heidelberg, Mannheim, Darmstadt, Brema, Dresda sino a Bucarest, alla corte di Elisabetta di Wied, Regina di Romania ma anche poetessa di lingua tedesca, nota con il nome di Carmen Sylva. In questo periplo stabil\u00ec rapporti di amicizia (testimoniati da un cospicuo epistolario) con noti protagonisti del tempo: Heinrich W\u00f6lfflin, Thomas Mann, Hugo von Hofmannsthal, l'ultima imperatrice d'Austria-Ungheria Zita di Borbone-Parma, Hermann Hesse, Hans Urs von Balthasar, Karl Kerenyi, Karl Kraus, Martin Buber, George Saiko.\nStabilitosi definitivamente a Monaco di Baviera, intraprese il cammino che, oltre alla passione per la storia dell'arte e per l'archeologia, lo indirizz\u00f2 alla germanistica, alla filosofia, alla storia, alla teologia, al teatro e alla musica. In questa citt\u00e0, inoltre, lo scrittore visse anche un'esperienza coniugale di breve durata ma dalla quale nasce la prima figlia Bice, destinata a sposarsi con lo scrittore tedesco Nino Ern\u00e9. In quel periodo egli si sostent\u00f2 realizzando e vendendo disegni al carboncino, acqueforti e litografie, oltrech\u00e9 insegnando Storia del Rinascimento Italiano e Storia delle Religioni all'Universit\u00e0 Popolare di Monaco. Approfond\u00ec gli studi tramite molteplici viaggi in Europa e soprattutto, nonostante una salute sempre cagionevole, in Italia, terra che, esperienza comune a tanti intellettuali di estrazione germanica, cominci\u00f2 ad esercitare un richiamo sempre pi\u00f9 forte sulla sua sensibilit\u00e0. Scoppi\u00f2 la prima guerra mondiale e ai grandi imperi europei subentrano le rivoluzioni e i regimi totalitari.\nIl mitteleuropeo Schott trov\u00f2 sempre pi\u00f9 difficile individuare un punto fermo, un orizzonte di stabilit\u00e0 nel momento in cui gli Stati si chiudono sempre pi\u00f9 nei nazionalismi e nella contrapposizione delle razze e delle identit\u00e0 fondate sul sangue e sulla terra. Forse questo senso di instabilit\u00e0 del presente fu all'origine della vocazione, ai limiti della nostalgia, verso la civilt\u00e0 greco-romana e mediterranea, e dunque del sempre pi\u00f9 chiaro desiderio di Italia che caratterizzarono progressivamente la vita dello scrittore tedesco. Tale inclinazione era gi\u00e0 da tempo presente in Schott, risaliva infatti al 1920 la pubblicazione del suo \"Reise in Italien, Erlebnis und Deutung inwendiger Antike\".\nMa fu solo nel 1933, dopo la pubblicazione di numerosi articoli contro la minaccia hitleriana e in concomitanza con l'avvento al potere del nazismo, che Schott abbandon\u00f2 definitivamente la sua \"Heimat\" per trasferirsi a Roma. Nella sua nuova patria d'elezione egli conobbe ancora periodi difficili, ma anche pi\u00f9 grandi soddisfazioni professionali e affettive: negli anni appena precedenti l'esilio, Schott cambi\u00f2 confessione, da evangelico si converte al cattolicesimo, per unirsi in matrimonio alla viennese Margit Schwarz, la donna con la quale condivisse tutta la sua ulteriore esistenza, e nonostante l'amarezza dell'esilio visse anche la gioia della nascita a Roma della figlia Claudia nel 1934. Nella capitale italiana Schott conobbe il successo della pubblicazione del volume dedicato a Michelangelo, dei racconti di \"Mitwanderer\", del romanzo \"Die Inseln des Domes\", ma nei duri anni della seconda guerra mondiale e soprattutto dell'occupazione nazista venne sottoposto ad una vera e propria \"morte professionale\". Schott, da sempre in fuga esistenziale, estese in questo periodo il suo girovagare ai recinti vaticani, stringendo qui amicizia con Alcide De Gasperi. E, al termine della guerra, fu proprio il grande politico cattolico, divenuto Presidente del Consiglio, a favorire e incoraggiare la ripresa dell'opera artistica di Schott.\nIl dopoguerra coincise con la definitiva maturit\u00e0 dell'artista nordico: di questo periodo sono testimonianza opere quali \"Ein Glanz aus Dir\"; \"Heimweg\"; \"Lebensbaum\". Rolf Schott prosegu\u00ec il proprio percorso artistico e letterario, in particolare con il romanzo \"Kore\". Riposa nel Camposanto teutonico della Citt\u00e0 del Vaticano.\nNel 2001 la rete televisiva statale tedesca ARD ha prodotto e trasmesso un documentario a lui dedicato. Nel 2009 la sua biblioteca e gran parte del suo archivio privato sono stati donati alla Biblioteca Augusta di Perugia .\nArchivio e biblioteca personale.\nNel 2009 la sua biblioteca e gran parte del suo archivio privato sono stati donati dagli eredi alla Biblioteca Augusta. Il fondo \u00e8 composto da libri, fotografie, carte di lavoro, bozze di opere a stampa manoscritte e dattiloscritte ed un vasto carteggio."}
{"id": "2186631", "revid": "106872", "url": "https://it.wikipedia.org/wiki?curid=2186631", "title": "Classe Kresta II (incrociatore)", "text": ""}
{"id": "2186633", "revid": "106872", "url": "https://it.wikipedia.org/wiki?curid=2186633", "title": "Classe Kara (incrociatore)", "text": ""}
{"id": "2186634", "revid": "36426", "url": "https://it.wikipedia.org/wiki?curid=2186634", "title": "Chiesa di Santa Maria (Scarlino)", "text": "La chiesa di Santa Maria \u00e8 un edificio situato a Scarlino. La sua ubicazione \u00e8 lungo via Generale Carlo Citerni, non lontano dalla chiesa di San Donato.\nStoria.\nL'edificio religioso sorse come pieve in epoca medievale, pi\u00f9 precisamente nella seconda met\u00e0 del Duecento, risultando iscritto nel registro delle decime a partire dall'anno 1277.\nIl luogo ci culto rimase in funzione per circa mezzo millennio, venendo soppresso nella seconda met\u00e0 del Settecento, epoca in cui venne poi trasformato con cambio di destinazione d'uso. Sul finire del medesimo secolo ospit\u00f2 il teatro locale, prima di essere trasformato in abitazione nei primi anni dell'Ottocento.\nDurante il secolo scorso furono effettuati lavori di ristrutturazione che hanno in parte alterato l'originario aspetto medievale.\nDescrizione.\nL'ex chiesa di Santa Maria si presenta come un edificio di tipo abitativo, nel cui paramento murario esterno \u00e8 possibile riconoscere alcuni elementi che testimoniano le originarie funzioni religiose a cui era adibita la struttura architettonica.\nAl centro di ci\u00f2 che resta della facciata anteriore \u00e8 visibile un arco a tutto sesto tra il rivestimento in pietra, che delimitava in alto l'originario portale d'ingresso, al cui posto \u00e8 presente un portone posticcio di forma rettangolare sovrastato da una finestra.\nLa suddivisione del fabbricato su due livelli \u00e8 avvenuta durante i lavori di ristrutturazione effettuati tra gli anni sessanta ed ottanta del secolo scorso."}
{"id": "2186640", "revid": "106872", "url": "https://it.wikipedia.org/wiki?curid=2186640", "title": "Classe Kiev (portaerei)", "text": ""}
{"id": "2186642", "revid": "247222", "url": "https://it.wikipedia.org/wiki?curid=2186642", "title": "Fly (Nickelback)", "text": "Fly \u00e8 il primo singolo pubblicato dalla band canadese Nickelback. La canzone apparve anche nell'EP d'esordio \"Hesher\" e successivamente fu inclusa nel primo album del gruppo \"Curb\" nel 1996. \"Fly\" and\u00f2 in rotazione nelle radio locali, ma non entr\u00f2 in classifica.\nVideo musicale.\nPer il video di \"Fly\" \u00e8 stato usato il film indipendente canadese \"Horsey\", le immagini del film compaiono quindi nel video musicale della canzone, incrociato con riprese della band che suona. Il video della band \u00e8 stato girato in uno studio della Justice Institute of British Columbia. La clip \u00e8 stata pubblicata il 13 giugno 1997. MuchMusic \u00e8 stato l'unico canale TV a riprodurre il filmato."}
{"id": "2186646", "revid": "287204", "url": "https://it.wikipedia.org/wiki?curid=2186646", "title": "Bernardo de Galvez y Madrid", "text": ""}
{"id": "2186657", "revid": "155634", "url": "https://it.wikipedia.org/wiki?curid=2186657", "title": "Walter Vesti", "text": "Biografia.\nDiscesista puro, Vesti ottenne il suo primo risultato di rilievo in Coppa del Mondo il 24 gennaio 1974 a Kitzb\u00fchel in Austria giungendo 6\u00ba sulla Streif; nello stesso anno partecip\u00f2 ai Mondiali disputati sulle nevi di casa di Sankt Moritz classificandosi 9\u00ba. Il 1\u00ba febbraio 1975 a Meg\u00e8ve in Francia conquist\u00f2 l'unico successo di carriera in Coppa del Mondo, davanti a due compagni di squadra: Ren\u00e9 Berthod e Philippe Roux. Il 20 gennaio 1978 si piazz\u00f2 2\u00ba sulla Streif di Kitzb\u00fchel dietro allo sciatore di casa Josef Walcher e nella stessa stagione venne convocato per i Mondiali di Garmisch-Partenkirchen, in Germania Ovest, dove ottenne l'8\u00ba posto.\nIl 16 dicembre 1978 si aggiudic\u00f2 l'ultimo podio in Coppa del Mondo, sulla Saslong della Val Gardena in Italia, concludendo 3\u00ba alle spalle dell'austriaco Walcher e dello svizzero Peter M\u00fcller. Ottenne l'ultimo piazzamento della sua attivit\u00e0 agonistica in Coppa del Mondo il 5 marzo 1982 con il 10\u00ba posto colto Aspen negli Stati Uniti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2186658", "revid": "106456", "url": "https://it.wikipedia.org/wiki?curid=2186658", "title": "Aa (fiume)", "text": "L'Aa \u00e8 un fiume della Fiandra francese. Nasce nelle colline dell'Artois presso la citt\u00e0 di Desvres e sbocca nel Mare del Nord a Gravelines. Risulta navigabile da Saint-Omer, dove termina il canale Neuffoss\u00e8, alla foce. Il corso del fiume tocca anche il comune di Bourbourg. \n\"Aa\" \u00e8 la contrazione della parola celtica o forse germanica per \"acqua\", con il significato di \"acqua corrente\""}
{"id": "2186659", "revid": "124123", "url": "https://it.wikipedia.org/wiki?curid=2186659", "title": "Daniel Leo (criminale)", "text": "Biografia.\nMembro di spicco di Cosa nostra statunitense e boss reggente della Famiglia Genovese dal 2005 al 2008; termin\u00f2 il proprio periodo da reggente il 1\u00ba dicembre 2008 a seguito della scarcerazione di Liborio Bellomo, attuale boss della Famiglia Genovese."}
{"id": "2186661", "revid": "287204", "url": "https://it.wikipedia.org/wiki?curid=2186661", "title": "Toni Burgler", "text": ""}
{"id": "2186665", "revid": "287204", "url": "https://it.wikipedia.org/wiki?curid=2186665", "title": "Thomas Burgler", "text": ""}
{"id": "2186666", "revid": "287204", "url": "https://it.wikipedia.org/wiki?curid=2186666", "title": "Engelhard Pargatzi", "text": ""}
{"id": "2186667", "revid": "729019", "url": "https://it.wikipedia.org/wiki?curid=2186667", "title": "Rugby a 9", "text": "Il rugby a 9 o Rugby League Nines \u00e8 una variante del rugby a 13.\nQuesta specialit\u00e0 \u00e8 praticata da 9 giocatori per squadra e una partita dura solo 15 minuti divisi in due tempi da 7 minuti e mezzo. La corta durata di tale gioco \u00e8 stata ideata in modo tale da poter giocare un torneo in una sola giornata: questo sport viene appunto giocato soprattutto in tornei."}
{"id": "2186668", "revid": "2184720", "url": "https://it.wikipedia.org/wiki?curid=2186668", "title": "Too Bad", "text": "Too Bad \u00e8 un singolo della rock band canadese Nickelback, tratto dal loro secondo album \"Silver Side Up\". Essa ha raggiunto la posizione #42 della Billboard Hot 100 ed \u00e8 arrivata prima nella Mainstream Rock Tracks.\nDescrizione.\nIl testo \u00e8 stato scritto dal cantante del gruppo Chad Kroeger, e affronta l'abbandono del padre, avvenuto quando Chad aveva soli due anni."}
{"id": "2186678", "revid": "62748", "url": "https://it.wikipedia.org/wiki?curid=2186678", "title": "Pietro di Bruys", "text": ""}
{"id": "2186679", "revid": "1566286", "url": "https://it.wikipedia.org/wiki?curid=2186679", "title": "Roberts Blossom", "text": "Biografia.\nNato a New Haven, nel Connecticut, cominci\u00f2 a lavorare sul palcoscenico durante gli anni cinquanta. Durante gli anni sessanta form\u00f2 Filmstage, una compagnia teatrale; della sua carriera va ricordata la partecipazione nel film \"Fuga da Alcatraz\" di Don Siegel del 1979, a fianco di Clint Eastwood, nel ruolo del detenuto e mite pittore Chester 'Doc' Dalton, e in \"Mamma, ho perso l'aereo\" nel ruolo del vecchio Marley. \u00c8 morto per un ictus l'8 luglio 2011 nella sua casa di Santa Monica, in California, all'et\u00e0 di 87 anni; \u00e8 sepolto nel Cimitero di Woodlawn a Santa Monica, California."}
{"id": "2186680", "revid": "2121138", "url": "https://it.wikipedia.org/wiki?curid=2186680", "title": "Zorongo", "text": "Lo zorongo \u00e8 un canto e ballo popolare tipico della musica andalusa. Si caratterizza per la sua metrica ternaria. Lo zorongo pi\u00f9 conosciuto \u00e8 quello che La Argentinita e Federico Garc\u00eda Lorca registrarono rispettivamente col canto e col piano nel 1931. Senza essere, in senso stretto, un palo del flamenco, il suo stile andaluso permette di consideralo un flamenco con facilit\u00e0."}
{"id": "2186687", "revid": "36426", "url": "https://it.wikipedia.org/wiki?curid=2186687", "title": "Oratorio della Madonna di Pi\u00e9 di Poggio", "text": "L'oratorio della Madonna di Pi\u00e8 di Poggio \u00e8 un edificio situato a Scarlino. La sua ubicazione \u00e8 in localit\u00e0 Pi\u00e8 di Poggio, all'altezza del km 3,000 della strada provinciale n. 84 che conduce al centro di Scarlino salendo lungo le propaggini nord-occidentali di monte d'Alma.\nStoria.\nL'edificio religioso fu costruito in epoca medievale come luogo di sosta per la preghiera lungo la strada che originava da Porta Pisana e conduceva verso la sottostante pianura.\nL'oratorio fu ceduto nel 1669 al convento di San Donato, per poi diventare oggetto di contesa nelle epoche successive tra la diocesi di Grosseto e quella di Massa Marittima: tutto ci\u00f2 fu una delle concause che portarono all'abbandono dell'edificio religioso, che agli inizi del Novecento risultava in pessimo stato.\nNegli anni venti del secolo scorso fu decisa la trasformazione dell'antico complesso religioso nell'attuale complesso abitativo, recentemente ristrutturato.\nDescrizione.\nL'ex oratorio della Madonna di Pi\u00e8 di Poggio si presenta come un complesso abitativo a pianta rettangolare suddiviso su tre livelli, con strutture murarie prevalentemente rivestite in intonaco.\nAlcune tracce pi\u00f9 antiche, che testimoniano anche le originarie funzioni religiose a cui era adibita la struttura architettonica, sono ravvisabili nel portico che si articola sull'ala nord-orientale del complesso, ove rimangono rivestimenti in pietra che caratterizzano anche l'ingresso con arco a tutto sesto."}
{"id": "2186691", "revid": "287204", "url": "https://it.wikipedia.org/wiki?curid=2186691", "title": "Oratorio della Madonna di Pi\u00e8 di Poggio", "text": ""}
{"id": "2186692", "revid": "119991", "url": "https://it.wikipedia.org/wiki?curid=2186692", "title": "Oratorio della Madonna a Pi\u00e9 di Poggio", "text": ""}
{"id": "2186693", "revid": "119991", "url": "https://it.wikipedia.org/wiki?curid=2186693", "title": "Oratorio della Madonna a Pi\u00e8 di Poggio", "text": ""}
{"id": "2186695", "revid": "253269", "url": "https://it.wikipedia.org/wiki?curid=2186695", "title": "Josh Peck", "text": "Ha iniziato la carriera di attore da bambino, con la partecipazione allo spettacolo per ragazzi \"The Amanda Show\" e per i film \"Snow Day\", \"Mean Creek\" e \"Max Keeble alla riscossa\".\nBiografia.\nJosh Peck nasce nella zona di Hell's Kitchen di Manhattan, New York City, dove ha frequentato la Scuola Professionale Performing Arts. I suoi genitori non erano sposati al momento della sua nascita ed \u00e8 per questo che Peck non ha mai conosciuto il padre biologico. \u00c8 cresciuto con la madre Barbara e la nonna materna. Peck aveva l'asma durante l'infanzia, e spesso trascorreva gran parte del suo tempo in casa a guardare vecchie sit-com. Si \u00e8 esibito nel teatro musicale per bambini a \"TADA di New York! Teatro della Giovent\u00f9\" quando aveva nove anni.\nCarriera.\nAll'et\u00e0 di 13 anni, gli fu offerto un ruolo da Nickelodeon per \"The Amanda Show\" e, su suggerimento della madre, accett\u00f2 la parte e si trasfer\u00ec a Los Angeles per proseguire la carriera di attore.\nPeck ha avuto il suo debutto cinematografico con il film del 2000 \"Snow Day\", ed \u00e8 apparso regolarmente in \"The Amanda Show\" fino alla chiusura della serie nel 2002. Ha inoltre recitato al fianco di Alex D. Linz e Zena Grey nel film \"Max Keeble alla riscossa\", uscito nell'ottobre 2001. Sempre nel 2001, ha partecipato come guest star in un episodio del popolare drama NBC \"E.R. - Medici in prima linea\". Nello stesso periodo, Peck \u00e8 apparso in diversi film indipendenti, tra cui \"Mean Creek\", per cui ha ricevuto il plauso della critica.\nPeck \u00e8 stato lanciato, a fianco a Drake Bell, nella popolare sitcom Nickelodeon, \"Drake &amp; Josh\", che ha debuttato nei palinsesti americani nel 2004. Questa sit-com ha dato grande notoriet\u00e0 all'attore: il personaggio interpretato da Peck, Josh Nichols, era intelligente, divertente e spontaneo ed \u00e8 per questo che ha riscontrato subito un notevole consenso da parte del pubblico. Nel 2006 dalla serie \u00e8 stato tratto un film per la tv, \"Drake &amp; Josh vanno ad Hollywood\", e ad un altro nel 2007, \"Drake &amp; Josh: Really Big Shrimp\".\nPer la sua interpretazione nella serie \"Drake &amp; Josh\", Peck \u00e8 stato nominato come miglior attore televisivo ai People's Choice Awards del 2008. Nello stesso anno \u00e8 tornato a vestire i panni di Josh Nichols per il film televisivo \"Buon Natale, Drake e Josh\".\nNel 2006 si cimenta per la prima volta nel ruolo di doppiatore nel film \"L'era glaciale 2 - Il disgelo\", ritornando nello stesso ruolo anche nei sequel, \"L'era glaciale 3 - L'alba dei dinosauri\" e \"L'era glaciale 4 - Continenti alla deriva\".\nPeck \u00e8 apparso anche nel film del 2008 \"Drillbit Taylor\", nel ruolo di un bullo, e, nello stesso anno ha recitato nei film \"Fa' la cosa sbagliata\".\nNel 2012 prende parte al thriller \"ATM - Trappola mortale\". Sempre nel 2012 \u00e8 tra i protagonisti del film \"Red Dawn - Alba rossa\", remake del film \"Alba rossa\", dove interpreta uno dei miliziani.\nDoppiatori italiani.\nDa doppiatore \u00e8 stato sostituito da:"}
{"id": "2186698", "revid": "122246", "url": "https://it.wikipedia.org/wiki?curid=2186698", "title": "World Grand Prix 2001", "text": "Il IX World Grand Prix di pallavolo femminile si \u00e8 svolto dal 3 al 26 agosto 2001. Dopo la fase a gironi che si \u00e8 giocata dal 3 al 19 agosto, la fase finale, a cui si sono qualificate tutte e otto le squadre nazionali, si \u00e8 svolta dal 22 al 26 agosto a Macao. La vittoria finale \u00e8 andata per la seconda volta agli Stati Uniti.\nPodio.\nCampione.\nStati Uniti(Secondo titolo)\nSecondo posto.\nCina\nTerzo posto.\nRussia"}
{"id": "2186699", "revid": "287204", "url": "https://it.wikipedia.org/wiki?curid=2186699", "title": "What I Can Do for You", "text": "What I Can Do for You \u00e8 una canzone di Sheryl Crow, contenuta nell'album d'esordio Tuesday Night Music Club del 1993.\nIl singolo.\n\"What I Can Do For You\", considerando la ristampa del 1995, \u00e8 di fatto l'ultimo singolo estratto dall'album \"Tuesday Night Music Club\" di Sheryl Crow.\nVenne immesso per la prima volta nel mercato discografico europeo alla fine del 1993, registrando per\u00f2 scarsi risultati sia in termini di vendita che di gradimento. Venne cos\u00ec ripubblicato, subendo la stessa sorte del disco promozionale di Run Baby Run, nel 1995 ma nonostante tutto non riusc\u00ec a salire oltre la 43\u00aa posizione della \"UK Single Chart\"\nVersioni speciali.\nA ridosso del 1996 venne pubblicata un'esclusiva versione \"digipack\" del singolo (identificativo n\u00b0 581 229-2) contenente un calendario e una speciale selezione di brani, quattro in tutto, registrati durante un live spagnolo del 5 maggio 1995"}
{"id": "2186701", "revid": "1982", "url": "https://it.wikipedia.org/wiki?curid=2186701", "title": "Postira", "text": ""}
{"id": "2186704", "revid": "28592", "url": "https://it.wikipedia.org/wiki?curid=2186704", "title": "Lev B. Okun", "text": ""}
{"id": "2186705", "revid": "28592", "url": "https://it.wikipedia.org/wiki?curid=2186705", "title": "Lev Okun", "text": ""}
{"id": "2186711", "revid": "28592", "url": "https://it.wikipedia.org/wiki?curid=2186711", "title": "Lev Borisovich Okun", "text": ""}
{"id": "2186712", "revid": "1226", "url": "https://it.wikipedia.org/wiki?curid=2186712", "title": "Servizio tossicodipendenze", "text": ""}
{"id": "2186724", "revid": "287204", "url": "https://it.wikipedia.org/wiki?curid=2186724", "title": "Fathi Shaqaqi", "text": "Fu il fondatore del Movimento per il Jih\u0101d Islamico in Palestina, nonch\u00e9 l'iniziatore del fenomeno del terrorismo suicida.\nBiografia.\nNato in una famiglia di rifugiati di Jaffa, studi\u00f2 Matematica all'Universit\u00e0 di Bir Zeit, ed in seguito Medicina in Egitto, laureandosi nel 1981. In questo periodo si avvicin\u00f2 alla Fratellanza musulmana, e fond\u00f2 a Gaza, assieme allo sceicco Odeh (soprannome di Abd Al Aziz Awda), l'organizzazione palestinese della Jih\u0101d Islamica, come ramo distaccato della Jih\u0101d islamica egiziana. Ritorn\u00f2 dopo la laurea nei Territori occupati, svolgendo l'attivit\u00e0 di medico a Gerusalemme.\nA causa delle sue attivit\u00e0 politiche, nel 1983 venne arrestato e condannato ad un anno di prigione dalle autorit\u00e0 israeliane, mentre nel 1986 gli venne comminata una condanna a tre anni. Nell'agosto del 1988 venne deportato nel sud del Libano, da dove si trasfer\u00ec nel Campo profughi di Yarmuk, vicino a Damasco.\nFu uno degli attori chiave della creazione, nel gennaio 1994, di un'Alleanza Nazionale fra Hamas, Jih\u0101d Islamica, ed altri otto gruppi afferenti all'OLP, per opporsi agli accordi di Oslo ed al processo di pace con Israele.\n\u00c8 ritenuto essere stato l'ideatore di alcuni degli attentati suicidi avvenuti in Israele nel 1995. Fathi Shiqaqi aveva pubblicato un libretto che giustificava, per la prima volta all'interno dell'Islam sunnita, il terrorismo suicida come pratica del Jih\u0101d, rompendo la distinzione sottile che passava fra il togliersi la vita (atto proibito dall'Islam) ed il concetto di martirio.\nIl 26 ottobre di quello stesso anno venne ucciso di fronte al Diplomat Hotel di Sliema, a Malta, in circostanze mai chiarite. Shaqaqi, sotto lo pseudonimo di \"dottor Ibrahim Shaweshi\", era stato a Malta quattro volte a partire dal 1993. In quell'occasione intendeva recarsi a Tripoli per incontrare il \"leader\" libico Mu\u02bfammar Gheddafi, il quale aveva promesso aiuti finanziari all'organizzazione di Shaqaqi. Di fronte al proprio hotel, Shaqaqi venne avvicinato da un uomo, che lo colp\u00ec numerose volte con una pistola munita di silenziatore e di uno speciale contenitore per raccogliere i bossoli sparati. L'assassino scapp\u00f2 dal luogo dell'evento a cavallo di una motocicletta sconosciuta, risultata introdotta a Malta in modo illegale. Per le modalit\u00e0 dell'omicidio, presumibilmente si tratt\u00f2 di un'operazione condotta dal Mossad.\nAl suo funerale, tenutosi a Damasco il 1\u00ba novembre 1995, presero parte circa 40.000 persone."}
{"id": "2186730", "revid": "124693156", "url": "https://it.wikipedia.org/wiki?curid=2186730", "title": "Rimorchiatore", "text": "Un rimorchiatore \u00e8 un'imbarcazione a motore la cui funzione specifica \u00e8 quella di attuare manovre di traino, spinta e/o accompagnamento delle navi nell'ambito dei servizi tecnico nautici nei porti o in mare aperto (rimorchiatore d'altura).\nUtilizzo.\nInteso sia per l'uso civile che militare, il rimorchiatore \u00e8 utilizzato soprattutto nei porti con azione di rimorchio portuale, quando si tratta di accompagnare le navi in partenza verso il mare aperto oppure per guidarle verso le manovre di attracco.\nViene impiegato anche nei bacini di carenaggio vista la scarsa manovrabilit\u00e0 delle navi pi\u00f9 grosse in tali strutture, e in casi di emergenza pu\u00f2 rimorchiare fino al porto navi eventualmente in avaria in mare aperto.\nCaratteristiche tecniche.\nI rimorchiatori si caratterizzano per dimensioni relativamente contenute, motore capace di esprimere una notevole potenza in ragione dello sforzo che essi devono sostenere, e dalla struttura particolarmente robusta e atta a condizioni di mare anche proibitive.\nIl rapporto potenza/peso \u00e8 molto elevato.\nIl rimorchiatore \u00e8 tra le pi\u00f9 diffuse - e necessarie - imbarcazioni nel panorama delle operazioni navali.\nLa propulsione \u00e8 in genere assicurata da: eliche intubate da mantello Kort, SRP (Schottel rudder propeller) e sistemi Voith.\nRimorchio.\nL'azione di rimorchio viene effettuata tramite funi in fibra (rimorchi leggeri) o acciaio, oppure con catene o sistemi misti (cavo d'acciaio con porzione centrale in catena).\nIl sistema di rimorchio a fune singola o multipla deve rispettare alcune caratteristiche di lunghezza e resistenza in base al veliero rimorchiato, tramite una relazione di tipo proporzionale, inoltre nel caso di sistemi multipli si deve attuare un'azione di tensionatura sui vari cavi, in modo da distribuire in modo omogeneo il carico e per ragioni di sicurezza ogni singola fune dev'essere in grado di supportare il carico totale, risultando di fatto identici in tutti i parametri, motivo per cui sono costruiti appositamente.\nQuesto dimensionamento \u00e8 giustificato dall'evenienza di un mare grosso (mosso), dove il sistema viene particolarmente stressato da movimenti bruschi e disordinati."}
{"id": "2186741", "revid": "77594", "url": "https://it.wikipedia.org/wiki?curid=2186741", "title": "Via Gregoriana", "text": "Via Gregoriana \u00e8 una via romana, nel rione di Campo Marzio, che sale da via Capo le Case a piazza della Trinit\u00e0 dei Monti.\nFu voluta da papa Gregorio XIII Boncompagni, che per il Giubileo del 1575 fece costruire una via di collegamento tra la chiesa di Trinit\u00e0 dei Monti (costruita qualche decennio prima) e la sottostante citt\u00e0 rinascimentale, sostituendo la scalinata costruita da Domenico Fontana lungo la stessa direttrice, in modo da facilitare l'accesso all'altura del Pincio.\nIl percorso \"commerciale\" tra la Roma rinascimentale e il Pincio fu per\u00f2 radicalmente migliorato dal successivo papa Sisto V, al secolo Felice Peretti, con l'apertura della nuova, meno ripida \"strada Felice\" (oggi Via Sistina), che raddrizzava il percorso tra la Basilica di Santa Maria Maggiore e la Trinit\u00e0 dei Monti, inquadrandolo tra i due obelischi, l'Esquilino e il Sallustiano.\nLa nuova viabilit\u00e0 fece di via Gregoriana una strada tranquilla e riservata, bench\u00e9 centralissima, e tale \u00e8 rimasta fino ai nostri giorni, nonostante il traffico. Vi risiedettero, per la salubrit\u00e0 e la bella posizione, molti artisti e intellettuali italiani e stranieri, a partire da Federico Zuccari, che volle costruirvi, al sommo, il bel Palazzetto Zuccari, detto \"la casa dei Mostri\"; l'edificio, lungamente ristrutturato nei primi anni 2000, ospita oggi la Biblioteca Hertziana, ma aveva accolto negli anni, fra gli altri, Pietro Bracci (progettista del monumento funebre della regina Maria Casimira di Polonia in san Pietro), Angelica Kauffman, Winckelmann, Friedrich Overbeck.\nNumerose targhe sulle facciate dei palazzi ricordano altri residenti memorabili."}
{"id": "2186744", "revid": "116536048", "url": "https://it.wikipedia.org/wiki?curid=2186744", "title": "Ljudmyla Volodymyrivna Rudenko", "text": "Nacque nell'oblast' di Poltava in Ucraina, al tempo parte dell'Impero Russo; impar\u00f2 a giocare all'et\u00e0 di dieci anni, sebbene fosse inizialmente pi\u00f9 interessata nel nuoto. Si laure\u00f2 in economia ad Odessa, diventando anche campionessa cittadina nei 400 metri rana.\nSi trasfer\u00ec a Leningrado, dove spos\u00f2 lo scienziato Lev Goldstein, con il quale ebbe un figlio nel 1931; nel 1925 aveva cominciato a partecipare a tornei di scacchi, e nel 1929 inizi\u00f2 ad allenarsi con il maestro P\u00ebtr Romanowskij. Durante la seconda guerra mondiale organizz\u00f2 un treno per evacuare dei bambini dall'assedio di Leningrado.\nDopo la morte della campionessa mondiale Vera Menchik, avvenuta nel 1944, la FIDE organizz\u00f2 nel 1950 un torneo tra 16 giocatrici per stabilire la nuova campionessa; Rudenko vinse il torneo, conservando il titolo fino al successivo campionato mondiale, nel 1953, quando fu battuta da Elisaveta Bykova. Nel 1956, l'ex campionessa partecip\u00f2 ad un altro campionato mondiale, svoltosi come un triangolare tra lei, la nuova campionessa e Olga Rubtsova, finendo tuttavia ultima.\nNel 1950 le fu assegnato il titolo di Maestro Internazionale, mentre nel 1976 quello di Grande Maestro Femminile; nel 1953 vinse il campionato sovietico femminile."}
{"id": "2186747", "revid": "486946", "url": "https://it.wikipedia.org/wiki?curid=2186747", "title": "Lyudmila Rudenko", "text": ""}
{"id": "2186748", "revid": "767487", "url": "https://it.wikipedia.org/wiki?curid=2186748", "title": "Eden Fire", "text": "Eden Fire \u00e8 l'album d'esordio del gruppo svedese dei Sonic Syndicate messo in commercio nel settembre 2005 dalla Pivotal Rockordings."}
{"id": "2186752", "revid": "1632387", "url": "https://it.wikipedia.org/wiki?curid=2186752", "title": "Always...", "text": "Always... \u00e8 l'album di debutto della band olandese the Gathering, pubblicato nel 1992 inizialmente solo in Europa attraverso l'etichetta discografica \"Foundation 2000\". Successivamente grazie ai discografici \"Pavem\", l'album ha raggiunto anche il Nord America e, in un terzo momento, l'etichetta discografica indipendente \"Psychonaut Records\" si \u00e8 occupata di produrre una ristampa di \"Always...\" nel 1999."}
{"id": "2186765", "revid": "773636", "url": "https://it.wikipedia.org/wiki?curid=2186765", "title": "Cappella della Madonna del Soccorso", "text": "La cappella della Madonna del Soccorso era un edificio religioso situato a Scarlino, nella provincia di Grosseto.\nLa sua ubicazione \u00e8 lungo via della Salnitreria, all'esterno della Porta Pisana.\nStoria.\nL'edificio religioso fu costruito fuori delle mura di Scarlino in epoca rinascimentale, pi\u00f9 precisamente nel corso del XV secolo, nei pressi dell'antica salnitreria o polveriera di Scarlino.\nProprio durante il periodo rinascimentale vi venne realizzato al suo interno un affresco raffigurante la \"Madonna del Giglio\", che confer\u00ec anche questa denominazione all'edificio religioso, parallelamente a quella ufficiale della Madonna del Soccorso.\nIl luogo ci culto rimase consacrato almeno fino al 1829, anno in cui fu decisa la costruzione di una civile abitazione al di sopra di esso: ultimati i lavori di costruzione, l'antica cappella fu notevolmente rimaneggiata e trasformata in magazzino.\nDescrizione.\nL'ex cappella della Madonna del Soccorso si presenta come un piccolo edificio a pianta rettangolare e ad aula unica adibito a deposito, situato al pian terreno di un edificio abitativo di epoca ottocentesca, che venne costruito inglobando l'antico luogo di culto.\nEsternamente le pareti sono rivestite interamente in intonaco, con contrafforti angolari tra le estremit\u00e0 della facciata anteriore e i fianchi laterali che conferiscono un aspetto vagamente fortificato al complesso. Sulla facciata anteriore dell'ex cappella si apre al centro un portone di forma rettangolare, sopra il quale vi \u00e8 una piccola finestra di forma circolare, che originariamente poteva essere il piccolo rosone della facciata.\nAll'interno \u00e8 visibile sul paramento murario intonacato l'affresco rinascimentale raffigurante la \"Madonna del Giglio\"."}
{"id": "2186766", "revid": "508036", "url": "https://it.wikipedia.org/wiki?curid=2186766", "title": "Confucianesimo", "text": "Il confucianesimo, recentemente denominato ruismo in alcune pubblicazioni specialistiche (; \"insegnamento dei \"ru\"\"), \u00e8 una delle maggiori tradizioni filosofico-religiose, morali e politiche della Cina. Sviluppatosi nel corso di due millenni, esercit\u00f2 un'influenza grandissima anche in Giappone, Corea e Vietnam. Confucio elabor\u00f2 un sistema rituale ed una dottrina morale e sociale, che si proponevano di rimediare alla decadenza spirituale della Cina, in un'epoca di profonda corruzione e di gravi sconvolgimenti politici.\nA differenza di quanto si crede, questa pratica esisteva prima di Confucio, tuttavia secondo la tradizione cinese egli rappresenta il pi\u00f9 grande esponente del ruismo e pertanto \u00e8 degno di venerazione. Proprio l'importanza che gli era attribuita nei testi classici cinesi port\u00f2 i primi europei a pensare che Confucio ne fosse il padre fondatore. \nDando forte enfasi ai legami familiari e all'armonia sociale tra gruppi pi\u00f9 vasti, quindi alla rettitudine del mondo reale, piuttosto che a una soteriologia che proietti le speranze dell'uomo in un futuro trascendente, il Confucianesimo \u00e8 definito come una dottrina umanistica. Secondo la definizione di Herbert Fingarette \u00e8 una religione che \"sacralizza il secolare\", considerando le attivit\u00e0 ordinarie della vita umana, e specialmente le relazioni intra-umane, come manifestazioni del sacro in quanto esse sono espressione della natura morale dell'uomo (\"x\u00ecng\" \u6027), che ha un ancoraggio trascendente nel Cielo (\"Ti\u0101n\" \u5929), il Dio dell'universo e il suo ordinamento, e nel culto appropriato reso agli d\u00e8i (\u795e \"sh\u00e9n\", i principii che generano gli enti). Mentre il Cielo (\"Ti\u0101n\"), specialmente in alcune scuole teologiche, ha alcune caratteristiche che corrispondono a quelle del Dio personale delle religioni ellenistico-cristiane d'Occidente, \u00e8 primariamente descritto come un potere \"impersonale\" e \"immanente\", assimilabile al \"D\u00e0o\" (\u9053) del Taoismo e al \"Brahman\" delle religioni indiane, che ha manifestazione nell'ordine della volta del cielo osservabile e nelle costellazioni roteanti intorno al polo nord. La liturgia confuciana (definita \u5112 \"r\u00fa\", o anche \u6b63\u7d71/\u6b63\u7edf \"zh\u00e8ngt\u01d2ng\", cio\u00e8 stile rituale \"ortopratico\") condotta da sacerdoti o maestri del rito confuciani (\u79ae\u751f/\u793c\u751f \"l\u01d0sh\u0113ng\") per il culto degli d\u00e8i in templi pubblici e ancestrali, \u00e8 preferita per i riti sanciti dallo stato rispetto alle liturgie taoiste e popolari.\nDopo essersi confrontato con le scuole di pensiero concorrenti durante il Periodo dei regni combattenti, e violentemente combattuto sotto l'imperatore Qin Shihuangdi, il confucianesimo fu decretato filosofia di stato sotto l'imperatore Han Wudi (156-87 a.C.) ed \u00e8 rimasto tale pressoch\u00e9 ininterrottamente (sebbene ci\u00f2 non impedisse il prosperare nell'impero di altre religioni) fino alla fondazione della Repubblica di Cina nel 1912. Dopo essere stato messo in discussione e violentemente soppresso, specialmente negli anni della Rivoluzione Culturale, a partire dagli anni 1980 \u00e8 in atto un processo di riscoperta e reinvenzione del Confucianesimo, divenuto manifesto e anche supportato dal governo cinese negli anni 2000, che prende forma in una grande variet\u00e0 di iniziative e gruppi di studio, di culto e di politica, e organizzazioni di portata pi\u00f9 ampia che intendono unificare tutte queste correnti, come ad esempio la Santa Chiesa Confuciana della Cina (\u4e2d\u534e\u5b54\u5723\u4f1a \"Zh\u014dnghu\u00e1 K\u01d2ngsh\u00e8nghu\u00ec\") creata nel 2015.\nTerminologia.\nIn lingua cinese esistono diversi concetti per riferirsi al Confucianesimo e alle sue diverse sfaccettature. Si noti che il termine radicale \"r\u00fa\" \u5112 non \u00e8 facilmente traducibile nelle lingue occidentali, ma fa riferimento a un vasto campo semantico che pu\u00f2 essere reso con i concetti occidentali di \"raffinato\" ed \"edotto\":\nSecondo Zhou Youguang (confuciano della Cina contemporanea) \u5112 \"r\u00fa\" si riferiva in origine a un preciso metodo di pratica sciamanica e rituale, che esisteva prima dello stesso Confucio. Con le innovazioni di Confucio esso venne a significare anche la devozione nella propagazione di tali riti per la salvezza e la civilizzazione del popolo. Il Confucianesimo, iniziato da Confucio, sviluppato da Mencio (~372-289 a.C.) ed ereditato dalle generazioni di filosofi successive, sub\u00ec costanti trasformazioni e ristrutturazioni pur preservando i concetti fondamentali di \"benevolenza umana\" (\"ren\") e \"rettitudine\" (\"yi\").\nLa riflessione di Confucio.\nConfucio espose un complesso di dottrine morali a scopo religioso che furono tramandate dai suoi discepoli nell'opera \u8bba\u8bed \"Dialoghi\". Coloro che volevano sviluppare la personalit\u00e0, prima rendevano nobili i loro cuori; coloro che volevano nobilitare il proprio cuore, rendevano prima veritiero il loro pensiero; coloro che volevano rendere veritiero il loro pensiero, perfezionavano prima il loro sapere..\nPer Confucio gli uomini sono divisi in tre gruppi:\n1) gli uomini perfetti ovvero i saggi, coloro che rappresentano il modello da seguire, avendo raggiunto il pi\u00f9 alto grado di perfezionamento, come ad esempio, gli imperatori dell'antica Cina;\n2) i nobili ovvero gli uomini superiori (\"junzi\");\n3) gli uomini comuni che costituiscono la massa.\nPer raggiungere una convivenza sociale armonica, Confucio raccomand\u00f2 la pratica della virt\u00f9. Il primo ambito in cui bisogna agire correttamente \u00e8 la famiglia, il secondo la societ\u00e0 civile, il terzo lo stato. In questi ambiti, Confucio individu\u00f2 cinque rapporti fondamentali: sovrano-suddito, padre-figlio, marito-moglie, fratello maggiore-fratello minore, amico-amico. Per Confucio rivestono importanza fondamentale il culto degli antenati, il rispetto dei genitori e degli anziani e il rispetto delle autorit\u00e0 statali (imperatore e principi).\nLa musica \u00e8 molto importante per la crescita della persona, poich\u00e9 \u00e8 \"manifestazione di ordine e armonia, ed espressione di sentimenti nobili ed elevati\".\nL'etica confuciana.\nLe riflessioni di Confucio furono sviluppate e sistematizzate durante la dinastia Han. Vennero individuate cinque virt\u00f9 cardinali, chiamate \"le cinque costanti\":\nIl termine \"\"li\" rappresenta un concetto assai complesso, che pu\u00f2 definirsi come l'armonizzazione dell'uomo con l'ordine generale del mondo in tutti gli aspetti della vita, dall'osservanza dei riti religiosi statali e familiari alle regole di comportamento del vivere sociale.\"Li\" \u00e8 dunque una forza ordinatrice che deve guidare l'uomo nei suoi doveri sia verso gli altri uomini (il rispetto, la cortesia, il tatto, il decoro, l'autocontrollo), che verso gli esseri spirituali superiori (il corretto culto reso al mondo divino e agli antenati). \"Li\"\" \u00e8 insieme la forza cosmica che d\u00e0 forma e ordine allo stato e alla famiglia. Una fondamentale virt\u00f9 \u00e8 il \"Ren\" (\u4ec1), cio\u00e8 l'umanit\u00e0 che \u00e8 \"la benevolenza che un uomo deve mostrare verso i suoi simili, ma in misura proporzionata ad una precisa gerarchia di legami politici e familiari.\"\nDopo le virt\u00f9 cardinali, le virt\u00f9 considerate pi\u00f9 importanti sono \"zhong\" (lealt\u00e0), \"shu\" (empatia o altruismo) e \"xiao\" (piet\u00e0 filiale). Altri importanti valori morali confuciani sono \"cheng\" (sincerit\u00e0), \"lian\" (onest\u00e0), \"wen\" (gentilezza), \"rang\" (modestia), \"chi\" (senso del giusto e dell'ingiusto), \"jian\" (frugalit\u00e0), \"gong\" (rispetto), \"yong\" (coraggio).\nStoria.\nSviluppo del primo confucianesimo.\nCome per molte altre figure storiche fondamentali nella storia del pensiero (Buddha, Socrate, Zarathustra) non disponiamo di fonti che possano essere fatte risalire a Confucio. Gli scritti di cui disponiamo furono tramandati dai discepoli del filosofo, che raccolsero le parole e il pensiero del loro maestro. Nel caso di Confucio, inoltre, il problema delle fonti \u00e8 reso ancora pi\u00f9 grave dalla persecuzione di cui furono fatte oggetto le scuole filosofiche durante la dinastia Qin, oltre due secoli dopo la morte di Confucio.\nI frammenti esistenti permettono comunque di avere un quadro abbastanza chiaro del pensiero confuciano. Confucio era un letterato che si preoccupava dei tempi agitati in cui viveva. Aveva viaggiato attraverso la Cina, cercando di diffondere le sue idee politiche e di influenzare i sovrani dei numerosi piccoli regni in lotta per il dominio della Cina, sorti dopo l'indebolimento della dinastia Zhou. Inizialmente persuaso di avere una missione terrena, Confucio era un instancabile promotore delle virt\u00f9 degli antichi sovrani illustri, come il duca di Zhou. Cerc\u00f2 di acquistare potere politico, ma non ebbe mai l'occasione di mettere in pratica le sue idee; pi\u00f9 volte espulso dai vari regni, torn\u00f2 infine nella terra natale dove spese l'ultima parte della sua vita dedicandosi all'insegnamento.\nI \"Dialoghi\", l'opera pi\u00f9 vicina alla fonte del pensiero confuciano, riportano le discussioni del filosofo con i suoi discepoli. Essendo una compilazione di conversazioni, domande e risposte e di parti dedicate alla vita di Confucio, i \"Dialoghi\" non sono la descrizione di un sistema filosofico coerente. I primi abbozzi di un vero sistema furono realizzati da discepoli, o da discepoli di discepoli, primo fra tutti Zi Si, nipote di Confucio. Durante il fertile periodo delle Cento scuole di pensiero, numerose importanti figure del confucianesimo come Mencio e Xunzi svilupparono la dottrina sul piano etico e politico. Mencio, in particolare, si sofferm\u00f2 sulla natura umana e sulle teorie del buon governo.\nAlcuni discepoli di Xunzi, come Han Fei Zi si convertirono al legismo una teoria politica totalitaria basata su un sistema penale severo, diametralmente opposta al confucianesimo, e furono di aiuto all'unificazione della Cina da parte di Shihuangdi.\nRiconoscimento ufficiale.\nIl confucianesimo riusc\u00ec a sopravvivere alla persecuzione di cui fu fatto oggetto durante la dinastia Qin solo grazie ai letterati che ne conoscevano i testi a memoria. Successivamente avvennero alcuni ritrovamenti che diedero un supporto di prove storiche a quanto era stato ricostruito solo in base a testimonianze orali: il ritrovamento pi\u00f9 noto \u00e8 quello dei classici rinvenuti dietro ai muri della casa di famiglia di Confucio.\nGli imperatori Han sostennero la dottrina confuciana. Forse influenzato da intellettuali come Dong Zhongshu, l'imperatore Han Wudi fece del confucianesimo la filosofia di stato ufficiale, senza tuttavia conferire un reale potere agli intellettuali confuciani, i quali, delusi, diedero il loro sostegno alla presa di potere da parte di Wang Mang (45 a.C.-23 d.C.).\nLo studio dei classici confuciani divenne la base degli esami per il reclutamento o la certificazione dei funzionari, facendo cos\u00ec del confucianesimo il cuore del sistema educativo cinese, anche se il pieno regime degli esami imperiali inizi\u00f2 soltanto nel VII secolo, sotto la dinastia Sui. Il confucianesimo penetr\u00f2 quindi profondamente nel sistema di pensiero dei cinesi e dei loro statisti, divenendo il pensiero politico dominante, raramente messo in discussione fino agli inizi del XX secolo.\nSviluppo dopo gli Han.\nQuando il confucianesimo divenne dottrina ufficiale sotto gli Han anteriori, si potevano gi\u00e0 riconoscere varie correnti al suo interno. Successivamente, due millenni di commenti, rinnovamenti, interpretazioni e ritorni alle origini hanno contribuito alla complessit\u00e0 del quadro.\nSi possono distinguere sei periodi nella storia del confucianesimo:\nDiffusione fuori dalla Cina.\nDopo la riformulazione del neoconfucianesimo da parte di Zhu Xi, Wang Yangming e altri neoconfuciani, il confucianesimo divent\u00f2 religione di Stato anche in Corea e in Giappone.\nCorea.\nNel VII secolo, il confucianesimo fu fatto proprio dalle classi nobiliari durante il periodo dei tre regni di Corea e, quando questi vennero unificati dalla dinastia Goryeo, fu alla base dell'ordinamento politico che il nuovo stato si diede. La dinastia Goryeo fu soppiantata dalla dinastia Joseon nel 1393, che proclam\u00f2 la Corea \"stato confuciano\"\nVietnam.\nSotto il dominio cinese, il confucianesimo conquist\u00f2 una posizione importante anche nella societ\u00e0 vietnamita, anche se inizi\u00f2 a diffondersi solo dopo che il Vietnam conquist\u00f2 l'indipendenza dalla Cina nel 939. Come in Cina, si svilupp\u00f2 una \u00e9lite intellettuale, ed i principi di obbedienza e di rispetto per l'istruzione e per l'autorit\u00e0 furono recepiti da tutti gli strati della societ\u00e0. Il confucianesimo influenz\u00f2 profondamente la struttura familiare e fu alla base del rigido sistema di gerarchia sociale.\nNel XV secolo il confucianesimo prese in Vietnam il posto del buddhismo e divenne religione nazionale sotto la dinastia Le.\nGiappone.\nIn Giappone, a partire dal 593 d.C., quando sal\u00ec al trono l'imperatrice Suiko, fu adottato il buddhismo come religione di Stato, le istituzioni vennero rifondate secondo il modello cinese ed ispirate dal confucianesimo. Fautore delle riforme fu il principe Umayado, reggente dell'imperatrice e a tutt'oggi venerato dai giapponesi come protettore del buddhismo, della casa imperiale e del paese. Ispirandosi al pensiero di Confucio, ristruttur\u00f2 i ranghi della societ\u00e0, assegnando i pi\u00f9 alti in base ai meriti, e non pi\u00f9 in base alle discendenze familiari.. Nel 604 compil\u00f2 la costituzione di 17 articoli, che fissava i codici di comportamento di governanti e sudditi nell'ambito di una societ\u00e0 buddhista, e che sarebbe rimasta in vigore fino al 1891.\nQuando riemersero i clan fedeli alla tradizione shinto, verso la met\u00e0 del VII secolo, il buddhismo sub\u00ec una flessione ma non fu sradicato, dato che molti dei clan imperiali si erano convertiti a tale dottrina. La struttura dello stato fu rafforzata con gli editti di riforma di Taika (\u5927\u5316\u306e\u6539\u65b0, Taika no Kaishin), promulgati nel 646 dall'Imperatore K\u014dtoku. Tali riforme riorganizzarono l'amministrazione statale secondo i criteri del confucianesimo, che influenz\u00f2 quindi profondamente il pensiero giapponese fino al XIX secolo.\nTempli.\nIl luogo di culto del confucianesimo \u00e8 il tempio LI, si ricordano in Vietnam il Tempio della Letteratura ad Hanoi e quello omonimo a H\u01b0ng Y\u00ean."}
{"id": "2186767", "revid": "56818", "url": "https://it.wikipedia.org/wiki?curid=2186767", "title": "Douglas Freshfield", "text": ""}
{"id": "2186771", "revid": "62748", "url": "https://it.wikipedia.org/wiki?curid=2186771", "title": "Comuni dell'Angola", "text": "Elenco dei 618 comuni (\"comunas\") dell'Angola, suddivisioni di terzo livello dopo province e municipalit\u00e0:"}
{"id": "2186772", "revid": "228587", "url": "https://it.wikipedia.org/wiki?curid=2186772", "title": "Chiesa della Madonna del Soccorso", "text": ""}
{"id": "2186776", "revid": "1448629", "url": "https://it.wikipedia.org/wiki?curid=2186776", "title": "L'avaro", "text": "L'avaro (\"L'Avare ou l'\u00c9cole du mensonge\") \u00e8 una commedia in cinque atti, del drammaturgo francese Moli\u00e8re.\n\u00c8 ambientata a Parigi nella casa di Arpagone, nell'arco di un giorno. La pi\u00e8ce venne rappresentata per la prima volta a Parigi, al Teatro di Palais-Royal il 9 settembre 1668 dalla \u201cTroupe du Roy\u201d. \nIl personaggio del vecchio avaro, che fa da protagonista, \u00e8 uno dei caratteri tipici del teatro classico, che si ritrova anche nell'Aulularia di Tito Maccio Plauto, commediografo latino. Come nella commedia plautina il timore di essere derubato e, in seguito, la consapevolezza del furto subito offrono lo spunto a un'infinit\u00e0 di situazioni comiche, ma oltre a questo l\"'Avaro\" ha una struttura pi\u00f9 complessa, dove la vicenda amorosa ha maggior spessore e rilievo.\nTematiche.\nMoli\u00e8re affronta nell'opera il tema dell'avarizia scellerata, insieme a quelli dei matrimoni combinati e del gioco d'azzardo.\nTrama.\nNella commedia, l'avaro in questione \u00e8 Harpagon, il quale spera che sua figlia Elise si sposi con un uomo ricco, ma vecchio di nome Anselme, il quale accetter\u00e0 la ragazza anche senza dote. La ragazza in realt\u00e0 \u00e8 innamorata di un altro ragazzo di nome Val\u00e8re, il quale per\u00f2 \u00e8 un povero squattrinato.\nAtto I.\nLa scena si apre con Valerio ed Elisa che discutono delle controversie relative alla loro storia d'amore. La giovane, infatti, \u00e8 preoccupata che suo padre, ancora all'oscuro dei sentimenti dei due, quando verr\u00e0 a conoscenza dei fatti, non le permetter\u00e0 di sposare il suo amato, privilegiando invece qualcun altro. Valerio a tal proposito le ricorda che ha accantonato le sue nobili origini facendosi assumere dal padre di lei come domestico, esclusivamente per vederla e per accattivarsi nel tempo l'amicizia, la fiducia e il rispetto del padre, al fine di presentarsi come validissimo candidato per le nozze di lei.\nValerio inoltre, convince Elisa a parlare della loro situazione al fratello di lei, Cleante, con il quale ha un ottimo rapporto di amicizia, in modo da poterlo consultare e di averlo favorevole alla loro causa. In quel momento giunge proprio Cleante, e prima che Elisa possa illustragli la sua situazione, il fratello le confida di essere perdutamente innamorato di una certa Marianna, che abita con la madre non molto lontano da casa loro, non agiate economicamente. Cleante continua dicendo di essere preoccupato per l'opinione del padre sui suoi sentimenti, poich\u00e9 se verranno intralciati \u00e8 pronto ad andar via di casa. La sorella ascoltando quelle parole non pu\u00f2 far altro che comprender la situazione del fratello, poich\u00e9 rispecchia la sua, che ancora non gli ha svelato. I due fratelli dunque, escono in giardino per continuare il loro discorso e trovare un rimedio. \nLa scena si sposta nuovamente in casa dove Arpagone, furibondo, urla e inveisce contro Freccia, accusandolo di averlo sempre intorno per spiarne le mosse e rubagli i beni da lui guadagnati e faticosamente nascosti. Freccia, sorpreso e allo stesso tempo stanco di queste continue congetture folli, asserisce di non aver alcun interesse a volerlo derubare, poich\u00e9 gli \u00e8 sempre stato un onesto servitore. Tale discorso non fa altro che alimentare le fobie assurde di Arpagone, che in realt\u00e0 teme che si venga a sapere dell'esistenza del suo tesoro. Dunque Arpagone prima di lasciarlo andare lo perquisisce alla ricerca di un'ipotetica refurtiva. Non appena Freccia si allontana, Arpagone medita tra s\u00e9 quanto sia difficile trovare un nascondiglio sicuro per il suo tesoro di diecimila scudi. In quel momento giungono i suoi due figli, Elisa e Cleante, che rimprovera aspramente per andar in giro vestiti sontuosamente con nastri e parrucche, dilapidando il suo patrimonio; inoltre tale sfarzosit\u00e0, sempre secondo Arpagone, incentiverebbe i malintenzionati a venire a rubare in casa sua. Cleante lo tranquillizza asserendo di comprarsi i vestiti con soldi propri, guadagnati al gioco. \nArpagone, ora tranquillizzato, decide di rivelare ai figli la sua ferma intenzione di sposarsi con Marianna, e di far sposare Elisa la sera stessa con un certo Anselmo, che \u00e8 ben agiato economicamente. Cleante all'udire tali parole si sente venir meno e si ritira costernato. Elisa invece, dichiara che non sposer\u00e0 mai Anselmo e che la sua decisione sarebbe certamente approvata da chiunque. Proprio in quel momento giunge Valerio e Arpagone decide di mettere alla prova la veridicit\u00e0 delle parole appena espresse dalla figlia. Valerio superata in un primo momento la costernazione, sentendo le intenzioni di Arpagone, continua a reggere la parte di lodevole e fedele domestico, dando piena ragione al padre. In quel momento Arpagone sente un cane abbaiare e credendo, impaurito, che qualcuno abbia scoperto il suo tesoro nascosto in giardino, corre fuori a controllare. Elisa allora ne approfitta per chiarire per quale motivo Valerio ha assecondato la volont\u00e0 del padre, invece di contraddirlo.\nValerio le confida che contraddirlo lo farebbe solo arrabbiare, poich\u00e9 persone come lui non sono disposte ad ascoltare le opinioni altrui. Valerio la tranquillizza ulteriormente asserendo che per impedire il matrimonio quella sera stessa, baster\u00e0 fingersi improvvisamente malata. Aggiunge inoltre che neanche i medici potranno scoprire che \u00e8 una farsa, poich\u00e9 non capiscono nulla. Arpagone rientra, ringraziando il cielo che non fosse successo niente. Riprendendo le redini del discorso lasciato in sospeso, Arpagone, entusiasta della ferma condivisione di idee di Valerio, ordina a quest'ultimo di fare le veci di sua figlia, aggiungendo che da quel momento avr\u00e0 su di lei assoluto potere. Valerio ringrazia per le lodi di Arpagone e si allontana insieme ad Elisa.\nAtto II.\nCleante chiede a Freccia come stiano procedendo le trattative con un certo Mastro Simone per ottenere un prestito di 15.000 franchi. Freccia mette in guardia il suo padrone sulle difficolt\u00e0 e sulle controversie che implicano il chiedere soldi in prestito ad usurai. Lo mette al corrente che Mastro Simone non \u00e8 altro che un mediatore di affari, e che lui a sua volta dovr\u00e0 chiedere i soldi a una terza persona, e che tutto ci\u00f2 coster\u00e0 a Cleante un interesse del 25%. Tale notizia costerna Cleante che inveisce prima sulla disonest\u00e0 del prestatore, e poi sull'avarizia scellerata di suo padre, che lo ha costretto a tali sotterfugi economici.\nMa nonostante ci\u00f2, Cleante accetta i compromessi e decide di vedersi di persona, accompagnato dal servo, con Mastro Simone e con il prestatore. Cleante scopre che il prestatore finale si riveler\u00e0 essere suo padre Arpagone, il quale alla scoperta di chi avrebbe dovuto ricevere a prestito i soldi, d\u00e0 inizio a un dibattito acceso con il figlio, accusandolo di prestarsi a prestiti riprovevoli. Cleante, dal canto suo lo accusa di prestarsi ad azioni vergognose. Dunque il prestito monetario salta ed i quattro si dipartiscono. Giunge Frosina, che chiede ad Arpagone di potergli parlare. Il padrone per\u00f2, impensierito per la salute del suo patrimonio, esce in giardino a controllare il suo tesoro, chiedendole di aspettarlo l\u00ec.\nNel frattempo arriva Freccia che chiede a Frosina come se la passa, e se per caso \u00e8 implicata in qualche affare con Arpagone. Frosina asserisce che sta trattando un affaruccio per il padrone di casa, sperando di ottenere una piccola ricompensa, come premio del lavoro svolto. Freccia la dissuade dal crederlo capace di ci\u00f2 asserendo che non esista uomo pi\u00f9 avaro di lui. Rientra Arpagone chiedendo a Frosina, cosa avesse da dirgli. Lei le confida che i preparativi per il matrimonio fra Anselmo ed Elisa, e tra lui e Marianna, stanno procedendo nel migliore dei modi.\nContinua dicendo che non ha fatto altro che parlare bene di lui a Marianna, suscitandole una gran voglia di vederlo e conoscerlo. Aggiunge che la giovane Marianna piena di virt\u00f9 e ben assennata, stravede per i sessantenni come lui rispetto ai suoi coetanei dai quali non si sente minimamente attratta. Asserisce poi che come dono di nozze porter\u00e0 1.200 franchi, unica notizia che preoccupa Arpagone, il quale sperava in una cifra pi\u00f9 consistente. Infine, Frosina approfitta delle liete notizie, per chiedergli dunque un piccolo aiuto economico per sistemare un processo in corso, che se lo perdesse avrebbe su di lei gravissime conseguenze. Arpagone dopo essersi rabbuiato al sentir parlare di favori economici, fa finta di non aver sentito ringraziando e salutando la serva per il l'ottimo lavoro di mediazione, e andandosene via. Frosina, scandalizzata dal suo comportamento, inveisce contro il padrone, asserendo di non volersi arrendere, e di tentare la stessa tecnica con la futura moglie.\nAtto III.\nArpagone convoca la servit\u00f9 e i figli al fine di assegnargli i compiti in vista della cena di nozze che si dovr\u00e0 compiere la sera stessa. A Donna Claudia ordina di provvedere alle pulizie. A Stecchino e Merluzzo impartisce il compito di servire le bevande. Ad Elisa affida l'incarico di controllare che non vi siano sprechi di cibo quando verr\u00e0 sparecchiata la tavola. A Cleante invece, impartisce l'ordine di accogliere nel modo migliore Marianna, la sua futura matrigna. Infine a Mastro Giacomo, unico della casa a rivestire due funzioni, ordina di preparare una cena non troppo dispendiosa per otto persone, e poi di preparare i cavalli per andare alla fiera. Ma mastro Giacomo si trova subito in disaccordo per la cena in quanto vuole essere ben retribuito, e per i cavalli, che sono malnutriti e allo stremo, a causa dell'avarizia del padrone.\nInterviene allora Valerio che, continuando a giocare il ruolo di ruffiano al solo scopo di accattivarsi sempre di pi\u00f9 la stima del padrone di casa, prende le difese di Arpagone, inimicandosi sempre di pi\u00f9 Mastro Giacomo che finisce col dichiarare la sua antipatia per i il servo, e per confessare cosa pensa e cosa dice la gente di Arpagone, cio\u00e8 che \u00e8 uno scellerato avaro. Mastro Giacomo finisce con l'essere malmenato dal padrone per la sua audacia inopportuna. Arpagone se ne va infuriato. Mastro Giacomo coglie l'occasione per accusare ancora una volta Valerio di immischiarsi fastidiosamente nei fatti altrui. Fa quindi la voce grossa e inizia a minacciarlo. Valerio per\u00f2 gli si rivolta contro e Mastro Giacomo finisce per essere malmenato pure dal servo.\nNel frattempo Frosina e Marianna giungono in casa e, mentre aspettano l'arrivo di Arpagone, Marianna confida a Frosina di quanto sia riluttante a sposarsi con l'anziano padrone di casa, soprattutto perch\u00e9 \u00e8 innamorata di un giovane ragazzo con il quale si \u00e8 vista diverse volte, ma del quale non conosce la famiglia. Frosina asserisce che \u00e8 meglio sposare un vecchio ricco, che un giovane squattrinato. Aggiunge che lei non deve far altro che aspettare che il suo vecchio sposo muoia di vecchiaia per ereditare i beni e quindi risposarsi ben agiata, con chi vuole. Marianna si sente inorridita dal dover attendere la morte di qualcun altro per poter vivere felice. Giunge finalmente Arpagone che suscita subito ribrezzo in Marianna, non solo per il brutto aspetto logorato dal tempo, ma per l'atteggiamento sprezzante che tiene nel presentare la figlia Elisa e il figlio Cleante, mostrati quasi come bestie indesiderate da mantenere, pi\u00f9 che figli da amare.\nMarianna, alla inaspettata vista di Cleante, si rallegra, e i due iniziano a farsi continue lodi e complimenti, insospettendo e ingelosendo il padre che non sa niente del loro amore segreto. Infine Cleante, come gesto d'amore per Marianna, sfila un anello dal dito del padre, e lo dona a Marianna, giustificandosi con Arpagone, di farlo in vece sua. Ci\u00f2 nonostante il padre se la prende con il figlio inveendo contro di lui sottovoce. Marianna, molto rest\u00eca a tale regalo, finisce con l'accettarlo convinta da Valerio che il non prenderlo suoni come offesa e faccia arrabbiare Arpagone. Sopraggiunge Merluzzo che asserisce che i cavalli non sono ferrati e che devono essere portati dal maniscalco, se si vuole andare alla fiera. Mentre aspettano che i cavalli siano pronti, Cleante si propone per accompagnare Marianna in giardino facendole servire da mangiare. Arpagone insospettito, gli accosta Valerio, ordinandogli di controllare la situazione e di far in modo che non vi siano sprechi di cibo.\nAtto IV.\nMarianna confida a Cleante di essere in apprensione per le loro sorti, e di non avere in mente niente per porvi rimedio tranne forse la possibilit\u00e0 di cercare di rendere sua madre favorevole alla loro causa. Elisa le mostra la pi\u00f9 sincera solidariet\u00e0 mentre Frosina, incitata dai due fratelli, riesce infine ad escogitare un piano per raggirare Arpagone. Asserisce che il rifiuto diretto di Marianna nei confronti di Arpagone susciterebbe rancore verso tutti, impedendo sicuramente che ella possa in futuro sposarsi con suo figlio. Dunque propone che sia Marianna stessa a farsi rifiutare, mantenendo un comportamento che costringa il padrone di casa a ripensarci. Continua proponendo di trovare una donna anzianotta molto disponibile che interpreti il ruolo di nobildonna proprietaria di case e di un bene di 10.000 scudi, e di candidarla come futura moglie di Arpagone.\nInfine asserisce che Arpagone finirebbe certamente col sposarla, perch\u00e9 nonostante ami molto Marianna, egli ama molto di pi\u00f9 il denaro, anche se poi, quando vorr\u00e0 vederci chiaro sul patrimonio della donna, rimarr\u00e0 deluso. I quattro si separano, entusiasti dell'idea della serva. Giunge Arpagone che vede suo figlio salutare Marianna, baciandola sulla mano, cosa che fa nascere in lui il dubbio che vi possa essere qualcosa fra i due. Arpagone annuncia che i cavalli e la carrozza sono pronti e che Elisa e Marianna possono andare alla fiera. Cleante propone di andarci anche lui, ma il padre lo esorta a rimanere in casa, perch\u00e9 gli deve parlare.\nArpagone chiede dunque a Cleante cosa ne pensi della sua futura matrigna, e lui, seguendo il piano di Frosina, asserisce di ritenerla di bellezza mediocre, di portamento goffo, e di personalit\u00e0 comune. Arpagone allora gli confessa che tali discorsi mandano all'aria un progetto che aveva iniziato a coltivare, e che lo vedeva rinunciare al matrimonio, in quanto troppo anziano per lei, e che visto che si doveva celebrare un matrimonio, Cleante sarebbe stato pi\u00f9 adeguato, ed avrebbe potuto prendere il suo posto. Cleante si mostra assolutamente favorevole all'idea del padre che per\u00f2 ora, avendo appena udito le considerazioni del figlio riguardo a Marianna, si sente costretto ad accantonare la sua idea. Allora Cleante, al fine di convincerlo, confessa la sua storia d'amore con Marianna, e i sentimenti che lui prova nei suoi confronti. Arpagone dunque getta la maschera e svela al figlio di aver finto di volergli dare Marianna in sposa, che ci\u00f2 altro non era che un piano per fargli confessare i suoi sentimenti, sospettati dal padre.\nGli ordina quindi di rinnegare i suoi sentimenti, e di non ostacolarlo. Cleante dal canto suo, gli rinfaccia che far\u00e0 proprio l'esatto contrario. Arpagone allora minaccia di picchiarlo con un bastone. Sopraggiunge Mastro Giacomo, che non potendo vedere padre e figlio litigare cos\u00ec irosamente, si intromette nel tentativo di farli andare d'accordo. Inizia quindi a fare da tramite dei due, allontanandoli e riportando prima a l'uno, poi all'altro quello che vogliono dirsi. La voglia di Mastro Giacomo di vederli riappacificati \u00e8 cos\u00ec grande che durante il suo lavoro di mediazione non afferra lui stesso le intenzioni dei due, che finiscono con il riappacificarsi credendo di aver risolto la situazione. Mastro Giacomo con grandi ringraziamenti da entrambe le parti se ne va, ma appena padre e figlio riprendono l'argomento e si rendono conto che entrambi sono ancora fermi nelle loro solite intenzioni, ricomincia la lite.\nMentre Cleante si allontana, arriva dal giardino Freccia, con una cassetta, che lo incita a seguirlo, asserendo che \u00e8 riuscito ad appropriarsi del tesoro di suo padre. Lo esorta quindi a scappar via poich\u00e9 sentono le urla di suo padre. Arpagone scopre con sua enorme disperazione e costernazione, che il suo tesoro di 10.000 scudi \u00e8 stato rubato. Inizia quindi ad urlare e inveire contro quelli di casa ritenendoli tutti colpevoli, e minacciando di chiamare i gendarmi per farli impiccare tutti quanti, e che, se alla fine non riuscir\u00e0 a trovare il suo tanto prezioso e amabile tesoro, si impiccher\u00e0 con le proprie mani.\nAtto V.\nArpagone convoca il Commissario per indagare sul furto del suo tesoro di 10.000 scudi, ritenendo colpevole tutta la citt\u00e0, sobborghi compresi. Il Commissario lo rassicura dicendogli che inizieranno insieme a indagare sul furto. Interrogano dunque per primo Mastro Giacomo, che sentendo che il padrone \u00e8 stato derubato, e che si sta cercando il colpevole, decide di vendicarsi su Valerio, per l'atteggiamento servizievole nei confronti del padrone di casa, per il modo di impicciarsi negli affari altrui e di voler comandare, e infine per le bastonate da poco prese. Dunque asserisce di aver visto Valerio con la suddetta scatola rubata in giardino.\nArpagone non perde tempo e va subito da Valerio accusandolo di tradimento e di furto, ed esortandolo a confessare tutto. Valerio, credendo che il padrone di casa abbia scoperto il suo intento di voler sposare Elisa, consolida la falsa testimonianza di Mastro Giacomo, confessando di aver attuato il piano a fin di bene e che merita di essere perdonato. Arpagone nega qualsiasi forma di perdono; mentre Valerio finisce col far intendere che \u00e8 innamorato di Elisa e vuole sposarla. Il padrone di casa quindi ritiene che Valerio gli abbia rubato la cassetta del tesoro e in aggiunta voglia portargli via la figlia. Elisa giunge in difesa di Valerio ma senza alcun risultato. Arpagone quindi si reca da quello che nei suoi piani avrebbe dovuto essere il futuro marito di Elisa, cio\u00e8 Anselmo, per spiegargli le complicanze che sono appena sorte.\nValerio si difende asserendo di essere innamorato di Elisa, ma di non essere responsabile del furto del tesoro di Arpagone, e che quando si conoscer\u00e0 il colpevole le cose si risolveranno. Arpagone ed Anselmo lo ammoniscono di non inventarsi false reputazioni e titoli inesistenti, e di mostrare le prove di quello che dice. Valerio, quindi, rivela di essere figlio di Don Tommaso D'Alburzio di Napoli. Continua dicendo di essere scappato all'et\u00e0 di sette anni per fuggire dalle persecuzioni nei confronti di molte nobili famiglie di Napoli, e di essere stato allevato come un figlio dal capitano della nave con la quale fugg\u00ec, e una volta adulto, saputo che suo padre era ancora vivo, inizi\u00f2 a cercarlo per il mondo.\nDurante tale viaggio conobbe Elisa, si innamor\u00f2 di lei e che questo incontro gli fece prendere la decisione di introdursi in casa come domestico. Come prova della sua storia, cita persone e mostra oggetti e cimeli appartenenti alla sua famiglia. Marianna, sentendo tale racconto riconosce in lui suo fratello, spiegando che anche lei e sua madre fuggirono per mare ma furono presi dai corsari e fatti schiavi. Dopo dieci anni di schiavit\u00f9, riebbero la libert\u00e0 grazie a una felice circostanza, tornarono a Napoli dove tutti i loro beni erano stati per\u00f2 venduti, e senza aver notizia del padre. Passarono quindi per Genova dove recuperando una piccola parte di beni, giungendo infine a Parigi. A sentire il racconto di Valerio e Marianna, Anselmo capisce di essere il comune padre smarrito e si rivela ai presenti con gioia asserendo di essere Don Tommaso D'Alburzio di Napoli, di esser venuto ad abitare l\u00ec sotto il nome di Anselmo per dimenticare le disgrazie passate.\nAggiunge infine che intendeva sposarsi con una giovane donna come Elisa per rifarsi una nuova famiglia. A tali parole, Arpagone chiede ad Anselmo, ora padre di Valerio di provvedere a risarcire il furto di 10.000 scudi da parte di quest'ultimo. Sopraggiunge Cleante che tranquillizza il padre sulle sorti della cassetta, asserendo di custodirla lui stesso in un luogo, e che la riavr\u00e0 a patto che permetta il matrimonio tra lui e Marianna. Arpagone per\u00f2 esige la cassetta per pagare le spese di matrimonio. Interviene quindi Anselmo che si offre di pagarle lui stesso il matrimonio e un nuovo vestito. Arriva per\u00f2 il commissario che esige di essere pagato per il lavoro di indagine svolto, sebbene breve. Arpagone si rifiuta di pagare e offre Mastro Giacomo, ormai scoperto autore di una falsa testimonianza, per la forca. Anselmo interviene ancora una volta, convincendolo a perdonare Mastro Giacomo, e dichiarando che lo pagher\u00e0 lui il commissario. Tutti quindi si accingono ai preparativi per il duplice matrimonio, mentre Arpagone non vede l'ora che tutto sia finito per riavere il tanto agognato tesoro."}
{"id": "2186784", "revid": "56620", "url": "https://it.wikipedia.org/wiki?curid=2186784", "title": "Oddone di Bayeux", "text": "Oddone \u00e8 pi\u00f9 noto come guerriero e uomo di Stato che come ecclesiastico; oltre che per l'arazzo di Bayeux, viene ricordato come mecenate della prima versione della Chanson de Roland.\nOrigine.\nOddone era il figlio primogenito del cavaliere Erluino di Conteville (ca. 1001-ca. 1066) e di una donna di umili origini, Herleva o Arletta di Falaise (ca. 1010-ca. 1050), figlia di Fulberto o Herberto, un cameriere del duca; secondo lo storico britannico William John Corbett, Herleva era invece figlia del conciatore Fulberto di Falaise, il quale secondo la professoressa britannica Elisabeth M. C. van Houts pare fosse preparatore di salme o, come lo chiameremmo al giorno d'oggi, \u00abimpresario di pompe funebri\u00bb.\nBiografia.\nSua madre Herleva era stata sposata, secondo il \"more danico\", in prime nozze, al giovane conte di Hiesmois, Roberto, secondogenito di Riccardo II il Buono, duca di Normandia, e sposando Erluino, nel 1035, era gi\u00e0 madre di un bambino nato da quell'unione, Guglielmo, futuro duca di Normandia e re d'Inghilterra, famoso col soprannome di \"Conquistatore\".\nOddone nacque in Normandia, probabilmente verso il 1036. Dopo che il suo fratellastro, il duca di Normandia Guglielmo, ebbe stabilizzato la situazione del ducato, nel 1047 Oddone fu nominato vescovo di Bayeux, come successore di Ugo II. Per la giovane et\u00e0 di Oddone la cosa fece non poco rumore, ma data la buona educazione e la preparazione ricevute, Oddone alla fine fu ordinato chierico e accettato: continu\u00f2 quindi l'opera del predecessore nel riordino della diocesi di Bayeux, collaborando col fratellastro Guglielmo.\nOltre alla nomina a vescovo, suo fratellastro Guglielmo aveva donato a Oddone diversi feudi.\nNel 1066 Guglielmo, appena appresa la notizia dell'incoronazione di Aroldo II d'Inghilterra, invi\u00f2 messaggeri in Inghilterra per ricordare allo stesso Aroldo la promessa fattagli e poi in tutta Europa per denunciare lo spergiuro, e, con l'approvazione di papa Alessandro II, progett\u00f2 l'invasione dell'Inghilterra.Alla riunione (concilio di Lillebonne) in cui fu decisa la spedizione partecip\u00f2 anche Oddone, che si impegn\u00f2 a contribuire armando addirittura cento navi; Oddone accompagn\u00f2 il fratellastro in Inghilterra e anche se non prese parte attivamente alla battaglia di Hastings, nelle retrovie incitava i normanni al combattimento, come risulta dall'arazzo di Bayeux.\nDopo la vittoria e l'incoronazione di Guglielmo Oddone fu tra i principali collaboratori del fratellastro nel governo del nuovo regno, e mentre Guglielmo e il fratello di Oddone, Roberto, erano impegnati nella sottomissione del regno d'Inghilterra (periodo 1066-1069), a Oddone fu affidato il governo. Nel 1067, tra marzo e dicembre, Oddone fu reggente del regno d'Inghilterra assieme a Guglielmo FitzOsborn, primo conte di Hereford, in quanto Guglielmo torn\u00f2 in Normandia accompagnato da Edgardo Aetheling e da altri nobili inglesi, e, con il tesoro depredato in Inghilterra (da distribuire tra le chiese normanne), celebr\u00f2 il suo trionfo. In quel periodo Oddone ebbe a combattere contro Eustachio II di Boulogne, per la piazzaforte di Dover, che riusc\u00ec a conquistare.\nPer tutto ci\u00f2 il fratellastro lo nomin\u00f2 conte del Kent e lo ripag\u00f2 con una notevole quantit\u00e0 di feudi in diverse contee inglesi (nel 1086, nella compilazione del Domesday Book, a Oddone risultarono assegnate 439 \"manors\" (signorie), in diverse contee). Praticamente Oddone governava buona parte del sud est dell'Inghilterra.\nOddone fu con molta probabilit\u00e0 il committente dell'arazzo di Bayeux, che descrive gli avvenimenti che precedettero la conquista, poi l'invasione e la conquista dell'Inghilterra da parte dei normanni.\nOddone rimase fedele al fratellastro Guglielmo, agendo sempre in sintonia con lui. Nel 1074 si oppose a una ribellione di conti radunando un esercito di normanni e inglesi, che spavent\u00f2 i ribelli, i quali rinunciarono ai loro intenti. Nel 1080 Guglielmo affid\u00f2 a Oddone la missione di pacificare e punire gli abitanti del Northumberland che si erano ribellati.\nMa nel 1082 sorse una disputa che si risolse con l'arresto di Oddone, il quale per ordine di Guglielmo fu imprigionato a Rouen. Le ragioni della disputa sono ignote: qualcuno disse per l'ambizione di Oddone che approfitt\u00f2 della fiducia del fratellastro; secondo altri all'origine della disputa sarebbe stata l'ostilit\u00e0 che Oddone provava per l'arcivescovo di Canterbury, Lanfranco; altri ancora dissero per la cupidigia di Guglielmo, che da quel momento pose sotto sequestro le grosse rendite inglesi di Oddone, che da quando era conte del Kent, la pi\u00f9 ricca delle contee inglesi, era diventato molto ricco e potente, secondo solo al fratellastro Guglielmo.\nPare che il fratello di Oddone, Roberto, ne ottenne la liberazione quando, nel 1087, Guglielmo era sul letto di morte, che in quella stessa occasione peror\u00f2 la causa del nipote Roberto II il Corto, che era in esilio, per fargli avere la contea di Normandia.\nDopo l'incoronazione (26 settembre 1087) a re d'Inghilterra del nipote Guglielmo II il Rosso, Oddone, rientrato in Inghilterra, nella sua contea del Kent, fu a capo della ribellione dei baroni che, nel 1088, si ripromettevano di portare sul trono d'Inghilterra l'altro nipote di Oddone, Roberto II il Corto. Secondo Corbett, i favori della nobilt\u00e0 andavano a Roberto il Corto, perch\u00e9 ritenuto di carattere pi\u00f9 debole del fratello, Guglielmo II il Rosso, e quindi pi\u00f9 malleabile agli interessi della nobilt\u00e0.Forse Oddone, ritenendo l'arcivescovo di Canterbury, Lanfranco responsabile delle sue disgrazie e volendo vendicarsi, spos\u00f2 la causa dei rivoltosi, in quanto Lanfranco e la maggioranza del clero si erano schierati con Guglielmo II, cos\u00ec come i baroni dell'est e del nord dell'Inghilterra. Guglielmo il Rosso comunque, riusc\u00ec a chiamare a raccolta gli inglesi (i nativi che fornirono i combattenti a piedi) e a sconfiggere nel corso del 1088 la ribellione, forte soprattutto nel Kent e nel Sussex in quanto organizzata intorno a Oddone e suo fratello, Roberto di Mortain, anche perch\u00e9 Roberto il Corto, come sempre a corto di denaro, non si fece vivo in Inghilterra a sostenere i suoi seguaci: Oddone, avendo fortificato Rochester, aveva richiesto l'intervento del nipote, Roberto, che dalla Normandia aveva inviato un piccolo corpo di armati, promettendo di arrivare al pi\u00f9 presto in aiuto di Oddone, ma Guglielmo II, con l'aiuto di Lanfranco, reag\u00ec e riusc\u00ec ad avere ragione dei rivoltosi prima dell'intervento di Roberto.\nDopo essere stato sconfitto, Oddone fu bandito dal regno d'Inghilterra, la contea del Kent gli venne confiscata e fu costretto a rientrare in Normandia, a Bayeux, dove era ancora vescovo; si mise quindi al servizio del nipote, il duca Roberto il Corto, divenendo capo dei suoi consiglieri.\nNel settembre del 1096 Roberto part\u00ec per la Terra Santa con la Prima Crociata, accompagnato dallo zio Oddone e da Edgardo Atheling, ultimo discendente del Casato dei Wessex e re d'Inghilterra, per poche settimane, prima di Guglielmo il Conquistatore. Roberto che fu uno dei capi della crociata, per il numero di nobili normanni e anglo-normanni che lo avevano seguito, inizi\u00f2 il viaggio di trasferimento in compagnia del cugino, il conte delle Fiandre, Roberto II.\nI Crociati guidati da Roberto incontrarono papa Urbano II, a Lucca o a Roma.Proseguirono poi per la Puglia, dove Roberto delle Fiandre si imbarc\u00f2 in dicembre, per svernare in Epiro, mentre il duca di Normandia, Roberto II, Oddone ed Edgardo Atheling, con il cognato di Roberto II, Stefano II di Blois ed Eustachio III di Boulogne, svernarono in Italia.In attesa di imbarcarsi verso la Palestina si trasferirono dai Normanni della Contea di Sicilia e proprio durante questa permanenza Oddone mor\u00ec, a Palermo, nel mese di febbraio del 1097, alla corte del conte di Sicilia, Ruggero I. Oddone fu inumato nella cattedrale di Palermo.\nDiscendenza.\nDi Oddone si conosce un figlio illegittimo:"}
{"id": "2186785", "revid": "767487", "url": "https://it.wikipedia.org/wiki?curid=2186785", "title": "Mike Hogan", "text": "Biografia.\nDal 1989 (escluso un periodo di pausa del gruppo dal 2004 al 2008) ad oggi, Mike Hogan ha fatto parte dei Cranberries e fu tra i fondatori della band insieme a lui furono Fergal Lawler, suo amico e batterista, e Noel Hogan, chitarrista e fratello di Mike, a cui in un secondo momento si un\u00ec la cantante Dolores O'Riordan."}
{"id": "2186795", "revid": "1418004", "url": "https://it.wikipedia.org/wiki?curid=2186795", "title": "Giorgio Baietti", "text": "Biografia.\nLaureato in sociologia all'Universit\u00e0 di Urbino e lettere all'Universit\u00e0 di Genova, da oltre vent'anni si occupa dei supposti enigmi riguardanti Rennes le Ch\u00e2teau, un piccolo paese francese situato nell'Aude, legato alla discussa figura dell'abate B\u00e9renger Sauni\u00e8re. Tra i numerosi temi trattati da Baietti, rientrano i misteri di Altare e le leggende legate al piccolo paese francese di Bugarach, poco lontano da Rennes le Ch\u00e2teau. \u00c8 giornalista e direttore responsabile del periodico \"Dimore\", con sede a Roma. Tiene conferenze in tutta Italia ed \u00e8 apparso in alcune trasmissioni televisive che trattano enigmi e linguaggi esoterici, come Rebus (Odeon), Mistero (Italia 1) e Voyager (Rai Due). Baietti narra anche della vita e delle opere di Don Grignaschi, singolare e carismatico parroco piemontese dell'Ottocento."}
{"id": "2186806", "revid": "1543377", "url": "https://it.wikipedia.org/wiki?curid=2186806", "title": "Luigi Chiozza", "text": "Biografia.\nLa famiglia, proveniente da Loano, si era stabilita a Trieste dove, con le agevolazioni concesse dal governo austroungarico, aveva sviluppato diverse attivit\u00e0 imprenditoriali con buoni risultati. Con una formazioni acquisita in diversi centri europei, Luigi Chiozza frequent\u00f2 il laboratorio del francese Charles Gerhardt. A Milano fu direttore della \"Scuola incoraggiamento arti e mestieri\". Fra le sue prime importanti scoperte, c'\u00e8 la preparazione sintetica dell'aldeide cinnamica, compiuta nel 1854.\nNel 1857 si un\u00ec in matrimonio con Pisana di Prampero, giovane ragazza di una nobile famiglia friulana, che mor\u00ec a 21 anni lasciando una figlia piccola. Quindi, Chiozza si trasfer\u00ec da Milano a Scodovacca presso la villa di famiglia. Per continuare la sua attivit\u00e0 di ricercatore scientifico, Chiozza trasform\u00f2 alcuni locali del fabbricato adibendoli a laboratorio dove, nel 1870, fu ospite anche lo scienziato francese Louis Pasteur. Tra i risultati che raggiunsero quello di debellare la pebrina, una malattia che in tutta Europa aveva colpito gli allevamenti del baco da seta. Il Chiozza si dedic\u00f2 anche alla sistemazione del grande parco che circondava la villa e ne fece un autentico giardino all'inglese sviluppato in scorci affascinanti, con l'accostamento di pregiate essenze arboree, sentieri e ruscelli.\nNel 1865 fond\u00f2 a Perteole, frazione di Ruda, l\"'Amideria Chiozza\", in cui inizi\u00f2 una produzione di amido, dapprima dal grano e, a partire dal 1872, dal riso. La scelta di realizzare questa fabbrica si dimostr\u00f2 azzeccata in quanto il prodotto si prestava a molti utilizzi, tra i quali quelli nell'industria farmaceutica, nella produzione di addensanti alimentari, colle, gelatine, eccetera.La fabbrica rimase propriet\u00e0 della famiglia fino alla fine della prima guerra mondiale e la produzione annua di amido raggiunse anche le 2.500 tonnellate. La fabbrica giunse a contare 100 dipendenti e pot\u00e9 essere considerata tra le pi\u00f9 grandi d'Italia.\nToponomastica.\nLa villa e il parco di Scodovacca ora sono di propriet\u00e0 della Regione Friuli-Venezia Giulia e ospitano la sede di \"Turismo FVG\".\nScodovacca \u00e8 una frazione del comune di Cervignano del Friuli; la Pubblica Amministrazione ha intitolato una via al Luigi Chiozza. A Trieste sono famosi i \"Portici (o Volti) di Chiozza\", portici del palazzo che una volta era della famiglia ed \u00e8 sito nel centro della citt\u00e0, frequentemente citati da Italo Svevo in \"La coscienza di Zeno\"."}
{"id": "2186807", "revid": "709565", "url": "https://it.wikipedia.org/wiki?curid=2186807", "title": "Lady Lovely", "text": "Lady Lovely (\"Lady Lovely Locks and the Pixietails\") \u00e8 una serie televisiva a cartoni animati prodotta da Mattel e DiC Entertainment.\n\u00c8 stata trasmessa in Italia per la prima volta all'interno dei programmi per ragazzi Bim bum bam (nella primavera del 1988 ogni domenica) e Ciao Ciao di Italia 1 (da luned\u00ec 12 settembre 1988 a gioved\u00ec 3 novembre dello stesso anno, andando in onda il luned\u00ec, mercoled\u00ec e venerd\u00ec abbinata a \"Che famiglia \u00e8 questa Family!\", alternata al marted\u00ec, gioved\u00ec e sabato, con \"Hilary\" e \"Magica magica Emi\"). Data la breve durata di ogni episodio (10 minuti circa) ne venivano trasmessi due consecutivi. Arrivato direttamente dagli USA, dove aveva ottenuto un discreto successo, nacque per pubblicizzare le bambole e i giocattoli della serie; nel 1989 fu creato anche un fumetto made in Italy apparso su \"Magic Girl\" e sul \"Corriere dei piccoli\".\nTrama.\nLady Lovely \u00e8 la principessa del regno di LovelyLocks, regno in cui riesce a mantenere la pace grazie alla magia contenuta nei suoi capelli. La magia, che riesce a rifortificare quando vuole immergendovi un cristallo magico, le permette di ristabilire l'ordine e la serenit\u00e0 quando i suoi nemici intervengono per distruggere il paese. La sua nemica pi\u00f9 agguerrita \u00e8 Neronda, una duchessa che trascorre il suo tempo rinchiusa in un'alta torre a spiare le mosse della principessa dal suo grande telescopio. L'unico desiderio di Neronda \u00e8 conquistare il regno di LovelyLocks e, per farlo, ha bisogno di una ciocca dei magici capelli di Lady Lovely. Viene aiutata dal suo scagnozzo Sacco di peli, un folletto malvagio dedito alle arti oscure, ma che con le sue pozioni riesce a combinare solo guai. Tenter\u00e0 pi\u00f9 volte di rapire la principessa ma Lovely riuscir\u00e0 sempre a salvarsi grazie all'aiuto dei suoi magici folletti. I folletti amici della principessa, i Ciuffetti, sono dotati di magici poteri contenuti nella loro lunga coda colorata. Anche i Pettignomi, tre malvagi aiutanti di Neronda, insieme a Sacco di peli, erano folletti prima di passare dalla parte del male. Nel castello della principessa vivono anche le sue due fidate amiche, le dame Cioccabella e Ricciolina, senza dimenticare i due animali, Cucciolo di seta (un buffo cagnolino rosa) e Criniera di seta (il suo cavallo lilla). Pronti ad aiutare le tre ragazze nel momento del pericolo ci sono il mago Raggiante (che diviene cieco fuori dal suo castello) e il principe Cuorforte, costretto da un maleficio a rimanere chiuso nel castello del mago, pena la trasformazione in un cane bianco appena abbandonate le sue mura. Per brevi istanti, durante le notti di luna piena, Cuorforte pu\u00f2 assumere sembianze umane anche all'esterno del castello di Raggiante, ma per nessuna ragione pu\u00f2 incrociare lo sguardo della principessa, pena il ritorno immediato alla forma animale. La serie animata non ha un vero e proprio finale, lasciando presagire, forse, l'esistenza di una seconda serie in fase di pianificazione.\nSigla.\nLa sigla TV \u00e8 \"Lady Lovely\", cantata da Cristina D'Avena ed incisa negli album: \"Cristina D'Avena e i tuoi amici in TV 2\" (1988), \"Fivelandia 7\" (1989) e \"Principi e principesse\" (2007)."}
{"id": "2186815", "revid": "709565", "url": "https://it.wikipedia.org/wiki?curid=2186815", "title": "Sport Billy", "text": "Sport Billy \u00e8 una serie televisiva animata prodotta nel 1979 dallo studio di animazione statunitense Filmation. La serie \u00e8 stata trasmessa negli Stati Uniti dal network NBC a partire dal 1980 e in Italia da Canale 5 dal 1981. La serie ha ispirato anche fumetti, giocattoli e videogiochi.\nTrama.\nUn giovane ragazzo di nome Sport Billy giunge sulla Terra dal pianeta Olimpo (un gemello della Terra sul lato opposto del Sole), un mondo popolato da esseri atletici simili a dei. Lo stesso Billy ha una borsa da ginnastica magica che cambia dimensione, l'Omni-Sack, che contiene vari strumenti. Billy si reca sulla Terra in missione per promuovere il lavoro di squadra e la sportivit\u00e0 e per farlo combatte anche la malvagia regina Vanda e il suo scagnozzo simile a uno gnomo, Sipe, i quali vorrebbero distruggere tutti gli sport della galassia poich\u00e9 l'equit\u00e0 la disgusta.\nBilly \u00e8 accompagnato da due fedeli compagni, una ragazza di nome Lilly e un cane parlante di nome Willy. Il trio viaggia in un'astronave che \u00e8 anche in grado di viaggiare nel tempo. In ogni episodio il trio viaggia nel tempo per salvare un diverso sport terrestre dai piani della regina Vanda."}
{"id": "2186819", "revid": "1573940", "url": "https://it.wikipedia.org/wiki?curid=2186819", "title": "Chiesa di San Giovanni Battista in San Domenico", "text": "La chiesa di San Giovanni Battista in San Domenico sorge ai margini del centro storico di Savona, all'incrocio tra l'arteria principale ottocentesca (via Paleocapa) e quella che era stato l'asse viario cardine del centro storico medievale.\nDescrizione.\nLa chiesa \u00e8 divisa in tre navate, con cupola centrale ottagonale e due cupole minori sulle cappelle poste in testata nelle navate laterali. La facciata barocca risale alla prima met\u00e0 del XVIII secolo. \nL'interno \u00e8 riccamente decorato e presenta numerose opere artistiche. Tra gli autori che lavorarono in questa chiesa o le cui opere sono ivi conservate, vi sono: Giovanni Battista Bicchio, Paolo Gerolamo Brusco (affreschi sulla volta), Lazzaro De Maestri, Bartolomeo Guidobono (\"Madonna della Misericordia\"), Veronica Murialdo, Tommaso Orsolino, Teramo Piaggio, Paolo Gerolamo Piola (tela della \"Madonna recante immagine di san Domenico di Soriano\"), Giovanni Agostino Ratti, Carlo Giuseppe Ratti, Raffaele Resio, Stefano Robatto, Francesco Schiaffino e Antonio Semino (\"Nativit\u00e0\")."}
{"id": "2186824", "revid": "36426", "url": "https://it.wikipedia.org/wiki?curid=2186824", "title": "Panca Scott", "text": "La panca Scott (in inglese \"Scott bench\" o \"Preacher bench\") \u00e8 un attrezzo sportivo usato nella pratica dell'esercizio coi pesi (body building, fitness). Nello specifico, l'esercizio che viene praticato con questo attrezzo \u00e8 il \"curl alla panca Scott\". Il nome deriva dal campione di \"body building\" Larry Scott (primo vincitore di Mister Olympia).\nL'attrezzo consiste in un piano inclinato dove poter poggiare le braccia; questo permette di isolare la parte allenata senza usare slanci o movimento di compenso (\"Cheating\") e rendere pi\u00f9 efficace l'effetto allenante. La panca Scott pu\u00f2 essere utilizzata per effettuare diversi esercizi che prevedono la flessione dell'avambraccio sul braccio. Alcune delle modalit\u00e0 di \"curl\" su panca Scott sono:\nEsecuzione.\nIl tradizionale \"curl\" su panca Scott prevede che l'atleta si sieda sull'apposito sedile poggiando le braccia sul piano d'appoggio, imponendo una pre-flessione del braccio sulla spalla. L'esecuzione consiste nel flettere i gomiti senza modificare la posizione del resto del corpo. Il movimento termina poco prima che la barra si trovi verticale sopra i gomiti. Per non perdere la tensione muscolare \u00e8 necessario fermare lavambraccio a circa 45\u00b0 di inclinazione. Il \"curl\" su panca Scott \u00e8 per definizione un esercizio di isolamento, o \"monoarticolare\", ci\u00f2 significa che impone di mobilizzare solo l'articolazione del gomito impedendo che intervengano altre articolazioni e altri gruppi muscolari ausiliari per portare a termine il gesto atletico.\nIl \"curl\" su panca Scott pu\u00f2 essere eseguito anche in diverse altre varianti per andare a coinvolgere maggiormente altri flessori del gomito. Pu\u00f2 essere eseguito come \"curl\" a martello (\"Hammer curl\") o come \"curl\" inverso (\"Reverse curl\"), per enfatizzare l'attivit\u00e0 del brachio-radiale o del pronatore rotondo. Anche l'esecuzione con bilanciere angolato (o EZ) aumenta il contributo del brachioradiale nel movimento.\nControversie.\nIl \"curl\" su panca Scott viene generalmente considerato un esercizio per stimolare il muscolo bicipite brachiale. In realt\u00e0 per questo scopo esso sembra essere piuttosto sopravvalutato, in quanto non vengono tenuti conto alcuni principi fisiologici e biomeccanici della contrazione muscolare.\nA questo proposito sar\u00e0 necessario innanzitutto citare due importanti leggi muscolari fondamentali:\nPrendendo in considerazione queste leggi si pu\u00f2 concludere che pi\u00f9 un fascio muscolare viene portato in stiramento, e pi\u00f9 \u00e8 forte. Inoltre si pu\u00f2 comprendere il principio di \"pre-contrazione\" e \"pre-stiramento\" di un muscolo: quando un muscolo viene posto in maggiore tensione dall'inizio del movimento (cio\u00e8 il pre-stiramento), \u00e8 possibile non solo ottenere una maggiore forza muscolare complessiva, ma (soprattutto se biarticolare) ottenere anche un maggiore isolamento dello stesso rispetto all'intervento dei muscoli sinergici. Al contrario, se un muscolo viene portato in pre-contrazione, la sua tensione diminuisce o viene allentata, la forza generata dallo stesso decrementa, e maggiore carico viene distribuito sui muscoli sinergici, con il risultato che si potrebbe ridurre la capacit\u00e0 di sollevamento del carico, e il reclutamento del muscolo o fascio stesso. Naturalmente la capacit\u00e0 di sollevamento del carico \u00e8 influenzata da ulteriori fattori come l'ampiezza del \"range of motion\" (ROM), o il punto di difficolt\u00e0 (il punto del ROM in cui il carico \u00e8 pi\u00f9 pesante da sollevare).\nIl bicipite brachiale \u00e8 un muscolo composto da due ventri (capo lungo e capo breve), ed \u00e8 biarticolare, il che significa che esso attraversa due articolazioni, quella della spalla e quella del gomito. Esso origina con il suo capo breve dall'apice del processo coracoideo della scapola, mentre con il suo capo lungo dalla tuberosit\u00e0 sovraglenoidea della scapola e con un tendine dal labbro glenoideo. Esso quindi non ha la sola funzione di flettere l'avambraccio sul braccio, ma presenta ulteriori funzioni tra cui le pi\u00f9 significative sono la supinazione dell'avambraccio (in particolare durante la flessione), e la flessione del braccio sulla spalla, con una leggera maggiore attivit\u00e0 da parte del capo lungo. Mentre altre funzioni possono essere distinte in base al capo specifico. In alcuni casi \u00e8 stata rilevata soprattutto da parte del capo lungo la funzione di abduttore, entrambi possono partecipare all'extrarotazione e intrarotazione del braccio, mentre il capo breve \u00e8 adduttore e adduttore (o flessore) orizzontale. In base alla posizione di partenza dei segmenti ossei, verr\u00e0 modificata di conseguenza la lunghezza del bicipite, influendo sulla sua rilevanza nel movimento. Pi\u00f9 il braccio e/o l'avambraccio partono da una posizione estesa, e pi\u00f9 il bicipite sar\u00e0 allungato (pre-stirato) e quindi coinvolto durante il movimento. Viceversa, pi\u00f9 il braccio e/o l'avambraccio partono da una posizione flessa, pi\u00f9 il bicipite sar\u00e0 pre-contratto, e quindi meno coinvolto durante il movimento. Tali ipotesi sono state chiaramente confermate tramite studi elettromiografici soprattutto in base al grado di adduzione/abduzione del braccio, piuttosto che flessione/estensione dello stesso. \u00c8 stato rilevato che il capo lungo del bicipite (che partecipa all'abduzione del braccio) \u00e8 maggiormente chiamato in causa nel movimento di flessione dell'avambraccio quando il braccio \u00e8 addotto (pre-stiramento del capo lungo, pre-contrazione del capo breve), mentre a braccia abdotte esso \u00e8 meno reclutato (pre-stiramento del capo breve, pre-contrazione del capo lungo).\nPare chiaro che, per il principio di \"pre-contrazione\" e \"pre-stiramento\" di un muscolo, se questo partir\u00e0 da una posizione pre-stirata, esso sar\u00e0 posto in maggiore tensione dall'inizio del movimento, mentre se parte da una posizione pre-contratta (come nella panca Scott, o nel curl in concentrazione) allora la sua tensione verr\u00e0 allentata, e il carico verr\u00e0 maggiormente distribuito sui muscoli sinergici. Se viene dimostrato che i due capi del bicipite vengono reclutati differentemente a seconda del loro grado di pre-contrazione e pre-stiramento sul piano frontale (adduzione/abduzione del braccio), \u00e8 logico ipotizzare che ci\u00f2 sia valido anche sul piano sagittale (flessione/estensione del braccio) come \u00e8 stato suggerito da alcuni autori. I muscoli responsabili della flessione dell'avambraccio sono svariati, ma i principali sono essenzialmente quattro: il bicipite brachiale, il brachiale, il brachioradiale, e il pronatore rotondo. Tra questi quattro, solo il bicipite brachiale \u00e8 biarticolare, di conseguenza \u00e8 il solo che pu\u00f2 essere modificato in lunghezza in base alla posizione di partenza del braccio (omero). Nel \"curl\" su panca Scott il bicipite viene posto in pre-contrazione, dal momento che il braccio deve poggiare sul cuscino, risultando in una posizione flessa sulla spalla. Questa posizione porta chiaramente il bicipite brachiale in pre-contrazione vista la sua funzione di flessore della stessa. Se il bicipite viene portato in pre-contrazione, ecco che il carico verr\u00e0 maggiormente distribuito sugli altri tre flessori principali e altri quattro ausiliari, il cui pi\u00f9 rilevante risulta il brachiale.\nQuando si verifica la flessione del gomito mentre la spalla \u00e8 gi\u00e0 flessione, non sar\u00e0 possibile ottenere la forza ottimale da parte del bicipite brachiale. Se invece si porta in estensione l'articolazione della spalla (portando il braccio indietro) e si esegue il movimento di flessione del gomito, la massima tensione viene scaricata sul bicipite. Effettivamente alcuni studi hanno constatato che la massima contrazione avviene quando la spalla \u00e8 iperestesa (cio\u00e8 portata dietro ai fianchi). Ulteriori studi hanno concluso che riducendo l'angolo di lavoro durante la flessione del gomito (portando il gomito meno in estensione e pi\u00f9 in contrazione) si crea un maggiore danno muscolare al brachiale piuttosto che al bicipite. Quindi posizionando l'omero in iperestensione sulla spalla e contemporaneamente flettendo il gomito, \u00e8 possibile aumentare il reclutamento del bicipite. L'esercizio che permette questo movimento \u00e8 il \"curl\" su panca inclinata.\nAnche se il bicipite viene meno coinvolto nel movimento, si pu\u00f2 concludere che tra i due capi, quello relativamente pi\u00f9 sollecitato \u00e8 il capo lungo, perch\u00e9 portato in pre-stiramento (ha la funzione di abduttore del braccio), mentre il capo breve \u00e8 meno coinvolto perch\u00e9 portato in pre-contrazione (partecipa alla flessione orizzontale del braccio). Ci\u00f2 \u00e8 deducibile, oltre al principio di pre-contrazione e pre-stiramento, anche dal fatto che durante la flessione del braccio \u00e8 stata rilevata una maggiore attivit\u00e0 elettromiografica da parte del capo lungo, presumibilmente perch\u00e9 in questa posizione esso \u00e8 pi\u00f9 stirato rispetto al capo breve. Ci\u00f2 nonostante tale differenza non dovrebbe essere significativa in questo contesto, in quanto il muscolo viene portato completamente in pre-contrazione con entrambi i capi, con gli svantaggi gi\u00e0 menzionati nella sua sollecitazione.\nConclusioni.\nIn ultima analisi, sulla base di alcune leggi muscolari della biomeccanica, il \"curl\" su panca Scott sembra imporre un maggiore intervento del resto dei flessori del gomito a scapito del bicipite brachiale a causa della sua posizione in pre-contrazione. Nonostante sia stato largamente sopravvalutato, anche per via della notoriet\u00e0 del suo inventore Larry Scott, questo tipo di \"curl\" pu\u00f2 rivelarsi molto meno produttivo di altri esercizi per bicipiti anche per altre questioni. In primo luogo esso non permette di sollevare carichi paragonabili agli esercizi classici, poich\u00e9 il bicipite viene messo parzialmente fuori gioco. Infine esso si presenta come un esercizio \"monoarticolare\", cio\u00e8 di isolamento o complementare. Gli esercizi \"monoarticolari\" per caratteristica impongono di sollevare a loro volta carichi inferiori a causa della massima esclusione della muscolatura sinergica e stabilizzatrice, consentendo una prestazione meno intensa. Al contrario \u00e8 stato ampiamente dimostrato che gli esercizi \"multiarticolari\", detti anche \"base\", \"composti\" o \"fondamentali\", sono molto pi\u00f9 efficaci per indurre miglioramenti di qualsiasi natura, a partire dalla maggiore forza, potenza, ipertrofia, e resistenza muscolare. Gli esercizi \"multiarticolari\" hanno dimostrato di portare a maggiori risposte metaboliche e ormonali, esaltando la secrezione di ormoni anabolici come il GH e il testosterone, anche se questo non sarebbe necessariamente connesso con maggiori risposte ipertrofiche. Questi effetti comunque sono proporzionali alla muscolatura coinvolta nell'esercizio. Sebbene anche il \"curl\" tradizionale con bilanciere o manubri possa essere tecnicamente considerato \"monoarticolare\", esso permette che i muscoli stabilizzatori e sinergici siano maggiormente attivati, permettendo anche un aumento dei carichi e conseguenti maggiori risposte ormonali e metaboliche. In aggiunta il \"curl\" tradizionale pu\u00f2 essere eseguito anche in modalit\u00e0 \"multiarticolare\" mobilizzando leggermente l'articolazione della spalla.\nIl \"curl\" su panca Scott al contrario pu\u00f2 rivelarsi utile nei casi in cui si intende escludere il pi\u00f9 possibile il bicipite dal lavoro, in quanto la posizione del braccio prevista porta tale muscolo in una posizione in cui esso pu\u00f2 trasferire maggiore carico sui muscoli sinergici. Pertanto pu\u00f2 essere utile praticare il \"curl\" su panca Scott per enfatizzare lo stimolo sul brachiale, oppure a presa neutra o prona per enfatizzare l'attivit\u00e0 del brachioradiale o del pronatore rotondo.\nAspetti anatomici e biomeccanici.\nIl \"curl\" su panca Scott impone il movimento di flessione dell'avambraccio sul braccio, pertanto coinvolge unicamente i flessori del gomito. Tra i vari flessori si sottolinea che il bicipite viene meno coinvolto rispetto agli esercizi tradizionali, o ad esercizi che portano il braccio in maggiore estensione in partenza, a causa della sua posizione pre-contratta:\nFlessori del gomito principali:\nFlessori del gomito secondari:"}
{"id": "2186826", "revid": "110157", "url": "https://it.wikipedia.org/wiki?curid=2186826", "title": "Monte Falcone", "text": "Il Monte Falcone \u00e8 la punta pi\u00f9 alta (686\u00a0m) dell'isola di Marettimo, nell'arcipelago siciliano delle Isole Egadi. Sul monte vi \u00e8 un altarino dove fu celebrata nel 1976 una Messa. La visuale del monte permette di vedere nella parte Nord Est il castello di Punta Troia, in quella Sud Est il villaggio e nella parte Ovest la zona A della riserve integrale o zona delle \"Barranche\"."}
{"id": "2186828", "revid": "46159", "url": "https://it.wikipedia.org/wiki?curid=2186828", "title": "Gedik Ahmed Pasha", "text": ""}
{"id": "2186829", "revid": "112489281", "url": "https://it.wikipedia.org/wiki?curid=2186829", "title": "Idrovia", "text": "Un'idrovia \u00e8 un canale navigabile, di origine naturale o artificiale, realizzata o utilizzata per gestire il traffico navale che collega l'entroterra con il mare aperto, equiparabile con un'arteria stradale. \u00c8 quindi spesso dotato di un sistema di segnalamenti che ne rendono sicura la navigazione.\nDescrizione.\nTipica delle regioni dotate naturalmente di un contesto geografico ricco di corsi d'acqua, ha nella sua funzione origini antichissime, seppure non regolamentata da normative appositamente studiate. I grandi fiumi europei hanno visto sorgere le comunit\u00e0 artigianali e commerciali grazie ad un sistema di collegamento navale che si pu\u00f2 ritenere il precursore delle moderne idrovie, collegando i centri all'interno ai porti marittimi per gli scambi commerciali, in tempi non troppo antichi, nel pi\u00f9 veloce sistema di collegamento allora esistente.\nIl canale consente anche una opportunit\u00e0 di offerta alternativa nel turismo; ne \u00e8 un esempio la Francia che, grazie alla sua fitta rete di canali navigabili e di chiuse per superare i dislivelli, \u00e8 possibile visitare da un punto di vista originale ed alternativo alle classiche arterie di comunicazione."}
{"id": "2186831", "revid": "125130426", "url": "https://it.wikipedia.org/wiki?curid=2186831", "title": "Inversione del controllo", "text": "In programmazione, soprattutto quella ad oggetti, l'inversione del controllo (in inglese inversion of control, abbreviato in IoC) \u00e8 un pattern per cui un componente di livello applicativo riceve il controllo da un componente appartenente a una libreria riusabile. Questo schema ribalta quello tradizionale della programmazione procedurale, dove il codice applicativo svolge i propri compiti richiamando (e quindi \"passando il controllo a\") procedure di libreria.\nDescrizione.\nL'obiettivo dell'inversione del controllo \u00e8 lo stesso dell'Abstract factory: rendere le componenti software il pi\u00f9 indipendenti possibile, affinch\u00e9 sia possibile modificarne una parte senza dover modificare le altre.\nLe dipendenze tra i singoli componenti sono dichiarate in modo semplice. Per esempio una classe codice_1 che necessita di un oggetto di tipo codice_2, dichiarer\u00e0 una variabile di istanza di tipo codice_2 e un metodo per impostare a run-time il riferimento all'oggetto.\nLe dipendenze possono quindi essere \"iniettate\" dall'esterno: non si segue il normale flusso di controllo dei linguaggi imperativi, in cui, nel momento del bisogno, si richiamano funzioni di classi o librerie esterne. Gli oggetti non istanziano e richiamano gli oggetti dal quale il loro lavoro dipende, ma queste funzionalit\u00e0 vengono fornite da un ambiente esterno tramite dei contratti definiti da entrambe le entit\u00e0.\nDependency injection.\nLa Dependency injection \u00e8 una delle tecniche con le quali si pu\u00f2 attuare l'inversione del controllo. Essa prende il controllo su tutti gli aspetti di creazione degli oggetti e delle loro dipendenze. La libreria Java Spring usa molto diffusamente la Dependency Injection con il risultato, tra le altre cose, di eliminare dal codice applicativo ogni logica di inizializzazione. Normalmente, senza l'utilizzo di questa tecnica, se un oggetto necessita di accedere ad un particolare servizio, l'oggetto stesso si prende la responsabilit\u00e0 di gestirlo, o avendo un diretto riferimento al servizio, o individuandolo con un \"Service Locator\" che gli restituisce un riferimento ad una specifica implementazione del servizio. Con l'utilizzo della dependency injection, l'oggetto ha in s\u00e9 solamente una propriet\u00e0 che pu\u00f2 ospitare un riferimento a quel servizio e, quando l'oggetto viene istanziato, un riferimento ad una implementazione di questo servizio gli viene iniettata dal framework esterno, senza che il programmatore che crea l'oggetto sappia nulla sul posizionamento del servizio o altri dettagli dello stesso."}
{"id": "2186840", "revid": "267975", "url": "https://it.wikipedia.org/wiki?curid=2186840", "title": "Diocesi di San Tommaso Apostolo di Sydney dei Caldei", "text": ""}
{"id": "2186844", "revid": "729019", "url": "https://it.wikipedia.org/wiki?curid=2186844", "title": "Gran Premio motociclistico d'Italia 2000", "text": "Il Gran Premio motociclistico d'Italia 2000 corso il 28 maggio, \u00e8 stato il sesto Gran Premio della stagione 2000 del motomondiale e ha visto vincere: la Honda di Loris Capirossi nella classe 500, Shin'ya Nakano nella classe 250 e Roberto Locatelli nella classe 125.\nClasse 250.\nIn questa classe solo 14 piloti sono giunti al traguardo cos\u00ec che il punto destinato al 15\u00ba arrivato non \u00e8 stato assegnato."}
{"id": "2186854", "revid": "729019", "url": "https://it.wikipedia.org/wiki?curid=2186854", "title": "Kvutzat Kinneret", "text": "Kvutzat Kinneret (\u05e7\u05d1\u05d5\u05e6\u05ea \u05db\u05e0\u05e8\u05ea in ebraico) \u00e8 un kibbutz situato nel nord di Israele. \u00c8 a sud-est del mare di Galilea vicino a Tiberiade, ed \u00e8 sotto la giurisdizione del consiglio regionale di Emek HaYarden. Nel 2006 aveva una popolazione di 896 abitanti.\nIl villaggio fu fondato nel 1908 come Hovat Kinneret (in ebraico \u05d7\u05d5\u05d5\u05ea \u05db\u05e0\u05e8\u05ea), e divenne un kibbutz nel 1913.\nAd est del villaggio vi \u00e8 il cimitero, nel quale sono sepolti diversi leader del sionismo socialista, tra cui Berl Katznelson, Nachman Syrkin, Rachel Bluwstein, Ber Borochov e Avraham Hertzfeld. Tra i residenti vi \u00e8 stata Naomi Shemer, che era nata nel kibbutz."}
{"id": "2186858", "revid": "1226", "url": "https://it.wikipedia.org/wiki?curid=2186858", "title": "Schizoide", "text": ""}
{"id": "2186859", "revid": "1876278", "url": "https://it.wikipedia.org/wiki?curid=2186859", "title": "Andrea Negrari", "text": "Biografia.\nLaureato in giurisprudenza, \u00e8 stato deputato al Parlamento Italiano dal 1948 al 1968 e successivamente dal 1972 al 1976, \u00e8 stato sindaco del comune di Bagnone dal 1946 al 1952 e dal 1956 al 1980. Fu uno dei pi\u00f9 autorevoli esponenti della corrente \"Base\" della DC, insieme con Luigi Granelli, Giovanni Galloni e Fiorentino Sullo. Consigliere nazionale della Democrazia Cristiana, \u00e8 stato segretario provinciale della DC di Massa-Carrara. Ha ricoperto anche l'incarico di presidente dell'Unione provinciale Cooperative di Massa."}
{"id": "2186861", "revid": "599013", "url": "https://it.wikipedia.org/wiki?curid=2186861", "title": "Ivan Clementi", "text": "Carriera.\nPer buona parte della sua carriera \u00e8 stato legato al Campetella Racing, team anch'esso marchigiano, con cui ha ottenuto la prima affermazione importante conquistando il titolo del campionato Nazionale Sport Production nel 1995. L'anno successivo iniziano anche le sue partecipazioni al campionato Europeo Velocit\u00e0 in classe 125 su una Aprilia con cui conclude al 39\u00ba posto.\nDal 1997 cambia classe passando in 250 e restandovi anche le due stagioni ulteriori: nel primo anno ottiene il 10\u00ba posto, nel 1998 arriva 6\u00ba e al terzo tentativo ottiene il titolo continentale. Per quanto riguarda le competizioni del motomondiale ha esordito nel 1998, nella classe 250 con una Yamaha, prendendo il via in 4 occasioni e concludendo al 28\u00ba posto in classifica. Corre due Gran Premi nel 1999 con un'Aprilia, senza ottenere punti.\nNel motomondiale 2000 ha gareggiato di nuovo con il team che l'aveva seguito all'inizio e, dopo 15 partenze nei singoli gran premi, ha ottenuto 17 punti giungendo 21\u00ba nella classifica stagionale. Nel 2001 si sposta nel campionato mondiale Supersport alla guida di una Yamaha YZF R6 del team GiMotor Sport. La sua prima stagione in questo campionato non \u00e8 positiva, infatti non marca punti per la classifica mondiale nelle 10 gare in calendario. Nella stessa stagione disputa il Gran Premio di Monza nel campionato italiano Supersport chiudendo al quinto posto. \nNel 2002 continua nei campionati per derivate dalla serie, trasferendosi per\u00f2 nel mondiale Superbike con una Kawasaki ZX-7RR del team Kawasaki Bertocchi. In questa annata riesce a totalizzare 11 punti, posizionandosi trentunesimo nella classifica piloti. Confermato nello stesso campionato con la stessa squadra e la stessa moto anche nel 2003, riesce a migliorare i riscontri della stagione passata, racimolando 76 punti arriva in quattordicesima posizione nel mondiale.\nNel 2004 \u00e8 per il terzo anno nel mondiale Superbike con il team Kawasaki Bertocchi ma il nuovo regolamento consente di schierare la pi\u00f9 potente Kawasaki ZX-10. Termina dodicesimo in graduatoria mondiale con 85 punti, risultando il miglior pilota dotato di moto Kawasaki. Prosegue nella classe regina dei campionati per derivate dalla serie anche il 2005, iniziando la stagione sempre con il team Kawasaki Bertocchi, salvo trasferirsi dopo quattro prove nel team Pedercini con la Ducati 999RS. Non riesce a ribadire i progressi del campionato precedente, fermandosi al ventesimo posto della classifica iridata con soli 26 punti.\nNel 2006 rimane con il team Pedercini ancora nel mondiale Superbike con la 999 RS. Anche in questo caso \u00e8 protagonista di un campionato modesto, ottenendo la ventiquattresima piazza con 10 punti. Ritorna a competere nel mondiale Supersport nel 2008 con la Triumph 675 del team Triumph Italia BE1 Racing. Protagonista ancora una volta di una stagione interlocutoria, realizza 28 punti che lo collocano diciassettesimo nella classifica generale.\nRientra a disputare corse in ambito nazionale, iscrivendosi nel 2010 al campionato italiano velocit\u00e0 categoria Supersport 600 con una Honda CBR600RR. Ottiene un podio in occasione della quarta gara stagionale, chiudendo decimo con 36 punti la classifica piloti. Nel 2011 \u00e8 nuovamente pilota titolare nel campionato italiano, nella classe Stock 1000 con una BMW S1000RR del team Asia Competition con cui si piazza secondo in classifica. Nel 2012, sempre con BMW, passa alla classe Superbike chiudendo nuovamente secondo in classifica. Nel 2013 disputa le prime gare stagionali nel mondiale Superbike con una BMW del team HTM Racing conquistando diciotto punti. Nella stessa stagione partecipa, in qualit\u00e0 di pilota sostitutivo, al Gran Premio di Gran Bretagna con una Kawasaki ZX-6R del Team Go Eleven concludendo al ventiseiesimo posto. Nel 2014 torna nel Campionato Italiano Velocit\u00e0, classe Superbike dove, con un'Aprilia, conclude la stagione al tredicesimo posto. Nel 2015 rimane nel CIV, passando per\u00f2 alla classe Supersport dove disputa l'intera stagione con il team Phoenix Racing Suzuki terminando al quattordicesimo posto. Nel biennio 2016-2017 disputa solo alcune gare del campionato italiano, tra Superbike e Supersport, raccogliendo qualche punto."}
{"id": "2186866", "revid": "287204", "url": "https://it.wikipedia.org/wiki?curid=2186866", "title": "Ippodromo di Chilivani Don Deodato Meloni", "text": "Lippodromo di Chilivani si trova nella frazione di Chilivani, in comune di Ozieri.\nStoria.\nTra il 1860 e il 1867 era attivo a Sassari il \"Deposito stalloni per la Sardegna\" per la produzione equina anche a scopi militari.\nCon il regio decreto del 14 febbraio 1874 venne fondato ad Ozieri un distaccamento del Deposito stalloni di Pisa, dal 1876 sede del deposito stalloni per la Sardegna.\nNel 1886 ottenne autonomia gestionale ed operativa occupandosi dell'organizzazione del servizio di fecondazione equina dell'isola.\nL'attivit\u00e0 inizi\u00f2 con 14 stalloni di cui 12 orientali puri tra i quali Osmani\u00e9, di origine siriana.\nIl numero di stalloni aument\u00f2 arrivando ad essere 28 nel 1882, 56 nel 1896 arrivando al massimo di 159 nel 1928.\nCon la nascita di strutture dedicate allo svolgimento di competizioni con cavalli nel 1910 il direttore Eusebio Grattarola present\u00f2 un progetto per la costruzione di un ippodromo costruito dopo la prima guerra mondiale sulle propriet\u00e0 del cavaliere Luigi Comida e inaugurato il 27 maggio 1921 alla presenza del re Vittorio Emanuele III con 10.000 spettatori presenti.\nL'attivit\u00e0 dell'ippodromo prosegu\u00ec fino allo scoppio della seconda guerra mondiale per riprendere a partire dal 1946. Venne nel frattempo costruito in Sardegna anche l'ippodromo di Cagliari e i centri di allenamento ad Oristano e Porto Torres mentre l'ippodromo di Sassari fu inaugurato nel 1952.\nL'impianto venne ristrutturato nel 1976 e a partire da tale date vennero introdotte le scommesse al totalizzatore entrando nel 1998 nella rete delle scommesse delle agenzie ippiche italiane.\nNel 2009 venne istituita la Societ\u00e0 Ippodromo di Chilivani-Ozieri s.r.l. per la gestione dell'impianto, che ha anche la funzione di centro di allenamento con circa 220 cavalli stanziali"}
{"id": "2186867", "revid": "666668", "url": "https://it.wikipedia.org/wiki?curid=2186867", "title": "Myny-futbol'nyj klub Viten", "text": "Il Myny-futbol'nyj klub Viten \u00e8 una squadra bielorussa di calcio a 5 con sede a Or\u0161a, di propriet\u00e0 del Ministero dell'Energia della Bielorussia.\nStoria.\nLa societ\u00e0 \u00e8 stata fondata nel 1997 con il nome di Energetik Or\u0161a per poi mutare denominazione in Vitebskenergo Or\u0161a nel 2004 e quindi, tre anni pi\u00f9 tardi, in VitEn. Nelle stagioni 2007-08 e 2008-09 la squadra ha giocato a Novolukom mentre tra il 2011 e il 2016 a Vicebsk. Gioca nella prima divisione del campionato bielorusso di calcio a 5; ha vinto il suo primo titolo nazionale al termine della stagione 2007-08, dopo due piazzamenti d'onore nelle precedenti stagioni. Nella stagione successiva il VitEn ha bissato il titolo, conquistando anche la sua prima coppa nazionale."}
{"id": "2186875", "revid": "599013", "url": "https://it.wikipedia.org/wiki?curid=2186875", "title": "Julien Allemand", "text": "Carriera.\nLe sue prime presenze in gare motociclistiche a carattere internazionali risalgono al campionato Europeo Velocit\u00e0 corso nel 1997 nella classe 250 su una Honda, ottenendo il 16\u00ba posto in classifica. L'anno seguente, sempre nella stessa competizione, con la stessa motocicletta e nella stessa classe migliora il suo piazzamento, terminando la stagione al secondo posto.\nGrazie anche a questi risultati gli \u00e8 stata offerta la possibilit\u00e0 di esordire nel motomondiale, grazie ad una wild card per correre il Gran Premio motociclistico di Francia dove taglia il traguardo in 15\u00aa posizione. Nella stessa stagione accumula una seconda presenza con il team Chesterfield Elf Tech 3 e ottiene il 35\u00ba posto al termine dell'anno.\nNel motomondiale 1999 passa ad una TSR-Honda e, con quattro risultati utili per la classifica, giunge al 21\u00ba posto. Nella stagione 2000 viene chiamato a sostituire l'infortunato Mike Baldinger a partire dal GP di Spagna e disputa dodici Gran Premi con una Yamaha, terminando in 24\u00aa posizione. Nel 2001 corre tre Gran Premi con la Yamaha, senza andare a punti."}
{"id": "2186876", "revid": "339392", "url": "https://it.wikipedia.org/wiki?curid=2186876", "title": "United States Department of the Interior", "text": ""}
{"id": "2186877", "revid": "228587", "url": "https://it.wikipedia.org/wiki?curid=2186877", "title": "Burn Energy Drink", "text": ""}
{"id": "2186882", "revid": "15756", "url": "https://it.wikipedia.org/wiki?curid=2186882", "title": "Prodotti agroalimentari tradizionali emiliani e romagnoli", "text": "I Prodotti Agroalimentari Tradizionali emiliani e romagnoli (PAT) riconosciuti dal Ministero delle politiche agricole alimentari e forestali, su proposta della Regione Emilia-Romagna sono i seguenti, aggiornati al 22 marzo 2017, data dell'ultima revisione dei P.A.T. (Prodotti Agroalimentari Tradizionali):"}
{"id": "2186883", "revid": "599013", "url": "https://it.wikipedia.org/wiki?curid=2186883", "title": "Adrian Coates", "text": "Carriera.\nLe sue prime apparizioni internazionali risalgono alla partecipazione al campionato Europeo Velocit\u00e0 del 1998, disputato in classe 250 guidando una Honda e giungendo al 13\u00ba posto in classifica; l'anno seguente si piazza invece al 15\u00ba posto.\nPer quanto riguarda le competizioni del motomondiale, il suo esordio risale alla stagione 1999 dove corre un gran premio con una Honda e uno con una Aprilia nella classe 250, senza ottenere punti iridati.\nNel motomondiale 2000 gareggia per la stagione completa, sempre nella stessa classe, con una Aprilia e conclude al 36\u00ba posto nella classifica generale grazie ai 2 punti conquistati.\nNel 2001 ha invece gareggiato nuovamente nel campionato Europeo Velocit\u00e0 con una Honda, giungendo 2\u00ba e negli anni successivi si \u00e8 dedicato alle competizioni britanniche destinate alle Superstock e nella Yamaha R1 Cup."}
{"id": "2186888", "revid": "1718925", "url": "https://it.wikipedia.org/wiki?curid=2186888", "title": "A ciolla", "text": "A Ciolla \u00e8 un album dal cantante siciliano Brigantony, pubblicato nel 1987.\nIl genere.\nI generi variano dalla tarantella siciliana al pop anni 80, dal rap al rock ed influenza della musica latino-americana.\nLe canzoni sono intervallate dalle scenette di \"Padre Tamarindo\" e \"U cavaleri\", quest'ultima divisa in due parti, separando il lato A dal lato B delle musicassette dell'epoca.\nTroviamo alcuni tra i brani pi\u00f9 famosi di Brigantony, quali \"Semu fuiuti frischi\", \"Op\u00e0'cche bellu 'u cinima\", \"Cha Cha Cha Bau Bau\".\nLa prima traccia \u00e8 la reinterpretazione di The Final Countdown degli Europe, che diventa \"Stuppai 'na Fanta\".\nIl titolo.\nLa parola \"Ciolla\" \u00e8 utilizzata per descrivere il Jolly delle carte da gioco, rappresentato sulla copertina (con il viso dell'artista).\nIn alcuni paesi della Sicilia, per\u00f2, \"Ciolla\" \u00e8 un modo per indicare il pene. Il doppiosenso voluto \u00e8 palese."}
{"id": "2186890", "revid": "228587", "url": "https://it.wikipedia.org/wiki?curid=2186890", "title": "Cultura e vita morale", "text": "Cultura e vita morale \u00e8 un'opera di Benedetto Croce, pubblicata per la prima volta nel 1914 dall'editore Laterza. Per la stessa casa editrice ne \u00e8 uscita una seconda edizione raddoppiata nel 1926 ed una terza nel 1955. Infine riedita, nel 1993, da Bibliopolis, nell'ambito dell'edizione nazionale delle opere di Croce.\nI temi trattati.\nDedicato a Giustino Fortunato, il volume raccoglie una serie di interventi, o pi\u00f9 precisamente di \"Intermezzi polemici\" (sottotitolo dell'opera), usciti per lo pi\u00f9 nella rivista \"La critica\", mediante i quali il filosofo intendeva chiarire degli aspetti pregiudizievoli che si configuravano come ostacoli alla circolazione di idee di ordine sociale e politico. Pur essendo trascorso del tempo dalla loro pubblicazione, con la conseguente perdita di efficacia, Croce riteneva che la loro raccolta in volume potesse essere ugualmente di giovamento.\nSi tratta, quindi, di riflessioni polemiche sotto forma di articoli che toccano ambiti e temi diversi, caratterizzati, tuttavia, dalla ricerca di una risposta che, come precisava l'autore, era costruita attraverso il passaggio dall'analisi etica a quella logica, come suo bisogno di segnalare i mali della societ\u00e0, mettendone in guardia senza indulgere alla \u00abpredica moralistica o filosofica\u00bb. Sotto quest'aspetto, il volume raccoglie spunti sul risveglio filosofico in relazione alla cultura italiana, sulla rinascita dell'idealismo e del positivismo, come sulla filosofia e sul metodo empirico e sulla pietra di paragone delle diverse posizioni. Vi si affermano, inoltre, le contraddizioni degli scrittori, la mancanza di senso scientifico nei testi filosofici, l'attualit\u00e0 del pensiero di Giordano Bruno, al pari delle riflessioni volte a contrastare il regionalismo, la massoneria, l'astrattismo e il materialismo della politica.\nAd articoli sulla critica letteraria e sulla libert\u00e0 di coscienza, ne seguono altri, poi, riservati all'universo giovanile.\nI laureati al bivio.\nFra i temi riservati alle \"nuove leve\", si segnalano gli intermezzi su \"L'aristocrazia e i giovani\" e, in particolar modo, \"I laureati al bivio\". Il bivio rappresenta, in sostanza, la scelta che devono compiere, fra insegnamento e giornalismo, i giovani usciti dalle facolt\u00e0 di Lettere e filosofia, quelli che non hanno possibilit\u00e0 di far altro se vogliono avere di che vivere, perch\u00e9 \u00abCorti e mecenati, benefiz\u00ee e prebende, che facevano vivere i Petrarchi, gli Ariosti e i Tassi, non sono pi\u00f9 cose dei tempi nostri\u00bb.\nIn \"Scienza e universit\u00e0\", fra i pi\u00f9 attuali articoli compresi nel volume, Croce poneva l'attenzione sui mali dell'accademia italiana, per combatterne il mondo ma non gi\u00e0 l'istituzione: \u00abChiunque osservi la vita universitaria, \u00e8 continuamente offeso da manifestazioni pesudoscientifiche, che sono manifestazioni d'interessi. Raro \u00e8 ormai che i giovani, che si d\u00e0nno agli stud\u00ee di filosofia, abbiano quel periodo di lotta interna, di angoscia, di tristezza, che precede ogni serio convincimento. I pi\u00f9, sotto la spinta della ricerca di collocamento, a vent'anni, hanno gi\u00e0 preso il loro partito\u00bb. Il pragmatismo di quel mondo, se lo si osservava a fondo, non confluiva come avrebbe dovuto, a detta del filosofo, nella ricerca e nei dibattiti scientifici, ma era finalizzato soltanto ad una mera promozione, \u00abuna promozione da \"straordinario\" a \"ordinario\"\u00bb, oppure al soddisfacimento di un desiderio, del \u00abpassaggio da una cattedra a un'altra, da un'universit\u00e0 a un'altra\u00bb.\nSempre nello stesso contesto, da un esempio all'altro, Croce evidenziava anche quei professori che, una volta vinti i concorsi, sistemavano \u00abil loro cervello come una casa nella quale si conti passare comodamente tutto il resto della vita\u00bb, e che si attivavano solo quando veniva leso il loro \"status\", dunque non per la difesa di una verit\u00e0 ideale ma per quella, materiale, della posizione acquisita. Secondo l'autore, per questi mali delle universit\u00e0 italiane serviva, non la contrapposizione fra scienza e scienza, non la distruzione di un istituto, ma un rimedio da cogliere nel sentimento: \u00absentimento della dignit\u00e0, nella libert\u00e0 interiore, nello scrupolo morale, nella forza del volere\u00bb. Perch\u00e9 queste \u00abdisposizioni morali\u00bb, concludeva il Croce, non erano privilegio di nessuno."}
{"id": "2186900", "revid": "281901", "url": "https://it.wikipedia.org/wiki?curid=2186900", "title": "Triglia", "text": ""}
{"id": "2186901", "revid": "767487", "url": "https://it.wikipedia.org/wiki?curid=2186901", "title": "Giona d'Orl\u00e9ans", "text": "Biografia.\nLe notizie riguardo alla vita di Giona sono piuttosto frammentarie, si ipotizza che sia nato prima del 780 in Aquitania. Ha studiato letteratura prima di ricevere gli ordini sacri.\nQuando l'imperatore Ludovico il Pio nell'817 emise l\"'Ordinatio imperii\", dividendo tra i suoi figli i territori imperiali e la corona, suo nipote Bernardo re d'Italia vedendosi esautorato dei suoi poteri si ribella. La rivolta venne soppressa nell'818 e Bernardo, condannato ad essere accecato ed imprigionato, mor\u00ec due giorni dopo per le tremende ferite riportate agl'occhi. Proprio da questi eventi Giona diventa vescovo d'Orl\u00e9ans, sostituendo il suo predecessore Teodulfo accusato di aver partecipato alla rivolta e quindi imprigionato.\nApprezzato dai suoi contemporanei per la sua cultura ed il suo talento letterario, Giona si mise al servizio dell'imperatore per risolvere i problemi riguardanti il potere religioso e quello politico. Esso ha partecipato alla risoluzione di molti conflitti in qualit\u00e0 di messo imperiale, in particolare \u00e8 da ricordare l'importante ruolo che ricopr\u00ec nelle varie assemblee di vescovi riunite tra l'820 e l'830.\nGiona d'Orl\u00e9ans \u00e8 ricordato per aver scritto \"L'istruzione dei laici\", pubblicato prima dell'828: esso pu\u00f2 essere considerato la prima parte di un dittico che prosegue in \"L'istruzione dei principi\", redatto nell'831 ed indirizzato a Pipino I di Aquitania. Giona vi distingue e oppone l'autorit\u00e0 dei vescovi e quella del re, per affermare che il compito del principe \u00e8 quello di governare i suoi Stati e di proteggere la Chiesa, senza intaccare la competenza di questa. Oltre a queste due opere scrisse anche il \"De cultu imaginum\", testo riguardante il sinodo di Parigi dell'825, ma pubblicato soltanto nell'840. Partecip\u00f2 al concilio di Thionville."}
{"id": "2186902", "revid": "22989", "url": "https://it.wikipedia.org/wiki?curid=2186902", "title": "Italia Nord Orientale", "text": ""}
{"id": "2186905", "revid": "767487", "url": "https://it.wikipedia.org/wiki?curid=2186905", "title": "IMx", "text": "Gli IMx, precedentemente conosciuti come Immature erano un gruppo musicale R&amp;B statunitense, prodotti dal produttore discografico Chris Stokes.\nMembri del gruppo erano Marques \"Batman\" Houston (4 agosto 1981), Jerome \"Romeo\" Jones (25 ottobre 1981), e Kelton \"LDB\" Kessee (2 gennaio 1981), tutti nativi di Los Angeles, California, dove anche il gruppo fu creato.\nCon il nome \"Immature\" il gruppo pubblic\u00f2 quattro album: \"On Our Worst Behavior\" (1992) (a cui partecip\u00f2 anche Don \"Half Pint\" Santos, in seguito sostituito da Kessee), \"Playtyme Is Over\" (1994), \"We Got It\" (1995) e \"The Journey\" (1997). Nel 1999, cambi\u00f2 il proprio nome in \"IMx\" e pubblic\u00f2 altri due album: \"Introducing IMx\" (1999) e \"IMx\" (2001), oltre ad un greatest hits nel 2001.\nNel corso della loro carriera il gruppo \u00e8 apparso in un film (\"\"), ed in una serie televisiva (Tutti al college), prima di sciogliersi nel 2002.\nDiscografia.\nImmature\nIMx"}
{"id": "2186911", "revid": "1745361", "url": "https://it.wikipedia.org/wiki?curid=2186911", "title": "Nord Est", "text": ""}
{"id": "2186918", "revid": "38120", "url": "https://it.wikipedia.org/wiki?curid=2186918", "title": "Nord-Ovest", "text": ""}
{"id": "2186919", "revid": "1305772", "url": "https://it.wikipedia.org/wiki?curid=2186919", "title": "Nathaniel Crew, III barone di Crew", "text": "Nathaniel era figlio di John Crew, primo barone Crew e nipote di Sir Thomas Crew, presidente della Camera dei Comuni. Fu educato al Lincoln College, di Oxford e fu nominato rettore della scuola nel 1668. Divenne decano di Chichester nel 1669, Maestro del Guardaroba di Carlo II poco tempo dopo, vescovo di Oxford nel 1671 e vescovo di Durham nel 1674. Dovette le sue rapide promozioni a Giacomo, duca di York, del quale si era guadagnato il favore incoraggiando segretamente gli interessi del duca per la religione cattolica romana.\nDopo l'ascesa al trono di Giacomo II, Crew ricevette anche il decanato della Cappella reale. Fece parte della commissione ecclesiastica del 1686, che sospese Henry Compton, vescovo di Londra (quest'ultimo aveva rifiutato di sospendere a sua volta John Sharp, arcivescovo di York, i cui scritti anti-papali erano risultati fastidiosi per il re) e ricevette la gestione condivisa della diocesi di Londra con Thomas Sprat, vescovo di Rochester. Al declino del potere di re Giacomo, Crew si dissoci\u00f2 dalla vita di corte e fece un'offerta a favore del nuovo governo di Guglielmo III votando per l'abdicazione di Giacomo II. Fu escluso dal perdono generale del 1690, ma successivamente gli fu consentito di mantenere la sua sede.\nLasci\u00f2 grandi possedimenti devoluti per opere di carit\u00e0 e la sua beneficenza nei confronti del Lincoln College e dell'universit\u00e0 di Oxford \u00e8 commemorata nell'annuale orazione di Crew. Nel 1697 Nathaniel succedette a suo fratello Thomas come terzo baronetto Crew, ma la baronia si estinse dopo la sua morte."}
{"id": "2186920", "revid": "767487", "url": "https://it.wikipedia.org/wiki?curid=2186920", "title": "Giovanni Tommaso", "text": " \nBiografia.\nGiovanni Tommaso inizia lo studio della musica frequentando il conservatorio di Bologna negli anni cinquanta, e in seguito a suonare jazz spostandosi con il suo contrabbasso a Bologna per partecipare a jam session che vedevano nella citt\u00e0 emiliana una dei riferimenti per questo genere di musica in Italia .\nNel 1957 forma il Quintetto di Lucca, insieme al fratello Vito come pianista, al cognato Gaetano Mariani alla chitarra, a Giampiero Giusti come batterista e Antonello Vannucchi al vibrafono, con i quali nel 1958 pubblica un EP con quattro brani e si aggiudica La Coppa del jazz, torneo radiofonico organizzato dalla RAI.\nA 18 anni inizia a lavorare come musicista in orchestre di navi da crociera, cosa che gli permette di frequentare tra il 1959 e il 1960 i locali jazz di New York, dove ha modo di incontrare contrabbassisti come Paul Chambers, Ray Brown e Charles Mingus. Form\u00f2 poi un trio con Amedeo Tommasi al pianoforte e Geg\u00e8 Munari alla batteria e - quando ancora frequentava il Conservatorio a Bologna - suon\u00f2 con Chet Baker (dopo la detenzione del trombettista a Lucca per problemi di droga), Amedeo Tommasi al piano e Franco Mondini alla batteria.\nSi trasfer\u00ec a Roma nel 1967 per lavorare alla RCA Italiana come strumentista, arrangiatore e produttore, partecipando a numerose incisioni come gli album \"A mano a mano\" e \"Cervo a primavera\" di Riccardo Cocciante, \"Finalmente ho conosciuto il Conte Dracula\" di Mina, \"Morandi\" di Gianni Morandi, \"E io ci sto\" di Rino Gaetano, \"Viaggi e intemperie\" di Ivan Graziani, \"Controllo totale\" di Anna Oxa, \"Alice\" del Perigeo Special, \"European Tour\" di Sammy Davis Jr.\nAlla RAI suon\u00f2 con Sonny Rollins per una puntata di \"Studio Uno\". Insieme a Pepito Pignatelli apr\u00ec il \"Music inn\", che divent\u00f2 uno dei locali di riferimento per il jazz a Roma e nel quale accompagn\u00f2 artisti del livello di Dexter Gordon, Johnny Griffin, Art Farmer o Kenny Drew. In questi anni frequenta anche Steve Lacy, sassofonista newyorkese stabilitosi a Roma e riferimento per l'avanguardia jazz del tempo.\nNel 1971 con Claudio Fasoli al sax, Tony Sidney alla chitarra, Franco D'Andrea alle tastiere e Bruno Biriaco alla batteria forma il quintetto di jazz rock del Perigeo, seguendo l'evoluzione anche di altri musicisti come Miles Davis o i Weather Report; il gruppo rimane in attivit\u00e0 fino al 1977 con l'incisione di otto album.\nGiovanni Tommaso prosegue la sua attivit\u00e0 in contesti (registrando le parti di basso per diverse sigle per cartoni animati scritte da Vito Tommaso ) e con formazioni differenti, come il \"GT Quintet\", o il \"Tommaso/Bollani/Gatto trio\". A trent'anni dalla fine del Perigeo, nel 2007 d\u00e0 vita ad un nuovo gruppo, chiamato Apogeo, con Daniele Scannapieco al sax, Bebo Ferra alla chitarra, Claudio Filippini al pianoforte ed Anthony Pinciotti alla batteria.\nGiovanni Tommaso \u00e8 anche titolare della cattedra di musica jazz al \"Conservatorio di Perugia\" e dirige dal 1986 i seminari della \"Umbria Jazz Clinics\".\nIn 2003, Tommaso was awarded an honorary doctorate of music from Berklee College of Music during the Umbria Jazz Festival.\nDa diversi anni insegna stabilmente al CEMM (Centro Educativo Musica Moderna) di Bussero (Milano)."}
{"id": "2186921", "revid": "1313191", "url": "https://it.wikipedia.org/wiki?curid=2186921", "title": "Oratorio dei Santi Giovanni Battista, Giovanni Evangelista e Petronilla", "text": "L'oratorio dei Santi Giovanni Battista, Evangelista e Petronilla si trova nel centro ottocentesco della citt\u00e0 di Savona.\nStoria e descrizione.\nIn origine l'edificio, come tutti gli oratori della citt\u00e0, sorgeva sulla collina del Priamar. Dopo la conquista genovese e la demolizione di tutta l'area operata nel corso del XVI secolo per fare spazio alla fortezza, l'oratorio fu ricostruito vicino alla nuova cattedrale di Savona. Distrutto da un incendio nel 1650 e ricostruito nel XVIII secolo, fu definitivamente espropriato e demolito nel XIX secolo. Venne infine riedificato nelle forme e nel luogo attuali, tra il 1888 e il 1890 su progetto dei savonesi Giuseppe Cortese e Nicol\u00f2 Campora. La struttura \u00e8 a navata unica. Nell'abside spicca la pala di Paolo Gerolamo Brusco raffigurante \"san Giovanni Battista e il Cristo al limbo\". Lungo le pareti si possono ammirare 10 delle 12 tele ovali originarie sulla vita del Battista, dipinte da Giovanni Agostino Ratti nel 1745. Di Antonio Brilla sono invece le statue sulla facciata esterna e un crocefisso ligneo. L'oratorio ospita ben 4 \"casse\" della Processione del Venerd\u00ec santo di Savona: \"La Promessa del Redentore\" di Filippo Martinengo del 1777, \"Ges\u00f9 legato alla colonna\" di ignoto autore del 1720 circa, l'\"Orazione nell'orto\" (1728) e \"Cristo spirante\" (1727-1738), entrambe opera di Anton Maria Maragliano e della sua scuola."}
{"id": "2186923", "revid": "12405", "url": "https://it.wikipedia.org/wiki?curid=2186923", "title": "Nord Ovest", "text": ""}
{"id": "2186924", "revid": "287204", "url": "https://it.wikipedia.org/wiki?curid=2186924", "title": "Essexite", "text": "L'essexite \u00e8 una roccia magmatica intrusiva, considerata una variet\u00e0 di monzodiorite o monzogabbro, leggermente sottosatura in silice e contenente nefelina (entra nel campo 9' del diagramma QAPF). Il termine quindi \u00e8 un sinonimo di nefelin-monzogabbro e nefelin-monzodiorite. \u00c8 una roccia con tessitura faneritica, da equigranulare a porfirica e grana media. Il colore \u00e8 generalmente grigio scuro.\nL'essexite si trova in ambienti ipoabissali e pi\u00f9 raramente in blocchi all'interno di colate laviche.\nEtimologia.\nIl nome, coniato da Sears J.H. nel 1891, viene da Essex, una contea del Massachusetts.\nComposizione e variet\u00e0.\nOltre alla nefelina, l'essexite contiene titanaugite, kaersutite e/o biotite e plagioclasio labradoritico prevalente sul K-feldspato (generalmente ortoclasio). La variet\u00e0 con fenocristalli di plagioclasio viene chiamata \"essexite-porfirite\"."}
{"id": "2186928", "revid": "24398", "url": "https://it.wikipedia.org/wiki?curid=2186928", "title": "Ko\u0161tabona", "text": ""}
{"id": "2186932", "revid": "24398", "url": "https://it.wikipedia.org/wiki?curid=2186932", "title": "Kostabona", "text": ""}
{"id": "2186933", "revid": "80598", "url": "https://it.wikipedia.org/wiki?curid=2186933", "title": "Young Lust", "text": "Young Lust \u00e8 una canzone dei Pink Floyd pubblicata nell'album \"The Wall\" nel 1979. Rappresenta una dei pochi pezzi del disco non scritto esclusivamente da Roger Waters.\nComposizione.\n\"Young Lust\" dura circa 3 minuti e 30 secondi ed \u00e8 cantata interamente da David Gilmour, mentre la voce di Roger Waters \u00e8 presente nel coro della canzone.\nLa canzone ha uno stile che riconduce all'hard rock, e per questo si differenzia dal resto del lavoro dei Pink Floyd che ha uno stile decisamente progressivo.\nLa canzone \u00e8 introdotta dal brano Empty Spaces e per tale motivo spesso i due brani vengono confusi come uno solo.\nIl brano termina con la voce di un operatore telefonico che cerca di contattare qualcuno.\nTrama.\nCome le altre canzoni nell'album \"The Wall\", \"Young Lust\" narra una parte della storia di Pink, il protagonista dell'album.\nIl testo ci fa capire che Pink \u00e8 andato negli Stati Uniti ed \u00e8 diventato una rockstar e, di conseguenza, \u00e8 continuamente assalito dalle groupie. La voce dell'operatore telefonico alla fine del brano ci indica che il rapporto tra Pink e la moglie sta andando verso la rovina. A questo punto il protagonista perde la ragione.\nIl dialogo con l'operatore fu registrato da Roger Waters, che chiam\u00f2 da Los Angeles il suo vicino di casa a Londra. La registrazione fu fatta all'insaputa dell'operatore.\nVersione video.\nAlcune groupie seducono le guardie di Pink, per entrare nell'edificio dove la rockstar sta tenendo una festa. Una delle ragazze che recitano la parte delle groupie \u00e8 Joanne Whalley.\nRiuscite nel loro intento, le ragazze entrano alla festa. Una di loro va a chiedere a Pink l'autografo, ma lui entra nella sua roulotte e la ragazza lo segue.\nLa scena di Pink che chiama la moglie fu inserita, nel film \"Pink Floyd The Wall\", alla fine del brano \"Mother\", quindi prima di \"Young Lust\". Questo rende la storia del film leggermente differente da quella raccontata nell'album. Infatti, mentre nel disco Pink tradisce la moglie prima di sapere che anche lei lo tradiva, nel film lui invita la groupie a seguirlo perch\u00e9 ormai sa del tradimento della moglie.\nCuriosit\u00e0.\nNel 1989, gli Aerosmith hanno pubblicato una traccia dal titolo omonimo come apertura del loro album \"Pump\", che per\u00f2 non ha niente a che vedere con la canzone contenuta in \"The Wall\"."}
{"id": "2186935", "revid": "666668", "url": "https://it.wikipedia.org/wiki?curid=2186935", "title": "FK Doro\u017enyk", "text": "Il FK Doro\u017enyk (in russo \u0424\u041a \u0414\u043e\u0440\u043e\u0436\u043d\u0438\u043a), meglio noto come Doro\u017enyk Minsk, \u00e8 un club bielorusso di calcio a 5 con sede a Minsk.\nStoria.\nLa societ\u00e0 fu fondata nel 1998 a Fanipal' con il nome di Monolit ma gi\u00e0 nel 2004 si trasfer\u00ec nella capitale. Gioca nella prima lega del Campionato bielorusso di calcio a 5 ed \u00e8 il club pi\u00f9 titolato di Bielorussia avendo vinto sei titoli nazionali e altrettante coppe di Bielorussia. In campo internazionale il Doro\u017enyk ha ottenuto buoni risultati; nella stagione 2004-05 ha raggiunto il turno \u00e9lite della Coppa UEFA."}
{"id": "2186940", "revid": "1543377", "url": "https://it.wikipedia.org/wiki?curid=2186940", "title": "Bernardo de Iturriaza", "text": "Biografia.\nStudi\u00f2 legge presso l'Universit\u00e0 di Alcal\u00e1, specializzandosi sia in campo civile che canonico. Prosegu\u00ec gli studi universitari anche dopo la laurea. Dopo alcuni anni fu nominato presidente del \"digesto y decretales\" (Digesto e Decretale).\nIn seguito lavor\u00f2 presso l'Audiencia di Lima. Nel 1647 fu nominato \"alcalde\" per la legge penale, e nel 1652 divenne \"oidor\" (giudice dell'Audiencia). Fece carriera fino al grado di \"decano\" (presidente) dell'Audiencia stessa.\nNel periodo intercorso tra la morte del vicer\u00e9 Diego de Benavides y de la Cueva nel 1666 e l'arrivo del sostituto, Pedro Antonio Fern\u00e1ndez de Castro, l'anno successivo, Iturriaza funse da governatore (vicer\u00e9 ad interim) del Peru'. Per la precisione il periodo fu compreso tra il marzo del 1666 ed il novembre del 1667. Ebbe lo stesso incarico nel dicembre del 1672 (morte di Fern\u00e1ndez de Castro) e l'agosto del 1674 (arrivo di Baltasar de la Cueva Enr\u00edquez).\nIturriaza mor\u00ec a Lima nel 1678."}
{"id": "2186944", "revid": "33277", "url": "https://it.wikipedia.org/wiki?curid=2186944", "title": "Salesiane", "text": "Salesiane \u00e8 il nome con cui vengono indicati i membri di numerosi istituti religiosi femminili:"}
{"id": "2186947", "revid": "281901", "url": "https://it.wikipedia.org/wiki?curid=2186947", "title": "Triglie", "text": ""}
{"id": "2186948", "revid": "729019", "url": "https://it.wikipedia.org/wiki?curid=2186948", "title": "Storytelling management", "text": "Lo storytelling management \u00e8 una disciplina che applica i principi della narrazione all'impresa, generando cartacei, digitali e relazionali che possono essere applicati a diverse aree o funzioni aziendali.\nDescrizione.\nLo \"storytelling aziendale\" \u00e8 denominato anche \"storytelling strategico\" perch\u00e9 fonde contenuti narrativi con strategie di \"marketing\" e \"SEO\", ovvero la capacit\u00e0 di ottimizzare la \"SERP\" e il \"Brand Awareness\" \"online\" e \"offline\".\nDiffusione.\nNegli Stati Uniti, e in alcune zone europee, lo \"storytelling\" \u00e8 decisamente sviluppato. Le campagne elettorali da Bill Clinton a Barack Obama ne hanno fatto ampio uso.\nIn Italia il dibattito \u00e8 ancora allo stato nascente, sia da un punto di vista teorico che applicativo in campo aziendale, anche se nel settore pubblicitario televisivo l'approccio \u00e8 sistematicamente adoperato, visto che ormai tutti gli \"spot\" sfruttano \"format narrativi\"."}
{"id": "2186952", "revid": "767487", "url": "https://it.wikipedia.org/wiki?curid=2186952", "title": "Steve Harwell", "text": "Ha formato gli Smash Mouth nel 1994 con Greg Camp, Kevin Coleman e Paul De Lisle. Precedentemente era un rapper in un gruppo chiamato F.O.S.\nHarwell ha partecipato a molti show televisivi e programmi in radio, come la comparsa nel film Rat Race.\nHarwell ha accreditato come influenze musicali Van Halen, The Waterboys e Elvis Presley.\nNel 2001 il cantante ha subito un grave lutto con la scomparsa del figlio di soli 6 mesi per leucemia.\n\u00c8 stato presente come giurato in \"Ballando con le stelle\" il 30 aprile 2011, in sostituzione di Lamberto Sposini."}
{"id": "2186953", "revid": "180559", "url": "https://it.wikipedia.org/wiki?curid=2186953", "title": "Coppa Italia di pallacanestro maschile 2009", "text": "La Coppa Italia di pallacanestro maschile 2009, denominata \"TIM CUP Final Eight\" per ragioni di sponsorizzazione, si \u00e8 svolta tra il 19 ed il 22 febbraio 2009 presso il FuturShow Station di Casalecchio di Reno. \u00c8 stato infatti firmato un accordo tra la squadra della Virtus Bologna e la Lega Basket per l'organizzazione del torneo.\nSquadre.\nLe squadre qualificate sono le prime otto classificate al termine del girone di andata della Serie A 2008-2009. Le prime 4 squadre in classifica sono state considerate teste di serie senza possibilit\u00e0 di scontrarsi al primo turno, mentre le altre (5\u00ba-8\u00ba posto) sono state abbinate alle teste di serie per sorteggio:"}
{"id": "2186958", "revid": "110157", "url": "https://it.wikipedia.org/wiki?curid=2186958", "title": "Milking the Sacred Cow", "text": "Milking the Sacred Cow \u00e8 un greatest hits del gruppo hardcore punk di San Francisco Dead Kennedys pubblicato nell'ottobre del 2007. Contiene brani provenienti da tutti gli album in studio della band, escluso l'ultimo, \"Bedtime for Democracy\". Inoltre contiene due tracce live, \"Soup Is Good Food\" e \"Jock-O-Rama\", contenute nell'album \"Frankenchrist\"."}
{"id": "2186961", "revid": "767487", "url": "https://it.wikipedia.org/wiki?curid=2186961", "title": "Le due strade", "text": "Le due strade (\"Manhattan Melodrama\") \u00e8 un film del 1934 diretto da W. S. Van Dyke.\nTrama.\nIl film si apre in data 15 giugno 1904 e mostra l'affondamento della nave \"PS General Slocum\". Dalla tragedia si salvano pochissime persone, tra cui anche due giovani, Blackie Gallagher e Jim Wade, che nel disastro hanno perso i genitori e che sono sopravvissuti grazie all'intervento miracoloso di un giovane prete. I due giovani vengono presi in affidamento da Poppa Rosen, un russo di origini ebraiche che ha perso il figlio nell'incidente della Slocum. Rosen viene ucciso accidentalmente da un poliziotto a cavallo in una manifestazione comunista cui fa capo Leon Trotsky.\nGli anni passano e i due sono ormai come fratelli, ma sono profondamente diversi: Jim \u00e8 appassionato dallo studio, fa ogni sorta di lavoro per pagarsi gli studi sognando di diventare avvocato, mentre Blackie \u00e8 un delinquente di periferia, attaccabrighe, irascibile, col vizio del gioco d'azzardo e del racket. Le strade dei due giovani subiscono un brusco cambiamento, Jim si arruola nella polizia ed \u00e8 il braccio destro del procuratore distrettuale, mentre Blackie, con i soldi guadagnati dal racket, apre insieme ai suoi compari criminali un casin\u00f2 che gli frutta denaro ogni giorno. Blackie \u00e8 fidanzato con Eleanor, una ragazza tranquilla senza troppi vizi, che per\u00f2 non sopporta lo stile di vita del suo compagno, soprattutto perch\u00e9 pensa agli affari e la trascura, e per questo inizia a considerare di lasciarlo.\nJim e Blackie si vedono sempre meno, ma una sera si incontrano casualmente al Cotton Club, Blackie discute con Eleanor del loro futuro ma per un imprevisto deve abbandonarla promettendo di tornare il prima possibile. Passano le ore ma Blackie non si fa vivo, quindi Jim fa la conoscenza di Eleanor e si offre di accompagnarla a casa. Quando Blackie torna a casa della donna si apre un'accesa conversazione: Eleanor propone a Blackie di cambiare vita se vuole continuare il rapporto ma, al rifiuto di Blackie, ella gli comunica intristita e delusa che ha deciso di troncare la storia.\nQualche tempo dopo, Blackie e il suo compagno d'affari Spud uccidono un uomo che non ha versato la somma mensile di denaro richiesta, ma nel luogo dell'uccisione Spud lascia il soprabito di Jim preso da casa di Eleanor. La procura indaga quindi su Jim e il suo possibile coinvolgimento, ma Blackie riesce a salvare l'amico affidandosi alle sue conoscenze. Jim ricambia il favore annunciandogli che presto la polizia avvier\u00e0 un'operazione su larga scala volta a togliere il crimine dalle periferie e che quindi Blackie per alcuni giorni non dovr\u00e0 farsi trovare in determinate zone.\nPassano alcuni mesi, Jim ed Eleanor si sono sposati e convivono felicemente, Blackie non \u00e8 turbato anz\u00ec \u00e8 felice che la sua ex abbia trovato l'uomo giusto, ma anche lui si \u00e8 trovato una nuova compagna. Intanto Jim ha acquisito molto potere e sta correndo per la carica da sindaco di New York. Un giorno, durante una corsa di cavalli, Blackie incontra Eleanor e stupito del fatto che la donna si trovi in un posto come quello intuisce che c'\u00e8 qualcosa che non va. La storia \u00e8 molto complicata, un dipendente di Jim, Mr. Snow, \u00e8 riuscito in qualche modo a scoprire che Blackie \u00e8 amico del possibile futuro sindaco e che tempo addietro copr\u00ec un omicidio cui era indiziato Blackie e che sta minacciando l'uomo di rivelare tutto cos\u00ec da rovinargli la carriera.\nBlackie \u00e8 pronto a difendere l'amico fino alla fine, e uccide Mr. Snow nei bagni del Madison Square Garden. Poich\u00e9 molti testimoni hanno incastrato il protagonista, Blackie viene arrestato e condannato a morte per omicidio volontario. Contemporaneamente, Jim \u00e8 stato eletto sindaco e prima dell'esecuzione tiene un discorso privato con Blackie, l'amico \u00e8 disposto a commutare la condanna se non scagionarlo, ma Blackie non vuole che l'amico rigetti i suoi solidi principi prima d'ora sempre rispettati. D'altra parte Eleanor \u00e8 turbata all'avvicinarsi dell'esecuzione e chiede a Jim di fare tutto il possibile anche contro il volere dell'amico, anche se a malincuore Jim capisce che Blackie ha fatto la sua scelta e sarebbe inutile fare qualsiasi cosa.\nIl giorno dell'esecuzione, Blackie viene trasferito al carcere di massima sicurezza Sing Sing, e proprio qui incontra il prete che anni or sono gli salv\u00f2 la vita, parlando con lui prima di essere messo sulla sedia elettrica si dispiace di aver scelto la strada sbagliata ma che piangere su ci\u00f2 che si \u00e8 fatto \u00e8 inutile ora. Alcuni giorni dopo l'esecuzione di Blackie, Jim contatta Eleanor promettendole d'ora in poi di farle fare la vita che ha sempre sognato, dimettendosi dalla carica di sindaco, tornando a fare una vita normale.\nProduzione.\nIl film fu prodotto con una discreta spesa sufficiente a coprire il breve periodo di lavorazione, e il suo inaspettato successo caratterizz\u00f2 la carriera di Myrna Loy e William Powell.\nIl protagonista Clark Gable fu oggetto di critiche positive per la sua solita e realistica interpretazione, tuttavia si candid\u00f2 ai Premi Oscar per il suo ruolo in \"La tragedia del Bounty\", uscito contemporaneamente a \"Manhattan Melodrama\".\nLo sceneggiatore Arthur Caesar vinse il premio Oscar al miglior soggetto alle premiazioni del 1935 venendo molto acclamato.\nIl film \u00e8 entrato - si pu\u00f2 dire - nella storia del cinema per via della morte di John Dillinger, un rapinatore di banche attivo durante la grande depressione che insieme alla compagna aspettava di vedere il film al \"Biograph Theater\".\nSfruttando la notoriet\u00e0 dell'uccisione, la Metro-Goldwyn-Mayer fece leva sui media per pubblicizzare il film. L'unico membro del cast a opporsi a questa scelta fu Myrna Loy."}
{"id": "2186963", "revid": "147575", "url": "https://it.wikipedia.org/wiki?curid=2186963", "title": "Manhattan Melodrama", "text": ""}
{"id": "2186967", "revid": "709565", "url": "https://it.wikipedia.org/wiki?curid=2186967", "title": "Taratabong", "text": "Taratabong! Il Mondo dei Musicilli \u00e8 un cartone animato prodotto e realizzato dallo studio italiano Toposodo, basato su un'idea di Marco Bigliazzi e Fabrizio Bondi, e distribuito nel mondo dalla francese Mediatoon. In Italia \u00e8 trasmesso da Raitre ed \u00e8 destinato a bambini dai 2 ai 4 anni.\n\"Taratabong \u00e8 il Mondo dei Musicilli\", creaturine musicali, o meglio strumenti musicali animati. In effetti la serie \u00e8 incentrata sul mondo dei suoni e della musica: tra i protagonisti ci sono Truby, la piccola tromba, Rullo, il tamburo rullante, Bone, il trombone, Granca, la grancassa, Pino, il piccolo piano, e Maestro Nomo, il metronomo.\nLe musiche sono di Patrizio Fariselli, che ha dato la voce al borbottante Maestro Nomo.\nLa voce del narratore \u00e8 invece di Mario Cordova.\nA partire dall'autunno 2011 la serie viene trasmessa su Rai YoYo.\nNegli Stati Uniti \u00e8 stata diffusa su Netflix.\nRiconoscimenti.\nTaratabong ha vinto il Pulcinella Award del festival Cartoons on the Bay 2009 come miglior serie preschool dell'anno."}
{"id": "2186968", "revid": "1498232", "url": "https://it.wikipedia.org/wiki?curid=2186968", "title": "Canon EOS 5D Mark II", "text": "La EOS 5D Mark II \u00e8 una macchina fotografica reflex digitale (DSLR) professionale da 21,1 megapixel prodotta da Canon. Successiva alla EOS 5D, fu annunciata il 17 settembre 2008. Rispetto alla 5D presenta numerose innovazioni tra cui: la risoluzione quasi raddoppiata, il mirino con copertura al 98%, la tropicalizzazione e la possibilit\u00e0 di girare filmati in Full HD.\nIl 2 marzo 2012, Canon ha annunciato il modello successivo, la Canon EOS 5D Mark III.\nNuove caratteristiche.\nLa 5D Mark II \u00e8 la prima macchina fotografica della serie EOS ad essere provvista di funzioni per la registrazione del video. \u00c8 possibile effettuare fotografie durante la ripresa video (nel momento in cui si effettua uno scatto, nel video viene registrato un fermoimmagine della durata di circa 2 secondi).\nLa batteria agli ioni di litio della 5D Mark II (LP-E6) ha una capacit\u00e0 di 1800 mAh. La stessa batteria contiene un microprocessore con codice identificativo atto a riportare lo stato di carica e le condizioni della batteria sul display della macchina fotografica. Il \"battery info\" della 5D Mark II \u00e8 in grado di leggere contemporaneamente lo stato di ben 6 batterie.\nRegistrazione video.\nLa 5D Mark II \u00e8 la prima DSLR dotata di modalit\u00e0 di registrazione video a risoluzione 1080p, la seconda in assoluto a registrare filmati dopo la Nikon D90 che per\u00f2 non supera la risoluzione 720p. I filmati possono raggiungere la dimensione massima di 4 GB, approssimativamente 12 minuti in 16:9 HD (1920x1080) o 24 minuti in 4:3 SD (640x480). Alla base di questi limiti sta la massima dimensione (per ogni file) supportata dal filesystem FAT32 usato nelle Compact Flash. Esiste inoltre un limite temporale assoluto per singolo video di 29 minuti e 59 secondi. Le registrazioni vengono effettuate in formato Quicktime MOV con compressione video H.264/MPG-4 e audio PCM non compresso. I bitrate sono approssimativamente di 38 e 17 megabit/s rispettivamente per la modalit\u00e0 HD ed SD. Il microfono incorporato \u00e8 mono, ma \u00e8 supportato l'audio stereo tramite microfono esterno collegato all'entrata jack audio.\nIn una intervista apparsa sul sito Dpreview, il sig.Masaya Maeda, \"Director and Chief Executive of Image Communication Products Operations\" di Canon, alla domanda se ci fossero problemi di surriscaldamento nel girare lunghi filmati (e quindi nell'uso per lungo tempo del sensore, come nel live-view) ha risposto che non hanno questo problema perch\u00e9 nei nuovi sensori il consumo di energia \u00e8 molto basso ed in particolar modo non impatta sugli scatti anche dopo un uso intensivo del sensore per i filmati.\nIl 27 maggio 2009 \u00e8 stato distribuito un firmware per permettere la gestione in manuale della macchina, anche per i video; valori selezionabili: diaframma, ISO (Auto, 100-6400 e H1), tempo di esposizione (da 30 secondi a 1/4000 di secondo).\nCollegamento GPS.\nLa macchina fotografica non \u00e8 dotata di un sistema GPS interno. Ad essa per\u00f2 pu\u00f2 essere collegato l'accessorio WFT-E4. Al trasmettitore dati WFT-E4 pu\u00f2 essere collegato un ricevitore GPS di Dawntech, per contrassegnare ogni file con le coordinate geografiche. Tali coordinate sono salvate nei dati Exif delle immagini.\nProblemi.\nI primi acquirenti della macchina fotografica riportarono la presenza di pixel neri nelle situazioni di elevato contrasto. Agli inizi del 2009 la casa madre distribu\u00ec un aggiornamento per il firmware (v. 1.0.7) al fine di correggere il problema."}
{"id": "2186973", "revid": "767487", "url": "https://it.wikipedia.org/wiki?curid=2186973", "title": "Abisso di Trebiciano", "text": "L'abisso di Trebiciano (\"Jama Labodnica\" in sloveno) si trova nel comune di Trieste, a circa un chilometro e mezzo dall'abitato del quartiere di Trebiciano, sul Carso triestino, ed \u00e8 identificata dal numero 3 del Catasto Regionale delle Grotte del Friuli Venezia Giulia.\n\u00c8 una delle grotte pi\u00f9 note della zona; non per le sue concrezioni, che anzi sono modeste, ma per la sua conformazione, le sue caratteristiche e la sua storia.\nConformazione.\nLa grotta \u00e8 costituita da una lunga serie di pozzi di profondit\u00e0 variabile che si susseguono sino a sbucare su un enorme ammasso di sabbia, che si trova all'interno di una gigantesca caverna sul cui fondo scorre il Timavo, il fiume sotterraneo che si inabissa nelle Grotte di San Canziano per poi riaffiorare e sfociare nel golfo di Trieste a San Giovanni di Duino.\nIl livello a cui si trova il fiume in condizioni normali \u00e8 a 12 m s.l.m., ma a ben 329 metri al disotto della superficie, e per questa sua caratteristica la grotta ha detenuto per lunghi decenni, sino al 1925, il record della grotta pi\u00f9 profonda conosciuta al mondo.\nStoria.\nLa grotta fu esplorata la prima volta nel 1841 da Anton Frederick Lindner, nel corso delle ricerche sul corso ipogeo del Timavo, che si sperava di poter sfruttare per l'approvvigionamento idrico della citt\u00e0 di Trieste.\nIl Timavo fu trovato, e numerose esplorazioni e studi si susseguirono negli anni da parte di molteplici esperti, ma i vari progetti che furono approntati per la captazione delle acque ed il loro inoltro nella rete idrica cittadina si rivelarono troppo costosi, per cui non vennero mai realizzati.\nAl Lindner \u00e8 stata intitolata la caverna sul fondo della grotta.\nAttrezzatura.\nPer permettere questi studi idrogeologici, oltre all'allargamento delle strettoie ed alla disostruzione dei pozzi, la grotta venne attrezzata con scale di legno e pianerottoli, una prima volta nel 1842, e poi successivamente riadattati nel 1913. Nel 1983 le scale di legno, ormai fradicie, sono state sostituite con scale in metallo, a cura della Societ\u00e0 Adriatica di Speleologia, societ\u00e0 che dal 1974 gestisce la grotta, in modo da permettere la discesa senza doversi portare appresso ingombranti attrezzature. Le scale sono affiancate da una fune di sicurezza, costituendo cos\u00ec quella che in alpinismo viene chiamata una \"ferrata\".\nNella grotta sono sistemate anche attrezzature per la rilevazione di dati sulla grotta e sul Timavo, che poi vengono trasmessi in superficie ad una stazione esterna poco distante.\nVisita.\nL'ingresso della grotta si trova sul fianco di una dolina, ed \u00e8 protetta da una piccola costruzione.\nLa grotta \u00e8 visitabile gratuitamente ogni prima domenica del mese, previo preavviso, ma vista la conformazione della grotta la visita \u00e8 riservata solamente a speleologi esperti (non \u00e8 cio\u00e8 una grotta turistica)."}
{"id": "2186974", "revid": "124128678", "url": "https://it.wikipedia.org/wiki?curid=2186974", "title": "Jobber", "text": "Nella mondo del wrestling professionistico, il termine jobber indica un wrestler di basso livello e di poca visibilit\u00e0 che ha il compito di affrontare un lottatore di pi\u00f9 alto rango per essere facilmente sconfitto; un \"jobber\" pu\u00f2 essere utilizzato anche per aumentare la notoriet\u00e0 di un wrestler emergente, soprattutto quando si tratta di un \"big man\", al fine di mostrarne la potenza.\nIl termine \"jobber\" deriva dall'inglese \"job\" (in italiano \"lavoro\"), con l'accezione di \"dirt job\" (\"lavoro sporco\"); infatti un \"jobber\" \u00e8 un wrestler a cui tocca il compito pi\u00f9 duro e meno remunerativo, ovvero quello di perdere senza mai essere lontanamente all'altezza dell'avversario. \nSoprattutto negli anni ottanta e novanta, i jobber sconfitti venivano sottoposti a vere e proprie umiliazioni pubbliche: Jake Roberts era solito adagiare il proprio serpente sul corpo degli avversari una volta sconfitti; Brutus Beefcake tagliava malamente i capelli agli avversari o li rasava a zero; Big Boss Man li ammanettava alle corde del ring e li colpiva con il manganello; Ted DiBiase gli infilava in bocca delle banconote; Lex Luger, durante la sua gimmick da \"narcisista\", li prendeva per i capelli costringendoli a guardarsi allo specchio; gli Islanders sputavano pezzi di frutta (solitamente ananas) sul petto degli avversari a terra, e cos\u00ec via. Alcuni jobber come Trent Knight, Cougar Jay, Tim Parker, Reno Riggins, Tommy Angel, Bob Emory, Ricky Nelson, Curtis Thompson, Mulkey Brothers, Kenny Kendall, Red Tyler, Eddie Jackie, tra gli altri, acquisirono notoriet\u00e0 proprio in virt\u00f9 delle umiliazioni da loro patite, e i fan si aspettavano di vederli umiliati dopo ogni match. Jake \"The Snake\" Roberts ficc\u00f2 le teste di Bob Emory e Trent Knight dentro il sacco del suo serpente; Dick Murdoch colp\u00ec Emory in testa con un pezzo di legno e poi gli sput\u00f2 in faccia; Reno Riggins una volta fu costretto a vestirsi da donna. Pi\u00f9 recentemente la pratica di umiliare i jobber \u00e8 stata rispolverata da Boogeyman che li ricopre di vermi una volta esanimi al tappeto."}
{"id": "2186977", "revid": "165042", "url": "https://it.wikipedia.org/wiki?curid=2186977", "title": "Grotta di Trebiciano", "text": ""}
{"id": "2186988", "revid": "767487", "url": "https://it.wikipedia.org/wiki?curid=2186988", "title": "Carlo B\u00f6cklin", "text": "Figlio del famoso artista Arnold, fu anch'egli discreto artista ed i suoi dipinti sono presenti in varie collezioni europee e americane. La sua arte fu influenzata da quella del padre, dei lavori del quale esegu\u00ec anche copie."}
{"id": "2186995", "revid": "1322647", "url": "https://it.wikipedia.org/wiki?curid=2186995", "title": "Anton Bachschmidt", "text": "Biografia.\nBachschmidt discendeva da una famiglia di musicisti originaria di Traunstein che emigrarono a Melk nel tardo Seicento. Era figlio di Johann Michael, \"thurnermeister\", direttore della musica strumentale di Melk (occupazione gi\u00e0 tenuta dal nonno Urban Bachschmidt, 1659-1712), e di Elisabeth Eder. Dopo la morte del padre, avvenuta il 17 febbraio 1730, la madre si rispos\u00f2 con Josef Blaimschauer, il quale succedette a J.M. Bachschmidt nella posizione di \"thurnermeister\".\nAnton fu educato presso il collegio di Melk, dove ricevette anche lezioni di violino, flauto, trombone e tastiera. Dopo essersi musicalmente formato, dal luglio del 1751 al maggio del 1753 assunse la direzione della musica strumentale nel collegio e contemporaneamente fu occupato come guardiano del campanile di Melk. Successivamente intraprese un breve viaggio come virtuoso: probabilmente fu attivo presso W\u00fcrzburg o Wurzabach.\nIl 17 settembre 1753 chiese al principe vescovo di Eichst\u00e4tt, Johann Anton II von Freyberg, di poter entrare al suo servizio come musicista di corte; con un decreto del giorno seguente fu dunque assunto come violinista, flautista, trombonista e contrabbassista con uno stipendio di 200 fiorini che poco dopo, il 6 marzo 1755, fu portato a 230 fiorini. Nel 1766, in occasione di una sua visita nella natale Melk, si esib\u00ec presso la chiesa del collegio locale in un concerto per violino e altre composizioni che gli fruttarono un grande successo. Il 15 marzo 1768 fu elevato a \"konzermeister\" (maestro dei concerti) e infine il 24 luglio 1773 divenne \"kapellmeister\" (maestro di cappella) con uno stipendio di 500 fiorini, succedendo cos\u00ec a Hieronymus Mango, il quale aveva lo stesso anno lasciato vacante la posizione per tornare a Roma.\nIl 3 agosto 1786 all'et\u00e0 di 44 anni mor\u00ec la sua prima moglie Katharina, ma gi\u00e0 il 9 settembre dello stesso anno Bachschmidt si rispos\u00f2 con la ventiseienne Maria Walburga Adam. Nel 1793 gli venne conferito un aumento di 50 fiorini. Uno scritto riporta che in et\u00e0 avanzata egli perse la vista, ma ci\u00f2 non \u00e8 comprovato da nessun documento. suo figlio Philipp Jakob \u00e8 venuto dal suo secondo matrimonio.\nspos\u00f2 Johanna Elisabetha Dommler di Kaufbeuren. Ebbe due figli, un figlio Friedrich e una figlia Dorothea.\nDorothea emigr\u00f2 nell'Ungheria asburgica con suo marito.\nLa prole torn\u00f2 in Germania nel 1944. \nConsiderazioni sull'artista.\nBachschmidt appartiene alla schiera di quei maestri minori i quali, dotati di bravura artigianale e di grande diligenza, impressero la prassi musicale nella Baviera del XVIII secolo. Nonostante nei suoi lavori sacri egli renda talvolta omaggio allo stile polifonico concertante, la gran parte di essi sembrano basarsi sulle antiche maniere.\nNonostante Bachschmidt fosse principalmente noto per i propri lavori chiesastici, egli scrisse anche diversi lavori teatrali. Il cambiamento dal dramma scolastico latino all'opera italiana riflette la chiusura del teatro dei Gesuiti dovuto alla secolarizzazione della citt\u00e0 di Eichst\u00e4tt nel 1773."}
{"id": "2186996", "revid": "287204", "url": "https://it.wikipedia.org/wiki?curid=2186996", "title": "Ibn Ajurrum", "text": ""}
{"id": "2187005", "revid": "767487", "url": "https://it.wikipedia.org/wiki?curid=2187005", "title": "Edmond Faral", "text": "Biografia.\nStudioso di letteratura romanza e letteratura latina medievale, fu \"directeur d'\u00e9tudes\" presso l'\u00c9cole pratique des hautes \u00e9tudes nel 1920 e successivamente titolare della cattedra di \"Litt\u00e9rature latine au Moyen \u00c2ge\" del Coll\u00e8ge de France dal 1925 al 1954; dal 1937 al 1955 fu inoltre amministratore del \"Coll\u00e8ge\".\n\u00c8 autore di numerosi studi di importanza decisiva e tuttora imprescindibili per la storia delle tradizioni letterarie europee; si ricordano in particolare il lavoro su \"Les Arts po\u00e9tiques du XIIe et du XIIIe si\u00e8cle. Recherches et documents sur la technique litt\u00e9raire du Moyen Age\" (Paris, 1924), le \"Recherches sur les sources latines des contes et romans courtios du Moyen Age\" (Paris, 1913), il volume su \"Les Jongleurs en France au Moyen Age\" (Paris, 1910) e lo studio su \"La Chanson de Roland. Etude et analyse\" (Paris, 1934). Rilevante il contributo di Faral alla discussione sulle origini della pastorella."}
{"id": "2187032", "revid": "439868", "url": "https://it.wikipedia.org/wiki?curid=2187032", "title": "Zambra", "text": "La zambra, anche conosciuta come zambra mora \u00e8 una danza flamenca dei gitani di Granada, che si pensa sia l'evoluzione di danze moresche anteriori. La zambra mora ha certe similitudini con la danza del ventre. Nel linguaggio arabo del Marocco \"zambra\" significa \"festa\".\nLa danza \"zambra\" \u00e8 tipica delle cerimonie nuziali gitane; tuttavia, i gitani la ballano per i turisti nelle grotte e nelle \"Colinas de Sacromonte\" in Andalusia. Si proib\u00ec in Spagna durante un'epoca per essere considerata una danza peccatrice, quando in realt\u00e0 era soltanto sensuale. In tempi moderni \u00e8 stata adottata dai ballerini del flamenco Carmen Amaya, La Chunga, Pilar L\u00f3pez e Puela Lunaris. Si balla a piedi nudi e suonando i cimbalini a dita, con la blusa annodata sotto il busto e l'ampia gonna fissata all'altezza dell'anca con ampie pieghe che permettono di farla fluttuare nell'aria."}
{"id": "2187035", "revid": "21498920", "url": "https://it.wikipedia.org/wiki?curid=2187035", "title": "Variazione solare", "text": ""}
{"id": "2187057", "revid": "110157", "url": "https://it.wikipedia.org/wiki?curid=2187057", "title": "The Devotional Tour", "text": "Il Devotional Tour \u00e8 stato un tour musicale della band elettronica inglese dei Depeche Mode, intrapreso durante il 1993 per promuovere l'ottavo album in studio del gruppo \"Songs of Faith and Devotion\".\nNote.\nAssieme al World Violation Tour \u00e8 l'unico tour dei Depeche Mode in cui sono state eseguite tutte le canzoni dell'album che promuove."}
{"id": "2187058", "revid": "339392", "url": "https://it.wikipedia.org/wiki?curid=2187058", "title": "Vociano", "text": ""}
{"id": "2187059", "revid": "21499307", "url": "https://it.wikipedia.org/wiki?curid=2187059", "title": "Mondadori (casa editrice)", "text": ""}
{"id": "2187071", "revid": "108094007", "url": "https://it.wikipedia.org/wiki?curid=2187071", "title": "Con otro aire", "text": "Con otro aire \u00e8 un album del gruppo musicale spagnolo Chambao, pubblicato nel 2007.\nTracce.\nQuesto CD include anche un DVD contenente un documentario, girato a Marrakech."}
{"id": "2187072", "revid": "729019", "url": "https://it.wikipedia.org/wiki?curid=2187072", "title": "Sayaxch\u00e9", "text": "Sayaxch\u00e9 \u00e8 un comune del Guatemala facente parte del dipartimento di Pet\u00e9n.\nNon si conosce con esattezza chi furono i primi abitanti del luogo, ma l'ipotesi pi\u00f9 accreditata \u00e8 che siano stati alcuni cacciatori e gli ultimi boscaioli della compagnia \"Jamet Sastr\u00e9\" tra il 1874 e il 1880. Il comune venne invece istituito il 4 dicembre 1929."}
{"id": "2187073", "revid": "138230", "url": "https://it.wikipedia.org/wiki?curid=2187073", "title": "Giorno della memoria dedicato alle vittime del terrorismo, interno e internazionale e delle stragi di tale natura", "text": ""}
{"id": "2187084", "revid": "1821847", "url": "https://it.wikipedia.org/wiki?curid=2187084", "title": "Giustino Fortunato (1777-1862)", "text": "Prozio dell'omonimo meridionalista, fu sostenitore della Repubblica Napoletana del 1799, magistrato durante il decennio francese e primo ministro del Regno delle Due Sicilie. Con una lunga carriera nelle pubbliche istituzioni, fu tra le personalit\u00e0 politiche pi\u00f9 in vista dell'Italia meridionale tra inizi e met\u00e0 Ottocento ma anche tra le pi\u00f9 discusse, criticato sia dai reazionari fedeli alla dinastia borbonica sia dai rivoluzionari liberali.\nC'\u00e8 chi lo considera un trasformista che approfitt\u00f2 dei cambiamenti politici per mantenere il proprio status ed il principale artefice della decadenza del Regno delle Due Sicilie ma anche chi lo considera un uomo ingegnoso e pragmatico che tent\u00f2 di andare incontro alle richieste di tutte le frange politiche, fedeli e avverse alla corona, oltre a cercare di mantenere in vita le conquiste civili e ideologiche del suo tempo.\nBiografia.\nInizi e Repubblica Napoletana.\nNato in una famiglia di estrazione borghese, da Cherubino ed Emanuela Pessolano, era secondogenito di quattro figli; suo fratello minore Anselmo, carbonaro, era nonno del Giustino meridionalista. Dopo i primi insegnamenti ricevuti da suo zio Pasquale, dottore in utroque iure, all'et\u00e0 di 17 anni si trasfer\u00ec a Napoli, ove si laure\u00f2 in giurisprudenza, interessandosi anche alle materie scientifiche e filosofiche. Appassionatosi alle idee giacobine, incominci\u00f2 a frequentare associazioni segrete filofrancesi. Fu allievo di Carlo Lauberg e del compaesano Michele Granata e conobbe altri intellettuali come Mario Pagano, Gennaro Serra di Cassano, Ettore Carafa, Emanuele De Deo e Ignazio Ciaia.\nIn seguito insegn\u00f2, anche se per un breve periodo, matematica alla scuola militare della Nunziatella, prendendo il posto del suo mentore Granata. Con la conquista del Regno di Napoli da parte dei francesi, Fortunato ader\u00ec alla Repubblica Napoletana, ottenendo dal neogoverno l'incarico di giudice di pace. Con l'arrivo dell'armata di Fabrizio Ruffo, scese in campo, nella V legione della Guardia Nazionale, contro le truppe sanfediste, scontrandosi sul Ponte della Maddalena.\nDopo la vittoria dei sanfedisti e la conseguente restaurazione borbonica, numerosi repubblicani furono condannati a morte mentre Fortunato fu arrestato e incarcerato nel Castel Sant'Elmo, ma con l'aiuto del patriota Vincenzo Parisi (parente del generale Giuseppe), riusc\u00ec a evadere e si nascose nella sua abitazione di Moliterno. L'anno precedente, Fortunato aveva sposato la nipote del generale Parisi, Raffaella, dalla quale ebbe tre figli: due maschi (morti prematuramente) e una femmina di nome Giulia. Grazie alla pace di Firenze siglata tra i governi francese e borbonico, che prevedeva la grazia per i prigionieri e i ricercati giacobini, rientr\u00f2 a Napoli esercitando la professione di avvocato e riprese a curare gli interessi familiari nelle tenute del Vulture.\nPeriodo napoleonico.\nAgli albori del decennio francese, fu convocato dal nuovo sovrano Giuseppe Bonaparte in veste di impiegato del ministero di polizia (1806), passando poi al ruolo di capo divisione presso il ministero di grazia e giustizia e di intendente della provincia di Napoli (1807). Con l'ascesa al trono di Gioacchino Murat, ricevette incarichi di magistratura: nel 1808, entr\u00f2 nella Gran Corte Criminale come procuratore regio, in seguito fu nominato procuratore generale e nel 1809 divenne relatore al Consiglio di Stato. Accanto all'attivit\u00e0 giudiziaria, si dedic\u00f2 agli studi classici, alla composizione poetica e si impegn\u00f2 nello sviluppo culturale nel regno.\nAssieme a Vincenzo Cuoco e Pietro Napoli-Signorelli, Fortunato ebbe un ruolo di primo piano nella rinascita dell'Accademia Pontaniana, nel 1808, riunendo nella sua residenza napoletana personalit\u00e0 come Vincenzo Monti, Melchiorre Delfico, Giambattista Gagliardi, Teodoro Monticelli, Davide Winspeare, Michele Tenore e Andrea Mustoxidi. Nella prima adunanza, tenutasi il 4 marzo dello stesso anno, Cuoco fu eletto presidente, Fortunato vicepresidente, Napoli-Signorelli segretario.\nIl 4 maggio 1811, grazie al contributo di Fortunato, la sua natia Rionero fu elevata a comune con regio decreto. Il 25 marzo 1813, dedic\u00f2 al re, durante una cerimonia, un poema in ottave da lui scritto e Murat lo decor\u00f2 con l'onorificenza di Cavaliere dell'Ordine reale delle Due Sicilie. Nel 1814, Murat lo invi\u00f2 a Firenze con la mansione di commissario nel dipartimento di polizia del generale Giuseppe Lechi e, nello stesso anno, fu nominato dal sovrano francese intendente di Chieti, in sostituzione di Carlo Ungaro, duca di Montejasi, per ripristinare l'ordine nell'Abruzzo Citra, coinvolto nei moti carbonari avvenuti in marzo. Il compito venne portato a termine e Murat, entusiasta, sped\u00ec da Pescara una lettera di elogio a Fortunato, il 9 maggio 1815:\nNel 1815 ebbe la mansione di procuratore generale presso la Corte dei Conti, mantenendo equilibrati i rapporti amministrativi tra Stato e Chiesa. Fu il suo ultimo incarico sotto il decennio francese.\nSeconda restaurazione borbonica.\nDopo la seconda restaurazione, grazie al trattato di Casalanza, fu mantenuto nei ranghi della burocrazia da Ferdinando I, che gli confer\u00ec la nomina di consigliere soprannumerario presso la Corte dei Conti nel 1817 e avvocato generale alla Gran Corte di giustizia nel 1820, ma venne epurato per aver appoggiato in quanto murattiano i moti carbonari costituzionali dello stesso anno. Venne riassunto nuovamente nelle sfere dello Stato dall'allora primo ministro Donato Tommasi nel 1830.\nCon la salita al trono di Ferdinando II, Fortunato, assieme ad altri regi consiglieri come Carlo Filangieri e Francesco Ricciardi, con il beneplacito del ministro di polizia Nicola Intonti, incit\u00f2 il nuovo monarca a una politica pi\u00f9 costituzionale, sul modello francese. Ma il sovrano, preoccupato per i moti del 1831 nell'Italia Centrale e temendo simili tumulti nel suo regno, licenzi\u00f2 Fortunato ed esili\u00f2 Intonti a Vienna, mentre non prese provvedimenti nei confronti di Filangieri e Ricciardi.\nFortunato fu reintegrato dal re nel 1835, il quale lo mand\u00f2 a Palermo con l'incarico di direttore delle finanze. Tornato a Napoli l'anno successivo, divenne procuratore generale alla Corte dei Conti, ministro senza portafoglio (1841) e ministro delle finanze nel 1847 sotto il governo di Giuseppe Ceva Grimaldi di Pietracatella, in sostituzione di Ferdinando Ferri che si era dimesso per l'et\u00e0 avanzata.\nDopo la rivoluzione siciliana del 1848, per riconciliare la societ\u00e0 siciliana alla corona, Fortunato si fece promotore di una petizione (estesa alla Sicilia e a tutto il regno) per abolire lo statuto, in cui le classi politiche e la borghesia venivano convinte dagli agenti di polizia a firmare in cambio di appalti pubblici, abolizioni di tasse, ricompense pecuniarie. L'idea di Fortunato (che suscit\u00f2 la rabbia dei liberali nei suoi confronti) ebbe successo, solo una minoranza di sindaci rifiut\u00f2 di firmare, subendo la destituzione dalle loro cariche e la sorveglianza della polizia. Secondo Raffaele de Cesare, la petizione di Fortunato venne poi distrutta nel 1860 al momento dell'unit\u00e0 d'Italia, poich\u00e9 sarebbe stata poco conciliabile con il plebiscito nazionale. Per decreto del 9 luglio 1848, venne nominato \"Pari del Regno\".\nPresidenza del consiglio.\nDopo i governi costituzionali di Carlo Troya e di Gennaro Spinelli di Cariati, il 7 agosto 1849 Ferdinando II lo nomin\u00f2 primo ministro del Regno delle Due Sicilie, oltrech\u00e9 ministro degli esteri e delle finanze. Per via delle ribellioni del 1848, il mandato di Fortunato inaugur\u00f2 una politica strettamente assolutista e fu il primo dei \"governi del re\", ossia governi composti soprattutto da esecutori passivi degli ordini del sovrano borbonico nell'ultimo decennio del suo regno.\nDurante la sua carica fu ricoperto di onori: insignito del titolo di \"marchese\" il 25 settembre 1850 e decorato con alte onorificenze borboniche e straniere. Accusato, per\u00f2, di remissivit\u00e0 nei confronti del re, venne sempre pi\u00f9 ostracizzato dai liberali come Giuseppe Ricciardi, Giacomo Racioppi, Pier Silvestro Leopardi, Luigi Settembrini e Ferdinando Petruccelli della Gattina. Tuttavia, Fortunato ebbe un ruolo fondamentale nell'assecondare il sovrano riguardo ai provvedimenti di condanna contro i liberali.\nCome primo ministro, Fortunato, anche se succubo del potere monarchico, si distinse in alcuni provvedimenti contrari al volere del sovrano e che gli guadagnarono critiche di anticlericalismo. Infatti, il clero borbonico propose al governo di poter essere svincolato dalle restrizioni e il giornale pontificio \"La Civilt\u00e0 Cattolica\" chiese di non essere sottoposto alla censura preventiva; mentre il re fu favorevole, Fortunato si oppose fermamente. Inoltre, vagheggi\u00f2 sempre l'ordinamento napoleonico del decennio francese ma ci\u00f2 gli procur\u00f2 altri contrasti con i colleghi di governo e con Ferdinando II, che decise di privarlo del ministero delle finanze, lasciandogli solamente la potest\u00e0 del consiglio e degli affari esteri.\nIntervenne in aiuto delle zone colpite dal violento terremoto del Vulture, il 14 agosto 1851, istituendo nei comuni interessati il Consiglio Edilizio ed elargendo migliaia di ducati per le ricostruzioni. La sua posizione politica fu definitivamente compromessa a causa delle lettere del politico inglese William Gladstone il quale, durante un soggiorno a Napoli, denunci\u00f2 le condizioni nelle carceri napoletane come disumane, bollando il governo borbonico col famoso giudizio \"negazione di Dio eretta a sistema di governo\", inviando le lettere all'allora primo ministro inglese George Hamilton Gordon, conte di Aberdeen.\nDimissioni e morte.\nFortunato venne a conoscenza delle dichiarazioni di Gladstone tramite Paolo Ruffo, principe di Castelcicala e ambasciatore del Regno delle due Sicilie a Londra, informato a sua volta da Lord Aberdeen che promise di impedire la pubblicazione delle lettere in caso di ravvedimento da parte del governo napoletano. Fortunato probabilmente prese con leggerezza l'accaduto, non inform\u00f2 il sovrano borbonico e non rispose nemmeno all'avvertimento di Ruffo.\nDopo due mesi, Lord Aberdeen sollecit\u00f2 ancora Ruffo, il quale avvert\u00ec ancora una volta Fortunato ma anche questa volta non ci fu risposta. Ferdinando II, venuto a conoscenza della vicenda, and\u00f2 su tutte le furie e incolp\u00f2 Ruffo di non aver fatto abbastanza per impedire la pubblicazione delle lettere.\nRuffo cerc\u00f2 di evitare di raccontare l'accaduto al re ma dopo aver letto un articolo sul giornale belga \"Indipendence Belge\", in cui veniva visto come il principale responsabile della diffusione delle lettere, si sent\u00ec diffamato e raccont\u00f2 tutta la verit\u00e0 al sovrano. Ferdinando II, furibondo, fece destituire immediatamente Fortunato dal suo incarico e non volle pi\u00f9 riceverlo personalmente.\nSecondo una parte della storiografia revisionista del Risorgimento, la divulgazione delle lettere di Gladstone fu una delle cause determinanti (se non la pi\u00f9 determinante) che portarono al crollo del Regno delle Due Sicilie durante il processo unitario. Dopo le dimissioni (avvenute ai primi del 1852), Fortunato abbandon\u00f2 completamente la politica e assunse l'incarico di presidente della Reale Accademia delle Scienze tra il 1855 e il 1857. Si spense a Napoli il 22 agosto 1862.\nGiudizi storiografici.\nLa figura di Fortunato ha generato le opinioni pi\u00f9 disparate, soprattutto riguardanti la sua linea politica, essendo stato inizialmente un repubblicano giacobino, poi sostenitore del dispotismo illuminato napoleonico e infine ausiliario del regime assoluto e conservatore dei Borbone. Molto duri furono i giudizi dei liberali nei suoi confronti. Settembrini lo defin\u00ec \u00abuna iena insaziabile e feroce\u00bb, Petruccelli della Gattina \u00abun rinnegato della vigilia\u00bb, mentre Ricciardi etichett\u00f2 lui e Filangieri come \u00abbuoni strumenti della tirannide ferdinandea\u00bb. Controverso fu anche l'atteggiamento di Fortunato davanti alle lettere di Gladstone. Secondo quanto riportato da De Cesare, Ferdinando II, conoscendo il suo passato liberale, ebbe il sospetto che Fortunato avesse volutamente evitato di rispondere ai moniti di Ruffo per facilitare la diffusione delle missive. Giacinto de' Sivo, oltre a definirlo un \u00abuomo volente potest\u00e0 ad ogni costo\u00bb, lo addit\u00f2 come \u00abresponsabile di ci\u00f2 che accadde sino alla rivoluzione del 1860\u00bb, e giudizi simili a quelli di de' Sivo vennero espressi da Francesco Emanuele Pinto y Mendoza in \"M\u00e9moires et souvenir de ma vie\" e Carlo De Nicola nel suo \"Diario\".\nLudovico Bianchini sostenne che Fortunato \u00abper mezzo secolo aveva parteggiato per tutti i diversi governi, e ne aveva profittato\u00bb e \u00abaveva pi\u00f9 ingegno e senso pratico che dottrina, niuna fede politica\u00bb. Tuttavia, consider\u00f2 il suo operato volto a \u00abtenere a bada tutti i partiti\u00bb: ai liberali prometteva il ripristino delle Camere una volta ristabilito l'ordine, mentre ai reazionari una migliore organizzazione di governo con ristretta Costituzione o un Consiglio di Stato allargato nelle sue attribuzioni. Lo storico Nicola Santamaria fu invece comprensivo nei confronti di Fortunato e dei suoi coevi:\nNel tentativo di riabilitare la sua immagine, intervenne il pronipote che riusc\u00ec a smontare diverse calunnie, pubblicando documenti di archivio. Tante altre accuse furono rivolte a Fortunato senior. Gennaro Maria Sambiase, duca di Sandonato, sostenne che il patriota Vincenzo d'Errico, in seguito esule, era in forti contrasti con il primo ministro borbonico e quest'ultimo, come intendente di Chieti, fu licenziato da Murat \u00abper poco lodevole amministrazione\u00bb. Fortunato meridionalista sment\u00ec tali dichiarazioni, dimostrando come non ci fu mai alcun contrasto con d'Errico e pubblicando la gi\u00e0 citata lettera di elogio che il sovrano francese invi\u00f2 al prozio. Un'altra accusa fu quella di aver fatto parte del tribunale straordinario nominato da Giuseppe Bonaparte, destinato a giudicare gravi reati contro la sicurezza pubblica. La vicenda si rivel\u00f2 un falso poich\u00e9 il suo nome non compare in nessun decreto del sovrano.\nFortunato senior fu anche vittima di una campagna diffamatoria riguardo alla morte di Murat. Con il ritorno dei Borbone sul trono del Regno di Napoli, Murat, sconfitto nelle ultime guerre napoleoniche e di ritorno con alcuni fedeli per aizzare la popolazione del regno, sbarc\u00f2 in Calabria ma fu catturato e giustiziato da un tribunale militare nominato dal generale Vito Nunziante. Dopo la sua condanna a morte, Fortunato senior venne accusato di tradimento, per avergli teso un agguato assieme a Pietro Colletta attirandolo in Calabria, facendogli credere che il regno fosse pronto a riceverlo e ad acclamarlo. Le accuse si rivelarono prive di fondamento, poich\u00e9 il pronipote pubblic\u00f2 un documento autografato del sovrano conservato nella Biblioteca Nazionale di Firenze, che dimostra come Murat ag\u00ec di propria volont\u00e0 senza essere condizionato da nessuno."}
{"id": "2187085", "revid": "253269", "url": "https://it.wikipedia.org/wiki?curid=2187085", "title": "Pavl\u00edna Po\u0159\u00edzkov\u00e1", "text": "Carriera.\nNata in Cecoslovacchia ma cresciuta dall'et\u00e0 di 3 anni con la nonna a Lund (Svezia), i genitori non erano invece riusciti ad ottenere l'espatrio.\nDopo che un fotografo, suo amico, aveva inviato alcune fotografie della Po\u0159\u00edzkov\u00e1 all'agenzia di moda \"Elite Model Management\", questa si trasfer\u00ec a Parigi, dove inizi\u00f2 la carriera di modella. Dopo pochissimo tempo Pavl\u00edna Po\u0159\u00edzkov\u00e1 apparve sulla copertina di \"Sports Illustrated Swimsuit Issue\" per tre volte a partire dal 1985, su \"Life\" e su \"Playboy\" (non nuda) nel 1987. Apparve nuda invece sulla copertina di \"GQ\" l'anno successivo. Il grande successo \u00e8 testimoniato dalle numerose apparizioni nelle copertine delle pi\u00f9 grandi riviste di moda quali \"Vogue\", \"Elle\", \"Harper's Bazaar\", \"Self\", \"Cosmopolitan\", e \"Glamour\". La Po\u0159\u00edzkov\u00e1 fu anche la testimonial per la campagna pubblicitaria della Diet Sprite.\nNel 1988 la Po\u0159\u00edzkov\u00e1 firm\u00f2 il contratto pi\u00f9 remunerativo, all'epoca, per una modella: sei milioni di dollari dalla ditta di cosmetica Est\u00e9e Lauder Companies, prendendo il posto di Willow Bay. Nel corso della sua carriera, Pavl\u00edna Po\u0159\u00edzkov\u00e1 ha lavorato per Ann Taylor, Anne Klein, Laura Biagiotti, Encore, Escada, Gianni Versace, Maybelline, Mikimoto, Perry Ellis, Revlon e per la casa automobilistica Mercedes-Benz.\nIl debutto al cinema avvenne col film \"Anna\" del 1987, anche se in realt\u00e0 nel 1983 aveva partecipato ad un documentario sul mondo della moda, intitolato \"Portfolio\", e nel 1984 era apparsa nel film \"Covergirl\". La popolarit\u00e0 sul grande schermo si deve al fortunato \"Alibi seducente\" del 1989, con Tom Selleck. Ma soltanto dopo il 1993, anno della nascita del suo primogenito, Pavl\u00edna Po\u0159\u00edzkov\u00e1 si dedic\u00f2 completamente al cinema indipendente, abbandonando il mondo delle sfilate, pur rimanendo comunque attiva nel mondo della moda.\nDal 2008 al 2009 \u00e8 stata giudice nel reality show \"America's Next Top Model\", al posto di Twiggy. Nel 2010 \u00e8 apparsa in un episodio della serie televisiva \"Desperate Housewives\", dove interpretava se stessa. Fra gli altri suoi film si possono citare \"People I Know\", \"Perversioni femminili\", \"Il valzer del pesce freccia\". Ha inoltre pubblicato il romanzo \"A Model Summer\", che racconta le esperienze di una modella quindicenne, e \"The Adventures of Ralphie the Roach\", un libro per bambini.\nVita privata.\n\u00c8 stata sposata dal 1989 fino al 2019 - anno della morte di lui - con il cantante e polistrumentista Ric Ocasek, da cui ha avuto due figli: Jonathan Raven Ocasek nel 1993 e Oliver Orion Ocasek nel 1998. Pavl\u00edna Po\u0159\u00edzkov\u00e1 aveva incontrato Ric Ocasek nel 1984, durante le riprese del videoclip \"Drive\" del gruppo rock statunitense The Cars, nel quale \u00e8 protagonista."}
{"id": "2187086", "revid": "770813", "url": "https://it.wikipedia.org/wiki?curid=2187086", "title": "Aeronautica militare dell'Abcasia", "text": "L'Aeronautica militare abcasa (in inglese: \"Abkhazian Air Force\"), \u00e8 parte integrante delle forze armate della Repubblica abcasa.\nStoria.\nCome altre aeronautiche militari dell'ex Unione Sovietica, viene fondata nel 1992 a seguito del dissolvimento della precedente, acquisendo una piccola parte dell'equipaggiamento bellico disponibile. Nella sua recente storia \u00e8 protagonista di alcune serie di conflitti locali, dalla Guerra georgiano-abcasa parte integrante delle Guerre civili georgiane fino alla pi\u00f9 recente Seconda guerra in Ossezia del Sud del 2008.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2187087", "revid": "2121138", "url": "https://it.wikipedia.org/wiki?curid=2187087", "title": "Campanilleros", "text": "Campanilleros \u00e8 un cante affine al flamenco, \"aflamencado\" e non flamenco. Caratterizzato da una strofa (\"copla\") di sei versi, derivante da canzoni religiose andaluse intonate nei cori di \"Campanilleros\" al \"Rosario de la Aurora\". \nStoria.\nLa descrizione \"aflamencada\" pi\u00f9 antica dei \"campanilleros\" si trova nell'opera di Manuel Torre, sebbene la sua popolarit\u00e0 si deve a La Ni\u00f1a de La Puebla. Altri autori conosciuti sono Juan Varea, e El Agujeta. Oggigiorno pochi provano a cantarli, tra i quali Jos\u00e9 Merc\u00e9, Jos\u00e9 Menese, Roc\u00edo Jurado e Rosa L\u00f3pez."}
{"id": "2187091", "revid": "767487", "url": "https://it.wikipedia.org/wiki?curid=2187091", "title": "In Qontrol", "text": "L'In Qontrol era un evento annuale, che aveva come oggetto la musica hardstyle. Nel 2009 , come nell anno precedente si era svolto ad Amsterdam al RAI il 25 aprile.\nL'In Qontrol, assieme ad altri eventi (come per esempio il Q-base o il Qlimax) \u00e8 organizzato dalla Q-dance, una casa discografica ed un'organizzatrice di eventi (logicamente correlati con questi generi musicali). L'evento essendo annuale attira i fan della musica hardstyle da ogni parte del mondo.\nDj.\nL'In Qontrol vede protagoniste le migliori console hardstyle, hard trance e hardcore internazionali, tra cui molti dj italiani come Technoboy, Tatanka, Daniele Mondello e tanti altri.\nSolitamente sono presenti moltissimi dj (l'anno scorso erano 100 divisi in 12 sale).\nL'ultimo In Qontrol si \u00e8 svolto al Rai di Amsterdam nel 2010,poi la Q-dance ha aperto verso nuovi mondi,da qui il DefQon.1 Australia e il prossimo iQon."}
{"id": "2187107", "revid": "913245", "url": "https://it.wikipedia.org/wiki?curid=2187107", "title": "Ibrahim Camejo", "text": ""}
{"id": "2187109", "revid": "61051", "url": "https://it.wikipedia.org/wiki?curid=2187109", "title": "Abkhazian Air Force", "text": ""}
{"id": "2187112", "revid": "122130534", "url": "https://it.wikipedia.org/wiki?curid=2187112", "title": "Phakt", "text": "Alfa Columbae (\u03b1 Columbae, \u03b1 Col), conosciuta anche con il suo nome tradizionale di Phakt o Phact, \u00e8 la stella pi\u00f9 luminosa della costellazione della Colomba (magnitudine 2,7). Dista 261 anni luce dal sistema solare. Il nome Phakt proviene dall'arabo \"Al-Fakhitah\" e significa \"la colomba\", che si riferisce al nome della costellazione.\nOsservazione.\nSi tratta di una stella situata nell'emisfero celeste australe. La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale, e risulta invisibile pi\u00f9 a nord della latitudine 56\u00b0 N. La sua magnitudine pari a 2,60 le consente di essere scorta con facilit\u00e0 anche dalle aree urbane di moderate dimensioni.\nCaratteristiche fisiche.\nDi colore azzurro e tipo spettrale B7IV, Alfa Columbae \u00e8 una subgigante blu 4,4 volte pi\u00f9 massiccia del Sole, e il suo raggio \u00e8 7 volte superiore, mentre la sua luminosit\u00e0 \u00e8 un migliaio di volte superiore a quella solare.\nAlfa Colombae \u00e8 classificata tra le stelle Be, stelle di classe B in rapida rotazione su se stesse caratterizzate da forti linee d'emissioni dell'idrogeno. \u00c8 inoltre sospettata di essere una variabile Gamma Cassiopeiae."}
{"id": "2187121", "revid": "438678", "url": "https://it.wikipedia.org/wiki?curid=2187121", "title": "La casa che grondava sangue", "text": "La casa che grondava sangue (\"The House That Dripped Blood\") \u00e8 un film del 1971 diretto da Peter Duffell.\nTrama.\nIn seguito alla misteriosa scomparsa di un attore, l'ispettore Holloway di Scotland Yard si reca sul posto per indagare. Incontratosi con gli agenti di polizia e con l'agente immobiliare della villa di campagna da dove \u00e8 sparito l'attore, il detective apprende alcune strane storie occorse ai precedenti occupanti della dimora.\nIl primo episodio racconto riguarda uno scrittore di nome Charles vittima di uno dei protagonisti uscito dai suoi racconti, Dominick. Charles abita con la moglie Alice ed in seguito alle visioni di Dominick, negate dalla moglie stessa, inizier\u00e0 un percorso insieme ad uno psicologo. Dominick non uccider\u00e0 solo lo scrittore ma anche lo psicologo. Dominick si scoprir\u00e0 essere Richard nonch\u00e9 l\u2019amante di Alice con la quale aveva progettato la morte di Charles. Richard arriver\u00e0 ad uccidere anche Alice.\nLa seconda storia concerne due uomini in visita ad un museo delle cere, Philip e Roger. Verranno attratti dalla bellezza di una donna, moglie del proprietario del museo che per preservare la sua bellezza ha deciso di imbalsamarla. Nonostante sia una statua, il proprietario del museo si ingelosisce dinnanzi allo stupore dei clienti nel vederla. Decider\u00e0 di uccidere ed imbalsamare prima Rogers ed in seguito Philip.\nIl terzo racconto vede protagonista Reid, uomo vedovo, trasferitosi nella grande villa insieme alla sua piccola bambina, Jane. Reid decide di estraniarla dal resto del mondo e di educarla a casa tramite Ann. Quest\u2019ultima scoprir\u00e0 che la piccola in realt\u00e0 \u00e8 una strega capace di recar del male, tramite una bambola di cera, al proprio padre. La bambola finir\u00e0 nel camino in preda alle fiamme e questo provocher\u00e0 la morte immediata di Reid.\nIl quarto episodio tratta dell\u2019attore Paul. Questo decide di affittare per un breve periodo la villa, incoraggiato dalla collega Carla, in quanto si trova vicino al luogo delle riprese. Dovr\u00e0 interpretare il ruolo di vampiro e per rendere realistica la scena, decide di recarsi in un negozio dove acquista un mantello, appartenente a Von Hartmann, il proprietario della bottega. Questo, vampiro realmente, finalmente riposer\u00e0 in pace in quanto il mantello \u00e8 passato nelle mani di Paul. Paul se ne render\u00e0 conto molto presto ma verr\u00e0 trasformato in un reale vampiro tramite un morso datogli da Carla, anch\u2019ella vampiro.\nL\u2019ispettore Holloway, appresi i racconti, decide di raggiungere la villa verso mezzanotte ed indagare. Qui trover\u00e0 le bare che ospitano Paul e Carla. Riuscir\u00e0 ad ammazzare Paul tramite un pugnale di legno ma si far\u00e0 uccidere da Carla."}
{"id": "2187130", "revid": "247222", "url": "https://it.wikipedia.org/wiki?curid=2187130", "title": "Songs of Faith", "text": "Songs of Faith \u00e8 l'album di debutto della cantante soul statunitense Aretha Franklin, pubblicato nel giugno del 1956 dalla Checker Records.\nNegli anni successivi l'album fu ripubblicato varie volte e con titoli differenti: \"The Gospel Soul of Aretha Franklin\" (Checker Records, LPS-10009), \"Aretha Gospel\" (dalla Chess Records, anche su CD), \"Sweet Gospel Soul\" (UpFront Records, UPF-200), \"Precious Lord\" (Passport Audio Records, CD-1046), \"You Grow Closer\" (MCA Records, MCAD-11850) quest'ultima pubblicazione contiene un brano aggiunto.\nDescrizione.\nAretha registr\u00f2 l'album all'et\u00e0 di 14 anni insieme al padre alla New Bethel Baptist Church"}
{"id": "2187137", "revid": "264902", "url": "https://it.wikipedia.org/wiki?curid=2187137", "title": "Sigma Sagittarii", "text": "Sigma Sagitarii (\u03c3 Sgr / \u03c3 Sagittarii), conosciuta anche con il nome tradizionale di Nunki, \u00e8 un sistema stellare nella costellazione del Sagittario. Di magnitudine apparente +2,05, \u00e8 la seconda stella pi\u00f9 luminosa della costellazione. Dista 228 anni luce dal sistema solare.\nIl nome moderno Nunki, al contrario della maggior parte dei nomi tradizionali dati alle stelle, non \u00e8 di origine araba, bens\u00ec \u00e8 un nome assiro o babilonese, e sembra derivare dalla \"Tavola delle trenta stelle\", dove veniva identificata come la \"stella della proclamazione del mare\".. Il significato del nome non \u00e8 chiaro, potrebbe anche derivare da Enki, dio Sumero generalmente associato al mare e alle acque. Altri nomi della stella di cui si trova menzione sono \"Sadira\" e \"Pelagus\".\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico, e comunque pi\u00f9 a nord della latitudine 64\u00b0N. La sua magnitudine pari a 2,05 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra giugno e settembre; nell'emisfero sud \u00e8 visibile anche per buona parte della primavera australe, grazie alla declinazione della stella, mentre nell'emisfero nord pu\u00f2 essere osservata limitatamente durante i mesi estivi boreali.\nCaratteristiche.\nNunki ha una magnitudine apparente di +2,1 ed una classe spettrale B3. La luminosit\u00e0 totale di \u03c3 Sgr, compresa la radiazione ultravioletta emessa da una stella cos\u00ec calda, \u00e8 e la massa totale \u00e8 quasi . Il raggio della stella equivale a 5 volte quello del Sole e la temperatura superficiale \u00e8 di . La stella ha un'et\u00e0 di poco pi\u00f9 di 30 milioni di anni, e si trova ancora nella sequenza principale, ma le stelle con questa massa hanno una vita relativamente breve rispetto al Sole, e quella di Nunki si concluder\u00e0 dopo circa 50 milioni di anni.\nNunki pu\u00f2 essere occultata dalla Luna e molto raramente dai pianeti. L'ultima occultazione di Nunki da parte di un pianeta risale al 17 novembre 1981, quando \u00e8 stata occultata da Venere. \u00c8 inoltre stata occultata da Marte\nl'ultima volta il 3 settembre 423 d.C."}
{"id": "2187144", "revid": "1305772", "url": "https://it.wikipedia.org/wiki?curid=2187144", "title": "James Ferguson", "text": ""}
{"id": "2187145", "revid": "48475537", "url": "https://it.wikipedia.org/wiki?curid=2187145", "title": "Edicole", "text": ""}
{"id": "2187146", "revid": "298229", "url": "https://it.wikipedia.org/wiki?curid=2187146", "title": "Nelson \u00c9vora", "text": ""}
{"id": "2187150", "revid": "287204", "url": "https://it.wikipedia.org/wiki?curid=2187150", "title": "Nelson Evora", "text": ""}
{"id": "2187157", "revid": "287204", "url": "https://it.wikipedia.org/wiki?curid=2187157", "title": "Henry Laurens", "text": "Biografia.\nHenry nacque da John e Esther Grasset Laurens a Charleston, nella Carolina del Sud. Suo padre era un sellaio e la sua famiglia arriv\u00f2 nel nuovo continente al seguito dell'emigrazione degli ugonotti in cerca di libert\u00e0 di religione. La sua famiglia fece fortuna e Henry nel 1744 and\u00f2 a Londra dove apprese l'arte del commercio presso un mercante che aveva vissuto a Charleston.\nHenry ritorn\u00f2 a Charleston nel 1747 iniziando un'attivit\u00e0 di import ed export divenendo presto un ricco mercante, commerciante di schiavi e piantatore. Fu l'agente dei proprietari del \"Bunce Island\", una societ\u00e0 britannica di commercio di schiavi sita in Sierra Leone in Africa. Riguardo alle navi di schiavi che arrivavano a Charleston, Laurens pubblicizzava la vendita degli stessi sui giornali, organizzava le aste e percepiva il 10% di commissione sulla somma di ogni schiavo venduto. Egli vendeva gli schiavi ai piantatori di riso ma ne impiegava alcuni nelle sue stesse piantagioni. Il 25 giugno 1750 spos\u00f2 Eleanor Ball, la figlia di un altro ricco piantatore e proprietario di schiavi. La coppia ebbe dodici figli, dei quali otto morirono in tenera et\u00e0 e gli altri acquisirono una posizione importante nel corso della loro vita.\nNel 1772, Henry, cos\u00ec come altri ricchi mercanti statunitensi, inizi\u00f2 ad acquistare grandi estensioni di terreni agricoli. Acquist\u00f2 1.440 ettari a \"Mepkin Abbey\" e successivamente 4.000 ettari, comprendenti una piantagione di riso, sulle coste della Georgia. Mepkin divenne la residenza della famiglia. Nel 1776 egli vendette la sua attivit\u00e0 mercantile e si dedic\u00f2 completamente all'attivit\u00e0 di piantatore.\nCarriera politica.\nLaurens si arruol\u00f2 nella milizia come tutti gli uomini pi\u00f9 robusti del suo tempo. Egli raggiunse il grado di tenente colonnello nella campagna contro i Cherokee (nativi americani) nel 1757-1761. Nel 1757 venne eletto per la prima volta all'Assemblea coloniale e venne poi rieletto ogni anno fino a quando la guerra d'indipendenza non mut\u00f2 l'assemblea con una Convention di Stato come governo ad interim. Non si fece eleggere nell'anno 1773 per recarsi nel Regno Unito al fine di pianificare la sistemazione per l'educazione scolastica dei figli. Venne proposto per il \"Colony's Council\" nel 1764 e nel 1768, ma declin\u00f2 la candidatura entrambe le volte. Nel 1772 si iscrisse alla \"American Philosophical Society\" di Filadelfia, e mantenne una intensa corrispondenza con i suoi membri.\nNell'imminenza della guerra d'indipendenza americana, Laurens, in un primo momento, decise di portare avanti un discorso di riconciliazione con la Corona Britannica, ma a seguito del deteriorarsi della situazione decise di dare completo appoggio alla posizione statunitense. Quando la Carolina del Sud inizi\u00f2 a creare un governo rivoluzionario, egli venne eletto al Congresso Provinciale che si riun\u00ec per la prima volta il 9 gennaio 1775. Fu presidente del \"Committee of Safety\" e presiedette il Congresso dal giugno 1775 a marzo 1776. Quando la Carolina del Sud cre\u00f2 un proprio governo indipendente, egli ne fu vicepresidente dal marzo 1776 al giugno 1777.\nHenry Laurens venne prima nominato delegato al Secondo congresso continentale il 10 gennaio 1777 e ne fece parte fino al 1780. Ne fu presidente dal 1\u00ba novembre 1777 al 9 dicembre 1778.\nNell'autunno del 1779 il Congresso nomin\u00f2 Laurens suo ministro nei Paesi Bassi. Nel 1780 si rec\u00f2 quindi nei Paesi Bassi e negozi\u00f2 con successo il sostegno di quella nazione alla guerra. Nel corso del suo viaggio di ritorno da Amsterdam, la Royal Navy intercett\u00f2 la nave sulla quale viaggiava. Nonostante avesse gettato in mare i documenti di Stato sottoscritti, i britannici scoprirono che aveva trattato un'alleanza militare con i Paesi Bassi e questo fatto fece decidere il Regno Unito a dichiarare guerra ai Paesi Bassi.\nLaurens venne arrestato per alto tradimento, portato nel Regno Unito e imprigionato nella Torre di Londra, (il solo statunitense tenuto prigioniero nella Torre). Ci\u00f2 costitu\u00ec un altro problema tra britannici e statunitensi. Laurens venne considerato un prigioniero di guerra e poich\u00e9 la situazione stava fortemente peggiorando si pens\u00f2 a uno scambio di prigionieri che, d'altronde, erano piuttosto frequenti. Durante la sua prigionia Laurens fu assistito da Richard Oswald, il suo primo socio in affari ed il proprietario principale del \"Bunce Island\". Oswald intervenne in favore di Laurens sul governo britannico. Il 31 dicembre 1781 egli venne finalmente rilasciato, in cambio del generale Charles Cornwallis e ritorn\u00f2 in patria.\nNel 1783 Laurens si rec\u00f2 a Parigi come uno dei commissari incaricati dei negoziati che portarono alla firma del Trattato di Parigi. Non firm\u00f2 la prima versione del trattato ma negozi\u00f2 una seconda versione che risolveva questioni che coinvolgevano i rapporti con Olanda e Spagna. Ironicamente, Richard Oswald, il vecchio socio di Laurens nella tratta degli schiavi, era il plenipotenziario britannico durante i colloqui che portarono alla pace. Laurens si ritir\u00f2 a vita privata nel 1784. Gli venne chiesto di ritornare al Congresso Continentale nel Congresso della confederazione nel 1787, ma declin\u00f2 l'invito. Partecip\u00f2 per\u00f2 alla convenzione di Stato del 1788, nella quale vot\u00f2 l'approvazione della Costituzione degli Stati Uniti.\nUltimi eventi.\nLe forze britanniche incendiarono l'abitazione di Laurens a Mepkin durante la guerra. Quando egli torn\u00f2 nel 1784, la sua famiglia viveva in una dipendenza della casa, in attesa del completamento dei lavori di ricostruzione. Egli visse il resto della sua vita lavorando per ricostituire le 40.000 sterline che gli era costata la guerra. \"(Somma equivalente a circa 3.500.000 dollari al valore del 2000).\" Mor\u00ec a Mepkin, venne cremato e le sue ceneri vennero sotterrate sul posto. Le sue propriet\u00e0 passarono per molte mani, ma una buona parte dei suoi beni esiste ancora ed \u00e8 di propriet\u00e0 di una abbazia trappista.\nLa citt\u00e0 di Laurens ha preso il nome da lui. Il generale Lachlan McIntosh, che lavor\u00f2 alle sue dipendenze come impiegato e divenne poi suo amico intimo, diede il nome di \"Fort Laurens\" a un forte militare in Ohio."}
{"id": "2187162", "revid": "188116", "url": "https://it.wikipedia.org/wiki?curid=2187162", "title": "CAMS", "text": ""}
{"id": "2187168", "revid": "181699", "url": "https://it.wikipedia.org/wiki?curid=2187168", "title": "Tiento", "text": "Il tiento \u00e8 una forma musicale per strumenti solisti somigliante alla fantasia, propria della musica spagnola del secolo XVI.\nStoria e caratteristiche.\nSebbene inizialmente si adott\u00f2 questo nome per composizioni musicali scritte per differenti strumenti come arpa, vihuela, clave o organo, a partire dalla fine del secolo XVII si composero solo \"tientos\" per strumenti a tastiera, specialmente organo.\nSi tratta di una forma musicale che tenta di esplorare le possibilit\u00e0 dello strumento, potendo considerarsi come l'antecessore dello studio, di fatto a volte si ordinano con difficolt\u00e0 crescente, come esercizio di apprendistato tecnico.\nTra i compositori importanti che lo coltivarono si possono citare Pablo Bruna, Antonio de Cabez\u00f3n, Francisco Correa de Arauxo e Juan Cabanilles.\nA partire dal '800 il genere perse la sua popolarit\u00e0 ma fu recuperato da alcuni compositori del secolo XX come Crist\u00f3bal Halffter e Manuel Castillo.\nAltri significati.\nQuando si parla di \"tientos\" (al plurale) si pu\u00f2 fare riferimento a un tipo di cante flamenco (palo flamenco) derivato dai \"tangos\" che non ha relazione con la definizione precedente."}
{"id": "2187174", "revid": "1226", "url": "https://it.wikipedia.org/wiki?curid=2187174", "title": "Editore a pagamento", "text": ""}
{"id": "2187175", "revid": "371529", "url": "https://it.wikipedia.org/wiki?curid=2187175", "title": "Aretha (album 1961)", "text": "Aretha \u00e8 un album della cantante soul statunitense Aretha Franklin, pubblicato nel febbraio del 1961, il primo della Columbia Records ed il primo di genere pop.\nMusicisti.\nWon't Be Long / Sweet Lover\nOver the Rainbow / Love Is the Only Thing / Right Now / Today I Sing the Blues\nAll Night Long / By Myself\nWho Needs You? / Are You Sure? / Maybe I'm a Fool\nIt Ain't Necessarily So"}
{"id": "2187180", "revid": "287204", "url": "https://it.wikipedia.org/wiki?curid=2187180", "title": "Luke", "text": ""}
{"id": "2187187", "revid": "371529", "url": "https://it.wikipedia.org/wiki?curid=2187187", "title": "The Electrifying Aretha Franklin", "text": "The Electrifying Aretha Franklin \u00e8 un album della cantante soul statunitense Aretha Franklin, pubblicato nel 1962 dalla Columbia Records."}
{"id": "2187189", "revid": "1543377", "url": "https://it.wikipedia.org/wiki?curid=2187189", "title": "Gas Gas SM", "text": "Con la sigla SM sono identificate le motociclette prodotte dalla casa motociclistica spagnola Gas Gas e destinate al supermotard, di cui i modelli FSR contraddistinguono le versioni a quattro tempi.\nOltre alla serie \"SM\" destinata in particolare alle competizioni, vi \u00e8 la serie \"SM Halley\" maggiormente destinata ad un uso stradistico e dotata di soluzioni tecniche meno esasperate.\nVersioni da competizione.\nQueste moto derivano dai rispettivi modelli da motocross della serie MC e vengono poi riadattati per il supermotard; durante gli anni di produzione sono stati dotati sia di propulsori a 2 che a 4 tempi.\nQuesto motociclo viene spesso confuso con il Gas Gas SM Halley, che ha un nome simile, ma non \u00e8 per uso agonistico e adotta soluzioni diverse, pi\u00f9 improntate per l'uso pratico.\nQueste moto derivano dai rispettivi modelli da cross e vengono poi riadattati per il supermotard.\nCilindrate.\nProdotto dal 2002 al 2007 con motore a due tempi\nProdotto dal 2002 al 2006 con motore a due tempi\nProdotto dal 2004 con motore a quattro tempi\nProdotta dal 2008 con motore a quattro tempi\nVersioni stradali.\nQuesto motociclo viene spesso confuso con il Gas Gas SM, che ha un nome simile, ma che \u00e8 per uso agonistico e adotta soluzioni diverse, pi\u00f9 improntate per l'uso competitivo.\nCilindrate.\nProdotta dal 2002 fino al 2005 con motore a due tempi\nProdotta dal 2009 con motore a due tempi a lubrificazione separata con pompa elettronica\nProdotta dal 2008 con motore a quattro tempi\nSi differenzia dal modello da competizione per l'assenza dei parasteli, per il freno a disco anteriore di dimensioni ridotte da 300 a 260\u00a0mm e il diverso tipo di parafango."}
{"id": "2187190", "revid": "188323", "url": "https://it.wikipedia.org/wiki?curid=2187190", "title": "Gas Gas SM 125", "text": ""}
{"id": "2187191", "revid": "188323", "url": "https://it.wikipedia.org/wiki?curid=2187191", "title": "Gas Gas SM 250", "text": ""}
{"id": "2187192", "revid": "188323", "url": "https://it.wikipedia.org/wiki?curid=2187192", "title": "Gas Gas SM 450", "text": ""}
{"id": "2187200", "revid": "287204", "url": "https://it.wikipedia.org/wiki?curid=2187200", "title": "Campionato del mondo di scacchi FIDE 2004", "text": "Il campionato del mondo di scacchi FIDE 2004 fu un torneo di scacchi ad eliminazione diretta organizzato dalla FIDE che si svolse a Tripoli, in Libia, tra il 18 giugno e il 13 luglio. Fu vinto da Rustam Qosimjonov, che in finale sconfisse Michael Adams per 4,5-3,5. Il torneo fu caratterizzato da diverse controversie, legate sia alla formula del torneo sia per la scelta della Libia come paese ospitante, che proib\u00ec l'accesso ai giocatori provenienti da Israele, provocando le proteste e l'abbandono di alcuni giocatori.\nContesto.\nPoco prima dello svolgimento del 1993 tra Garri Kasparov e Nigel Short, a seguito di contrasti con la FIDE, i due giocatori decisero di organizzare autonomamente il match, creando di fatto un titolo mondiale separato da quello \"ufficiale\". La Federazione Internazionale, negli anni successivi, modific\u00f2 radicalmente il sistema del campionato mondiale, introducendo la formula dei tornei ad eliminazione diretta, in cui i giocatori si affrontavano in poche partite a tempo lungo per poi risolvere l'eventuale parit\u00e0 con partite di gioco rapido o perfino lampo.\nNel maggio 2002, il Grande maestro Yasser Seirawan propose un modo per riunificare il titolo: Vladimir Kramnik (che nel frattempo aveva sconfitto Kasparov nel campionato del mondo \"classico\" del 2000) avrebbe sfidato il vincitore del torneo di Dortmund del 2002 (che fu P\u00e9ter L\u00e9k\u00f3), mentre Kasparov (che era ancora il giocatore con Elo pi\u00f9 alto) avrebbe sfidato Ruslan Ponomar\u00ebv, l'allora campione del mondo FIDE. Per problemi organizzativi, il match tra Kasparov e Ponomar\u00ebv non fu organizzato, e fu quindi previsto che Kasparov avrebbe sfidato, non pi\u00f9 tardi di luglio 2005, il vincitore del successivo mondiale FIDE; anche questo match, tuttavia, sebbene inizialmente previsto per Dubai, non riusc\u00ec ad essere organizzato. Kasparov si ritir\u00f2 dagli scacchi nel marzo 2005, in parte a causa della frustrazione per l'impossibilit\u00e0 di organizzare il match.\nPer la riunificazione del titolo si dovette quindi attendere il 2006, con la sfida tra Kramnik e Veselin Topalov.\nControversie.\nCome gli altri campionati del mondo FIDE dopo il 1998, anche questo fu criticato per la formula dell'eliminazione diretta. Inoltre furono attaccati sia la brevit\u00e0 delle sfide tra i due giocatori (nella maggior parte dei turni venivano giocate solamente due partite a tempo lungo, per poi in caso di parit\u00e0 passare agli spareggi a gioco rapido e poi con partite lampo); anche il tempo di riflessione \"standard\" era criticato, in quanto era ritenuto troppo breve per un campionato mondiale.\nLa maggior fonte di controversie fu tuttavia la scelta della Libia come paese ospitante del campionato mondiale. Oltre alle proteste per le violazioni dei diritti umani, la Libia non permetteva l'ingresso di cittadini israeliani, rendendo quindi impossibile la partecipazione degli scacchisti di quel paese qualificati per il campionato (Boris Gelfand, Emil Sutovskij e Il'ja Smiryn). Per questo motivo la FIDE organizz\u00f2 un evento parallelo a Malta per permettere la loro partecipazione, ma questo fu cancellato dopo che in un comunicato stampa le autorit\u00e0 libiche assicurarono l'ingresso a tutti i qualificati al campionato del mondo. Questo fu contraddetto da una dichiarazione di Mohammed Qadhafi, figlio di Mu\u02bfammar Gheddafi e presidente del Comitato Olimpico Libico, che disse che non avrebbe permesso l'ingresso ai \"nemici sionisti\".\nDiversi scacchisti criticarono la FIDE per la gestione della questione, tra cui Boris Gul'ko, Beatriz Marinello, la presidentessa della Federazione scacchistica statunitense e l'Association of Chess Professionals, che riunisce diversi scacchisti; critiche vennero anche dalla Anti-Defamation League.\nLa FIDE garant\u00ec comunque la possibilit\u00e0 di partecipare ai cittadini israeliani; questi tuttavia decisero di non presentarsi. Boris Gul'ko, che aveva sia la cittadinanza israeliana che statunitense, abbandon\u00f2 nonostante avesse indicato la sua intenzione di giocare; Alexander Shabalov e Aleksandr Oni\u0161\u010duk, per solidariet\u00e0, non parteciparono al campionato. L'unico giocatore con passaporto israeliano incluso nella lista finale dei partecipanti, Vadim Milov, non si rec\u00f2 in Libia, protestando perch\u00e9 il suo invito era giunto troppo tardi, rendendogli fisicamente impossibile arrivare. Milov afferm\u00f2 che questo era una manovra della FIDE per escluderlo dal torneo, intentando in seguito una causa contro la Federazione al Tribunale arbitrale dello sport, che tuttavia assolse la FIDE.\nIn ragione di queste controversie, diversi altri giocatori non parteciparono al campionato: tra questi il numero due del mondo (per Elo) Viswanathan Anand e il numero sei P\u00ebtr Svidler. In combinazione con l'assenza di Kasparov, Kramnik e L\u00e9k\u00f3, questo fece s\u00ec che solamente tre dei primi dieci giocatori al mondo partecipassero al torneo, rendendolo pi\u00f9 debole dei mondiali precedenti.\nFormula.\nIl torneo si svolse ad eliminazione diretta. Nei primi cinque turni erano previste due partite a tempo di riflessione lungo, nel sesto queste divenivano quattro e nella finale sei. Il tempo di riflessione per queste partite era di 90 minuti per le prime 40 mosse, con 15 minuti per finire e 30 secondi aggiunti dopo ogni mossa.\nIn caso di parit\u00e0 venivano giocati prima due partite di gioco rapido (25 minuti a giocatore pi\u00f9 10 secondi a mossa) e poi due partite lampo (5 minuti a giocatore pi\u00f9 10 secondi per mossa). Se vi era ancora parit\u00e0 la sfida era decisa da una cosiddetta \"partita Armageddon\", in cui il Bianco dispone di sei minuti e il Nero di cinque, ma quest'ultimo passa il turno anche in caso di patta.\nL'arbitro capo del torneo era Panagiotis Nikolopoulos.\nPartecipanti.\nAccanto ad ogni giocatore \u00e8 indicato il suo punteggio Elo al momento del torneo, cio\u00e8 con i punteggi di aprile 2004.\nTurni finali.\nLe semifinali furono giocate al meglio delle quattro partite a tempo lungo, la finale al meglio delle otto.\nFinale.\nLa finale si svolse tra il 6 e il 13 luglio, al meglio delle sei partite. Le partite a tempo lungo furono giocate una al giorno, con l'eccezione del 9 luglio, mentre gli spareggi furono giocati il 13."}
{"id": "2187201", "revid": "709565", "url": "https://it.wikipedia.org/wiki?curid=2187201", "title": "Matt Kemp", "text": "Gli inizi.\nLa scuola superiore.\nKemp frequenta la Midwest City High School di Midwest City, Oklahoma ed \u00e8 eccezionale a pallacanestro ed a baseball. Gioca nella squadra di pallacanestro con Shelden Williams dei Sacramento Kings.\nIl \"draft\" dell'MLB.\nKemp viene selezionato nel 2003 al 6\u00ba giro del draft amatoriale della MLB dai Los Angeles Dodgers come 181\u00aa scelta. Firma il suo primo contratto il 5 giugno 2003.\nLe \"Minor Leagues\".\nInizia la carriera professionale con i Gulf Coast Dodgers (oggi chiamati Arizona League Dodgers) nel 2003, poi \u00e8 stato con i Columbus Catfish nel 2004, e con i Vero Beach Dodgers nel 2004-2005. Viene scelto per l'All-Star team della Florida State League nel 2005 e fa registrare il record di home run (27) e di media battuta (.569) per i Vero Beach. La rivista \"Baseball America\" lo segnala come uno dei migliori atleti di tutte le squadre affiliate ai Dodgers.\nCarriera in Major League.\nLos Angeles Dodgers (2006-2014).\nLa stagione 2006 (Il debutto in MLB).\nInizia il 2006 con i Jacksonville Suns della serie \"AA\" dove batte .327 con 7 fuoricampo, 34 \"punti battuti a casa\" ed 11 basi rubate e questo gli vale la promozione nella squadra maggiore in \"Major League\". La sua promozione \u00e8 spinta dal bisogno della squadra di fornire un normale proseguimento di stagione all'esterno centro Kenny Lofton ed all'esterno destro J. D. Drew che si infortunava frequentemente.\nKemp fa il suo debutto in Major League con i Los Angeles Dodgers il 28 maggio 2006, contro i Washington Nationals presso il RFK Stadium di Washington DC. Fa una valida i quattro turni alla battuta, e la sua prima valida \u00e8 all'ottavo inning su Jon Rauch. Batte il suo primo \"homer\" il 1\u00ba giugno nel suo secondo turno alla battuta nel Dodger Stadium contro Gavin Floyd dei Philadelphia Phillies. Batte fuoricampo in tre partite di fila dal 1\u00b0 al 3 giugno contro i \"Phillies\". Fa 2 home run l'11 giugno contro il lanciatore partente dei Colorado Rockies Aaron Cook. Diventa il primo tra i Dodgers e il quinto tra i giocatori dell'MLB a battere quattro fuoricampo nei suoi primi dieci giorni con una squadra.\nViene assegnato nuovamente ai Las Vegas 51s, in serie AAA, alla met\u00e0 di giugno, ma viene richiamato in prima squadra quando il \"roster\" viene \"allargato\" il 1\u00ba settembre.\nLa stagione 2007.\nKemp inizia la stagione 2007 da titolare nel roster della prima squadra (in Major League) ma perde il posto in seguito ad un infortunio mentre correva verso la barriera di fondo campo nel Dodger Stadium. Rimessosi dall'infortunio viene rimandato a Las Vegas per non farlo rientrare nei Dodgers fino alla met\u00e0 di giugno. Una volta che viene richiamato, dimostra perch\u00e9 molti lo considerano una stella. Kemp ha una buona stagione da \"sophomore\", batte .342, fa 10 fuoricampo, batte a casa 42 punti, nonostante Andre Ethier abbia giocato al suo posto per tutto il tempo in cui era infortunato.\nLa stagione 2008.\nAll'inizio della stagione 2008 si credeva che Kemp fosse in lizza per una delle posizioni d'angolo del campo esterno, nonostante la posizione sulla parte destra del campi fosse essenzialmente garantita. Viene candidato \"Giocatore della Settimana\" (\"Player of the Week\") per la National League nella settimana tra il 28 aprile e il 4 maggio. durante la quale batte a casa 11 punti e ruba 6 basi.\nA seguito di un infortunio al ginocchio di Andruw Jones, Kemp viene spostato dalla sua posizione naturale a quella di \"esterno centro\". Durante il corso della stagione, Kemp riesce a ridurre la sua alta media di strikeout ed a sviluppare la velocit\u00e0. Kemp chiude la stagione al secondo posto nei Dodgers nella graduatoria delle basi rubate con 35.\nKemp pu\u00f2 essere considerato un ottimo esempio del \"5 tools player\", ovvero del giocatore dotato di tutte e cinque le qualit\u00e0 principali: battere per una buona media, battere di potenza, velocit\u00e0 nel correre e rubare le basi, abilit\u00e0 nel prendere le palle in difesa e braccio potente e preciso.\nSan Diego Padres (2015-2016).\nL'11 dicembre 2014, Kemp fu scambiato dai Dodgers, assieme a Tim Federowicz e 32 milioni di dollari, con i San Diego Padres, in cambio dei giocatori Joe Wieland, Yasmani Grandal e Zach Eflin.\nAtlanta Braves (2016-2017).\nIl 30 luglio 2016, i Padres scambiarono Kemp, assieme a un compenso monetario, con gli Atlanta Braves in cambio di H\u00e9ctor Olivera.\nRitorno agli L.A. Dodgers (2018).\nIl 16 dicembre 2017 i Braves scambiarono Kemp con i Los Angeles Dodgers, in cambio di Adrian Gonzalez, Scott Kazmir, Brandon McCarthy, Charlie Culberson e un compenso in denaro.\nCincinnati Reds (2019).\nIl 21 dicembre 2018, i Dodgers scambiarono Kemp, Yasiel Puig, Alex Wood, Kyle Farmer e una somma in denaro, con i Cincinnati Reds; in cambio di Homer Bailey e i giocatori di minor league Jeter Downs e Josiah Gray. Il 4 maggio 2019, i Reds svincolarono Kemp dalla squadra. \nN.Y. Mets e Miami Marlins (2019).\nIl 24 maggio 2019, Kemp firm\u00f2 un contratto di minor league con i New York Mets. Venne svincolato dai Mets il 12 luglio.\nIl 18 dicembre 2019, Kemp firm\u00f2 un contratto di minor league con i Miami Marlins. \nColorado Rockies (2020).\nIl 30 giugno 2020, Kemp venne svincolato dai Marlins e firm\u00f2 nello stesso giorno, un contratto di minor league con i Colorado Rockies. Divent\u00f2 free agent dopo il termine della stagione.\nIl soprannome.\nIl soprannome di Kemp \u00e8 \"il bisonte\". Durante la seconda partita in Major League della carriera, Kemp, il 29 maggio 2006, ruba la seconda base nel quarto inning, dopo di che il presentatore televisivo degli Atlanta Braves, Don Sutton, dice che assomigliava ad \"un grosso bufalo che correva intorno alle basi\". L'osservazione era appropriata e dovuta all'imponenza ed alla sorprendente velocit\u00e0 di Kemp. Il soprannome venne modificato in \"il bisonte\", termine pi\u00f9 adeguato ad indicare il mammifero nordamericano a cui lo pseudonimo si riferisce.\nVita privata.\nKemp \u00e8 stato fidanzato con la nota cantante barbadiana Rihanna."}
{"id": "2187205", "revid": "2121138", "url": "https://it.wikipedia.org/wiki?curid=2187205", "title": "Tientos", "text": "I tientos sono un palo del flamenco, stile musicale di \"cante\" e ballo spagnolo. I tientos sono un palo binario, del gruppo dei tangos.\nEsiste un tipo di composizione in musica classica che suole denominarsi tiento (al singolare), ma non ha niente a che vedere con la definizione precedente.\nMetricamente la strofa (copla) consiste di tre o quattro versi ottonari (octos\u00edlabos) seguiti da un estribillo. Origina dal tango flamenco, sebbene il suo ritmo \u00e8 pi\u00f9 lento, per cui anticamente lo si chiamanva \"tiento\".\nTradizionalmente si considera il cantante El Marrurro come uno dei creatori di questo stile, mentre Enrique el Mellizo gli diede la forma moderna che conosciamo oggigiorno. Altri cantanti famosi che interpretarono questo stile furono Antonio Chac\u00f3n e Pastora Pav\u00f3n."}
{"id": "2187216", "revid": "124123", "url": "https://it.wikipedia.org/wiki?curid=2187216", "title": "Lim (rapper)", "text": "Biografia.\nDi famiglia algerina, LIM debutta nel 1990 con il gruppo Mo'vez Lang.\nNel 1994 partecipa alla tourn\u00e9e europea dei \"Sages Po\u00e8tes de la Rue\". La prima apparizione discografica \u00e8 del 1995 in \"Cool sessions 2\" di Jimmy Jay con il pezzo \"Poison juv\u00e9nile\" (insieme ai Mo'vez Lang). Seguono molte altre partecipazioni a compilation.\nIl suo primo album solo esce nel 2005 \"Enfant du ghetto\". Il suo secondo album solo, \"D\u00e9linquant\", esce il 22 ottobre 2007.\nMusicista vicino al mondo della strada, Lim si caratterizza per testi piuttosto violenti e controversi, scagliandosi spesso contro l'autorit\u00e0 costituita. Il suo universo esplora tutte quelle figure ai margini, dallo spacciatore alla prostituta ai bimbi maltrattati, per le quali l'autorit\u00e0 legale per un motivo o per l'altro non rappresenta un punto di riferimento."}
{"id": "2187217", "revid": "22475", "url": "https://it.wikipedia.org/wiki?curid=2187217", "title": "Notamacropus agilis", "text": "Il wallaby delle sabbie (Notamacropus agilis ) \u00e8 una specie di wallaby diffusa in Australia settentrionale e Nuova Guinea. \u00c8 la specie di wallaby pi\u00f9 comune del nord dell'Australia.\nIl wallaby delle sabbie \u00e8 di un color sabbia che si fa pi\u00f9 pallido sul ventre. \u00c8 un animale molto socievole e si nutre di erba e altri vegetali.\nEsistono quattro sottospecie di wallaby delle sabbie:\nIl wallaby delle sabbie non \u00e8 da ritenersi minacciato."}
{"id": "2187219", "revid": "767487", "url": "https://it.wikipedia.org/wiki?curid=2187219", "title": "Affari sporchi", "text": "Affari sporchi (\"Internal Affairs\") \u00e8 un film del 1990 diretto da Mike Figgis, interpretato da Richard Gere e Andy Garc\u00eda.\nTrama.\nIl sergente Dennis Peck \u00e8 un donnaiolo soave, intelligente, manipolatore e disonesto, che usa i suoi colleghi come pedine per i suoi scopi, mentre mostra un lato pi\u00f9 tenero come padre devoto. Raymond Avilla \u00e8 un giovane ispettore degli affari interni che come primo incarico a Los Angeles indaga, assieme alla sua collega Amy Wallace, sulla condotta di Van Stretch, un suo ex-compagno d'accademia alle dipendenze di Dennis. Van, coinvolto in azioni illecite con Peck, attraversa un periodo difficile e poco prima di vuotare il sacco a Raymond viene ucciso in un agguato organizzato proprio da Dennis. Dopo la morte di Van, inevitabilmente crescono delle forti tensioni tra i due poliziotti, e Raymond cercher\u00e0 a tutti i costi di smascherare Dennis.\nProduzione.\nRiprese.\nIl film venne girato completamente a Los Angeles ed \u00e8 incentrato sulle vicende poliziesche del dipartimento \"Internal Affairs Division\".\nAccoglienza.\nIl film incass\u00f2 27.734.391 $ negli Stati Uniti e 1.622.710 \u20a4 in Italia. Il film ricevette anche pareri positivi da parte della critica, con il sito Rotten Tomatoes che d\"\u00e0\" alla pellicola un punteggio dell'88% basato su 25 recensioni.\nDistribuzione.\nIl film, distribuito dalla Paramount Pictures, venne proiettato nelle sale cinematografiche statunitensi il 12 gennaio del 1990."}
{"id": "2187222", "revid": "21501332", "url": "https://it.wikipedia.org/wiki?curid=2187222", "title": "MIT OpenCourseWare", "text": ""}
{"id": "2187225", "revid": "119292890", "url": "https://it.wikipedia.org/wiki?curid=2187225", "title": "Cops (programma televisivo)", "text": "Cops \u00e8 stato un programma televisivo statunitense in forma di documentario che seguiva gli agenti di polizia durante la normale pattuglia o altre attivit\u00e0. Si trattava di uno dei pi\u00f9 longevi programmi USA; \u00e8 anche il secondo programma prodotto da pi\u00f9 tempo dal network Fox.\n\u00c8 stato creato da John Langley e Malcolm Barbour e la prima messa in onda \u00e8 stata sabato 11 marzo 1989.\nHa incluso 750 episodi solo fino al 21 marzo 2009, vincendo il premio della televisione statunitense nel 1993 e guadagnandosi quattro \"nomination\" agli Emmy Awards.\nIl 30 settembre 2007, COPS ha iniziato la sua 20\u00aa stagione con un episodio chiamato \"20 years caught on tape\" (20 anni catturati in pellicola) e il 12 settembre 2009, COPS ha iniziato la sua 22\u00aa stagione.\nCOPS era trasmesso negli Stati Uniti da Paramount Network (che in precedenza era conosciuto come Spike TV fino al 2018, con ripetizioni delle precedenti stagioni che in precedenza \u00e8 andato in onda su Fox) in Italia alcune stagioni sono state trasmesse canale televisivo satellitare GXT (ora chiuso) ed attualmente \u00e8 in onda sul canale DMAX (Digitale terrestre e bouquet satellitare Sky).\nIl programma seguiva l'attivit\u00e0 dei funzionari di polizia grazie ad un equipaggiamento con telecamera indossato dagli agenti stessi. Lo show seguiva la convenzione del \"Cin\u00e9ma V\u00e9rit\u00e9\", senza narrazione o script di dialogo, commentato interamente dagli ufficiali sulle azioni delle persone con cui erano in contatto. \u00c8 un esempio di adozione dello stile mosca-sul-muro in una produzione televisiva.\nLo show ha seguito ufficiali di 140 diverse citt\u00e0 degli Stati Uniti, ed \u00e8 stato anche girato ad Hong Kong, Londra e nell'ex Unione Sovietica. Ogni episodio ha la durata di 20 minuti circa, e di solito consiste in tre segmenti.\nIl programma \u00e8 ben noto per la sua sigla, \"Bad Boys\", eseguita dal gruppo reggae Inner Circle.\nStoria.\nCOPS \u00e8 stato creato da John Langley ed \u00e8 stato prodotto insieme a Malcolm Barbour. John Langley in passato ha avuto problemi con le autorit\u00e0 per via della droga e questo fatto lo ha ispirato a creare uno show focalizzato sulla vita reale degli agenti di polizia.\nIl primo episodio, risalente al 1989, fu girato nella Contea di Broward, Florida.\nIl progetto originale era quello di seguire gli agenti durante il lavoro e a casa, ma dopo un po' questo progetto \u00e8 stato ritenuto troppo artificioso da Langley ed \u00e8 stato abbandonato.\nAlla fine, il formato di tre segmenti senza narratore, senza musica e senza script sarebbe diventato la formula dello show. Il primo segmento \u00e8 di solito un segmento di azione per appassionare lo spettatore, seguito da due segmenti indipendenti.\nTutti gli episodi di COPS, Con l'eccezione della prima stagione, iniziano con il disclaimer, \"COPS \u00e8 girato sul posto con gli uomini e le donne delle forze dell'ordine. Tutti gli indagati sono innocenti fino a prova contraria in una corte di giustizia\". Il disclaimer della prima stagione \u00e8 stato leggermente diverso, recitando: \"COPS \u00e8 girato sul posto, senza nulla di organizzato. Tutti gli indagati sono considerati innocenti fino a prova contraria in un tribunale di diritto\".\nL'ultimo nuovo episodio del programma \u00e8 andato in onda l'11 maggio 2020. Nel giugno 2020, la Paramount Network ha ritirato il programma dal suo palinsesto in risposta alle proteste nazionali contro l'uccisione di George Floyd mentre era sotto la custodia del Dipartimento di Polizia di Minneapolis, annunciando la sua cancellazione giorni dopo.\nCritica.\nLo show \u00e8 stato criticato per la sua attenzione soprattutto sulle attivit\u00e0 criminali tra i poveri. I critici dicono che questo show presenta ingiustamente i poveri come i maggiori responsabili dei crimini nella societ\u00e0, mentre si ignorano i crimini dei bianchi che sono tipici dei pi\u00f9 ricchi. \nSi nota un uso completamente sproporzionato della violenza delle forze di polizia locale nei confronti di persone ai margini della societ\u00e0: barboni, senza tetto o alcolizzati. Nessun rispetto per i diritti della persona, nessuna tutela dei pi\u00f9 deboli. Strumenti di costrizione fisica come cappucci, catene, sedie di costrizione. Arresto preventivo ammanettamento con violenza fisica senza la formalizzazione di alcun reato.\nI dipartimenti di polizia di Chicago, Detroit, Honolulu e Orlando hanno rifiutato le richieste di riprese nelle loro citt\u00e0. Il vicedirettore dell'ufficio stampa del dipartimento di polizia di Chicago Patrick Camden ha dichiarato in risposta alle richieste delle riprese di COPS che \"il lavoro della polizia non \u00e8 un intrattenimento. Quello che fanno banalizza la polizia di quartiere. Non abbiamo mai nemmeno preso in considerazione seriamente le riprese.\""}
{"id": "2187226", "revid": "2194248", "url": "https://it.wikipedia.org/wiki?curid=2187226", "title": "Via Augusta", "text": "La Via Augusta era un'antica strada romana lunga circa 1.500\u00a0km che attraversava la Spagna, dal Colle di Panissars sui Pirenei, a Gades sulla costa Atlantica della Hispania Baetica. Era la strada romana pi\u00f9 importante della penisola iberica, una vera e propria spina dorsale che partendo dai Pirenei, ove si collegava alla via Domizia presso \"Deciana\" (attuale La Jonquera), attraversava interamente le provincie della Hispania Citerior e Hispania Ulterior fino all'Atlantico. La strada ebbe nel tempo vari nomi (\"V\u00eda Herc\u00falea\", \"V\u00eda Her\u00e1clea\", \"Camino de Anibal\"), ma deve il suo nome attuale, con il quale \u00e8 universalmente conosciuta, all'imperatore Augusto che tra l'8 e il 2 a.C. fece realizzare importanti aggiustamenti e ampliamenti facendone quindi un importante mezzo di comunicazione e di scambi commerciali tra le citt\u00e0 ed i porti del Mediterraneo.\nIl percorso seguito dalla strada ci viene indicato da vari documenti e reperti storici, fra questi l'Itinerario Antonino e i Vasi di Vicarello che indicano le varie mansiones lungo la strada e la relativa distanza in miglia romane.\nTracciato.\nLa via Augusta iniziava poco a sud del Col de Panissars, presso \"Deciana\", attuale La Jonquera, e si dirigeva verso sud attraversando l'Alt Empord\u00e0 e il Giron\u00e8s, giunta nella zona di Tordera si dirigeva verso ovest biforcandosi, un ramo correva lungo la costa attraversando il Maresme lungo il percorso dell'attuale Autopista C-32 fino a \"Barcino\" (Barcellona), l'altro ramo proseguiva pi\u00f9 internamente nel Vall\u00e8s fino a \"Ad Fines\" (odierna Martorell) ove attraversava il Llobregat sul \"Ponte del diavolo\".\nDopo \"Ad Fines\" i due rami si riunivano e la strada proseguiva parallelamente alla costa, passava per l'Arco di Bar\u00e0 e giungeva a \"Tarraco\" (o \"Tarraconem \"), l'odierna Tarragona, quindi proseguiva per \"Dertosa\" (Tortosa) dove attraversava l'Ebro, ed entrava nei territori dell'attuale Comunit\u00e0 Valenciana. Qui attraversava \"Intibilim\" (Traiguera), \"Saguntum\" (Sagunto), e giungeva all'importante porto di \"Valentia\" (Valencia).\nA \"Valentia\" la strada si separava dal litorale dirigendosi verso l'interno per \"Saetabis\" (X\u00e0tiva), mentre un ramo secondario proseguiva lungo la costa fino a \"Cartago Nova\" (Cartagena. Il ramo principale attraversava il territorio dell'attuale La Mancia, quindi entrava nella valle del Guadalquivir (antica provincia della Betica, odierna Andalusia), passando per \"II Solaria\" (Montiz\u00f3n), \"Castulo\" (Linares), \"Ad Novlas\" (Villanueva de la Reina), \"Cordubam\" (Cordova), \"Carmonam\" (Carmona), \"Hispalim\" (Siviglia), e giungeva quindi a \"Gades\" (Cadice).\nDi seguito sono indicare, da nord a sud, le principali stazioni si sosta e le citt\u00e0 incontrate lungo la strada. I toponimi sono indicati con il nome latino in corsivo e il nome attuale fra parentesi."}
{"id": "2187227", "revid": "124947215", "url": "https://it.wikipedia.org/wiki?curid=2187227", "title": "Kaukura", "text": "Kaukura \u00e8 un atollo appartenente all'arcipelago delle Isole Tuamotu nella Polinesia francese. \nGeografia.\nSi trova nella regione occidentale dell'arcipelago, 58\u00a0km a sud-ovest di Rangiroa. La terra pi\u00f9 vicina \u00e8 l'atollo di Arutua, posto 16\u00a0km ad est.\nKaukura ha una forma allungata, con una lunghezza di 46\u00a0km e una larghezza massima di 14\u00a0km. La barriera corallina a nord \u00e8 stretta, mentre si presenta pi\u00f9 ampia a sud. \u00c8 composto da due gruppi di 65 isolette. La superficie della laguna di Kaukura \u00e8 di 436\u00a0km\u00b2. \u00c8 presente un solo canale navigabile che collega la laguna interna all'oceano Pacifico.\nL'isola pi\u00f9 importante \u00e8 \"Motu Panao\", situata nel nord-ovest dell'atollo. Kaukura nel 2007 possedeva 542 abitanti, il villaggio principale \u00e8 \"Raitahiti\".\nGeograficamente Kaukura appartiene alle isole Palliser (\"\u00celes Palliser\"), un sottogruppo delle Tuamotu.\nStoria.\nIl primo europeo ad arrivare a Kaukura fu il navigatore olandese Jakob Roggeveen per conto di una spedizione della Compagnia Olandese delle Indie Occidentali per cercare la Terra Australis nel 1722."}
{"id": "2187232", "revid": "200154", "url": "https://it.wikipedia.org/wiki?curid=2187232", "title": "Simon Falsaperla", "text": ""}
{"id": "2187237", "revid": "770813", "url": "https://it.wikipedia.org/wiki?curid=2187237", "title": "Az\u0259rbaycan h\u0259rbi hava q\u00fcvv\u0259l\u0259ri", "text": "La Az\u0259rbaycan h\u0259rbi hava q\u00fcvv\u0259l\u0259ri, tradotto dalla lingua azera Forze aeree azere (in lingua inglese Azerbaijan Air Force o AzAF), \u00e8 l'aeronautica militare dell'Azerbaigian e parte integrante delle forze armate azere.\nStoria.\nOriginariamente fondata nel 26 giugno 1918, l'aviazione militare azera rimane autonoma fino all'integrazione nazionale nell'Unione Sovietica quindi venne sciolta. Come altre aeronautiche militari ex sovietiche, dopo l'indipendenza, viene rifondata nel 1992 a seguito del dissolvimento della precedente, mantenendo dimensioni ridotte e basata su velivoli ereditati dall'Unione Sovietica (aerei da attacco al suolo Su-25, cacciabombardieri tattici) Su-17 e Su-24, intercettori MiG-25, caccia MiG-21, elicotteri Mi-8, cargo An-12 ed An-24) e da paesi appartenenti all'ex Patto di Varsavia (Mi-2 polacchi, L-29 ed L-39 cecoslovacchi.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2187239", "revid": "61051", "url": "https://it.wikipedia.org/wiki?curid=2187239", "title": "Azerbaijan Air Force", "text": ""}
{"id": "2187240", "revid": "61051", "url": "https://it.wikipedia.org/wiki?curid=2187240", "title": "Aeronautica militare azera", "text": ""}
{"id": "2187241", "revid": "115533", "url": "https://it.wikipedia.org/wiki?curid=2187241", "title": "Aeronautica militare dell'Azerbaijan", "text": ""}
{"id": "2187242", "revid": "6923", "url": "https://it.wikipedia.org/wiki?curid=2187242", "title": "Gas Gas SM Halley", "text": ""}
{"id": "2187243", "revid": "161374", "url": "https://it.wikipedia.org/wiki?curid=2187243", "title": "Gas Gas Supermotard 50", "text": ""}
{"id": "2187244", "revid": "161374", "url": "https://it.wikipedia.org/wiki?curid=2187244", "title": "Gas Gas SM 125 Halley", "text": ""}
{"id": "2187245", "revid": "161374", "url": "https://it.wikipedia.org/wiki?curid=2187245", "title": "Gas Gas SM 450 Halley", "text": ""}
{"id": "2187246", "revid": "161374", "url": "https://it.wikipedia.org/wiki?curid=2187246", "title": "Gas Gas SM 515 Halley", "text": ""}
{"id": "2187249", "revid": "599013", "url": "https://it.wikipedia.org/wiki?curid=2187249", "title": "Ponte di Westminster", "text": "Il ponte di Westminster (in lingua inglese: Westminster Bridge) \u00e8 un'opera pedonale e carrabile che attraversa il fiume Tamigi tra Westminster, sulla riva nord, e Lambeth, sulla riva sud, a Londra. L'attuale struttura fu aperta nel 1862, in sostituzione di due precedenti attraversamenti e in particolare al posto di un ponte costruito nel 1750 che tendeva a deformarsi in maniera allarmante. Il ponte di Westminster \u00e8 di ferro con sette arcate e decorazioni neogotiche attribuite a Charles Barry.\nIl colore dominante del ponte \u00e8 il verde, in assonanza con le sedute della Camera dei Comuni, che occupa la parte del Palazzo di Westminster ad esso pi\u00f9 vicina e in contrasto col colore rosso del Lambeth Bridge che ricorda il rivestimento delle sedute della Camera dei Lord, situata nella parte pi\u00f9 occidentale del vicino palazzo.\nIl ponte successivo a valle \u00e8 l'Hungerford Bridge mentre il primo a monte \u00e8 il Lambeth Bridge.\nStoria.\nPer pi\u00f9 di seicento anni, il ponte pi\u00f9 vicino al centro della citt\u00e0 (dove gi\u00e0 si ergeva il London Bridge) si trovava a Kingston. Per ovviare a questo problema, nel 1664 si propose la costruzione di un ponte presso Westminster; quest'eventualit\u00e0, tuttavia, fu fortemente avversata dai barcaioli e cittadini locali, che temevano non poco \u00abl'edificazione del nuovo ponte tra Lambeth e Westminster che, cos\u00ec come concepito, avrebbe comportato diverse conseguenze nefaste per la \"City\"\u00bb. Ulteriori polemiche ebbero luogo nel 1722, quando venne redatto un documento dove si discuteva della fattibilit\u00e0 del progetto, e - soprattutto - del pericolo che questo avrebbe comportato per il benessere dei barcaioli locali e per la navigabilit\u00e0 del fiume.\nLa Westminster settecentesca, tuttavia, era un quartiere in rapida crescita, e l'assenza di una comoda struttura - quale il ponte - utile ad attraversare il Tamigi inizi\u00f2 a pesare sempre di pi\u00f9. Fu cos\u00ec che, nel 1735, finalmente il Westminster Bridge ricevette l'approvazione parlamentare.\nIl ponte venne progettato da Charles Labelye, architetto svizzero naturalizzato; Andrews Jelfe e Samuel Tufnell vennero impiegati come capomastri, mentre James King come mastro carpentiere. Il progetto prevedeva una struttura in pietra basata su supporti in legno; nel 1739, tuttavia, una variante in corso d'opera impose la costruzione di un ponte interamente in pietra.\nIl nuovo ponte - battezzato \u00abWestminster Bridge\u00bb - venne inaugurato il 18 novembre 1750. Entusiastiche furono le recensioni: \"The Gentleman's Magazine\" lo descrisse come \u00abun grandioso ornamento alla metropoli, che verr\u00e0 ammirato e invidiato da tutti gli stranieri\u00bb. Non mancarono, tuttavia, le voci pronte a manifestare il proprio scontento: furono in molti a lamentarsi della presenza di alcune nicchie, progettate per il brutto tempo, ma che avrebbero potuto offrire riparo anche ad accaniti rapinatori, che in questo modo potevano derubare agevolmente i turisti. Per ovviare a questo problema vennero prontamente insediate dodici sentinelle.\nDal 1810 in poi il Westminster Bridge inizi\u00f2 a cadere in un inesorabile declino: sussistevano infatti numerosi problemi strutturali, a causa dei quali la struttura inizi\u00f2 a deformarsi in maniera allarmante. Il ponte di Labelye venne quindi demolito; sul suo sito ne venne costruito un altro, su progetto di Thomas Page (e la coadiuvazione di Charles Barry), che venne aperto al pubblico il 24 maggio 1862.\nNel 2017 il ponte fu teatro di un attacco terroristico, in cui ci furono 5 vittime tra cui l'attentatore, legato al gruppo islamista jihadista, ISIS o Stato Islamico.\nDescrizione.\nIl ponte, in stile neogotico, riprende l'architettura del contiguo palazzo di Westminster. La struttura, lunga 250\u00a0m e larga 26 m, poggia su sette arcate, delle quali la centrale \u00e8 larga circa 40 metri.\nLe arcate, di forma semiellittica, poggiano su degli eleganti frangicorrenti; sopra di essi vi sono dei pilastri semiottagonali, supportati da plinti modellati e capitelli su cui poggiano i lampioni. I materiali pi\u00f9 utilizzati sono il granito grigio (usato per i pilastri), la ghisa - con cui \u00e8 stato realizzato il parapetto, ornato da fori trilobati - e la pietra di Portland, parzialmente recuperata dal ponte precedente prima che questo venisse distrutto.\nIl ponte \u00e8 decorato con stemmi araldici, della regina Vittoria, del suo sposo Alberto di Sassonia-Coburgo-Gotha, e del III visconte Palmerston, primo ministro del Regno Unito al tempo dell'apertura del ponte attuale."}
{"id": "2187251", "revid": "226458", "url": "https://it.wikipedia.org/wiki?curid=2187251", "title": "Primo conservatore", "text": "Il primo conservatore era una carica politica, corrispondente all'attuale Sindaco, in vigore nello Stato pontificio durante il settecento. Aveva durata di 6 mesi, eventualmente rinnovabili e veniva eletto dai maggiori delle citt\u00e0."}
{"id": "2187256", "revid": "1543377", "url": "https://it.wikipedia.org/wiki?curid=2187256", "title": "Folignano (Ponte dell'Olio)", "text": "Folignano (\"Fign\u00e0n\" in dialetto piacentino) \u00e8 una frazione del comune italiano di Ponte dell'Olio, in provincia di Piacenza.\nLa frazione \u00e8 collegata al capoluogo senza soluzione di continuit\u00e0, vicino ad essa \u00e8 presente parte della zona artigianale del capoluogo comunale.\nGeografia fisica.\nFolignano \u00e8 situato sulla sponda destra del torrente Nure, nella zona in cui la pianura lascia spazio alle prime colline della valle, a circa di distanza dal centro di Ponte dell'Olio.\nOrigini del nome.\nNon sono state condotte molte ricerche su questo nome. Storicamente \u00e8 attestata la grafia \"Fulignano\", con cui viene, talvolta, ancora indicato il castello.\nStoria.\nLa zona di Folignano \u00e8 abitata sin dall'epoca romana: nella tabula alimentaria traianea la localit\u00e0 \u00e8 citata con il nome di \"Polinanus\", insieme ad altre localit\u00e0 limitrofe.\nIn epoca medievale il paese, con il locale castello, citato per la prima volta in un documento risalente al 1319 nel quale venne venduta dalla famiglia Copallati, all'epoca proprietaria, ai figli di Riccardo Anguissola, e insieme ai vicini castelli di Bicchignano, Torrano, Riva e Montesanto, svolge un ruolo di controllo del corso del torrente Nure lungo le rotte commerciali che mettono in comunicazione la pianura Padana con la Liguria.\nNel 1335, nell'ambito delle lotte combattute tra le forze fedeli al papa e il duca di Milano Galeazzo II Visconti, il paese e, in particolare, il castello danno rifugio a truppe fedeli ai Visconti. Nel 1376 la propriet\u00e0 del castello passa al ramo di Vigolzone della famiglia Anguissola, che negli anni successivi vede il proprio diritto confermato molteplici volte sia dai Visconti che dagli Sforza.\nNel 1414 Antonio, Pietro e Riccardo Anguissola ottengono da parte dell'imperatore Sigismondo l'investitura sul possesso del castello di Folignano, insieme ai castelli di Vigolzone, Riva e Montesanto e della villa di Albarola.\nNel 1482 il conte Giovanni Carlo Anguissola, dopo aver servito come capitano nell'esercito di Francesco Sforza, riceve un'ulteriore conferma dei privilegi su Folignanoda parte di Gian Galeazzo Sforza. All'inizio del 1504 il re di Francia Luigi XII concede al conte Pier Bernardino Anguissola i feudi di Folignano e San Polo.\nLa famiglia Anguissola mantiene il proprio potere su Folignano fino al XIX secolo.\nNella seconda met\u00e0 dell'Ottocento viene costruito, lungo le sponde del torrente Nure, un muraglione di sasso con lo scopo di rinforzarne le sponde, che in quel punto sono costituita da un terreno molto friabile. Il muraglione, ancora presente e in ottime condizioni di conservazione, continua ad essere utilizzato per gli scopi originari."}
{"id": "2187258", "revid": "61051", "url": "https://it.wikipedia.org/wiki?curid=2187258", "title": "Chengdu JF-17 Thunder", "text": ""}
{"id": "2187259", "revid": "879070", "url": "https://it.wikipedia.org/wiki?curid=2187259", "title": "Notamacropus dorsalis", "text": "Il wallaby dalle strisce nere (Notamacropus dorsalis ) \u00e8 un wallaby di medie dimensioni diffuso in Australia, in un'area che va da Townsville, nel Queensland, a Narrabri, nel Nuovo Galles del Sud. In quest'ultimo Stato si trova solamente a ovest della Grande Catena Divisoria. Il suo numero \u00e8 piuttosto diminuito, ma non \u00e8 ancora ritenuto minacciato. La popolazione del Nuovo Galles del Sud, tuttavia, \u00e8 considerata in pericolo.\nIl wallaby dalle strisce nere somiglia molto alla forma continentale di wallaby dal collo rosso; differisce da esso solo per la presenza di una striscia nera lungo il dorso, di due strisce bianche sui fianchi e per una colorazione pi\u00f9 rossastra (la quale si estende verso il basso fino agli arti anteriori e all'addome).\n\u00c8 una specie timida e notturna, ma non si sa granch\u00e9 del suo comportamento, dato che vive preferibilmente nella fitta boscaglia, dove non \u00e8 facilmente individuabile."}
{"id": "2187260", "revid": "31886", "url": "https://it.wikipedia.org/wiki?curid=2187260", "title": "Vidalita", "text": "La vidalita \u00e8 uno stile musicale non ballabile caratteristico del folklore argentino e uruguaiano. La \"vidalita\" \u00e8 imparentata e a volte confusa con la vidala. Entrambe sono di origine colta e si trovano molto diffuse nel nord-est argentino, specialmente nelle province di Catamarca e Tucum\u00e1n, nonostante siano caratteristiche di tutto il territorio di entrambi i paesi.\nCaratteristiche.\nLa \"vidala\" suole essere pi\u00f9 lenta della vidalita, e allo stesso tempo i versi sono di tema amoroso e allegri, ma accompagnati da una musica triste. Nei suoi versi, molto spesso, la \"vidalita\" si caratterizza per intercalare la espressione \"vidalita\" accentuada sull'ultima sillaba (vidalit\u00e1), per produrre l'effetto di ci\u00f2 che il cantante dice nella \"vidalita\".\nIl musicologo argentino Carlos Vega distinse le seguenti differenze tra la vidala e la \"vidalita\".\nTra le \"vidalitas\" storiche emergono quelle che i gauchos \"norte\u00f1os\" (\"settentrionali\") cantavano al generale Gregorio Ar\u00e1oz de Lamadrid, e quella che questi cantava."}
{"id": "2187275", "revid": "21880", "url": "https://it.wikipedia.org/wiki?curid=2187275", "title": "Acinonyx rex", "text": ""}
{"id": "2187278", "revid": "287204", "url": "https://it.wikipedia.org/wiki?curid=2187278", "title": "Avgust Pirjevec", "text": "Biografia.\nPirjevec nacque a Gorizia (che all'epoca faceva parte del Litorale austriaco) da una famiglia di madrelingua slovena. Studi\u00f2 filologia slava all'Universit\u00e0 di Vienna dove si laure\u00f2 nel 1913 con una tesi sullo scrittore realista sloveno Fran Levstik. Prest\u00f2 servizio nel Imperial regio Esercito austro-ungarico durante la prima guerra mondiale. Dopo la smobilitazione, nel 1917, insegn\u00f2 sloveno e tedesco in una delle scuole private slovene di Trieste. Nel 1920 fu licenziato dalle nuove autorit\u00e0 italiane della Venezia Giulia, e nel 1921 si trasfer\u00ec a Lubiana (che all'epoca faceva parte del Regno di Jugoslavia) dove divenne bibliotecario capo della biblioteca nazionale e universitaria della Slovenia. Tra il 1925 e il 1927 lavor\u00f2 brevemente alla libreria del Museo nazionale della Slovenia.\nNegli anni venti e trenta Pirjevec pubblic\u00f2 diversi trattati sulla letteratura slovena del XIX secolo, soprattutto sul circolo romantico di France Pre\u0161eren e Matija \u010cop. Assieme a Ivan Prijatelj e France Kidri\u010d, Pirjevec fu uno dei massimi esponenti del gruppo positivista di storici letterati sloveni del periodo tra le due guerre. Fu anche un importante teorico bibliotecario: pubblic\u00f2 numerosi articoli e monografie sulla funzione e sull'organizzazione delle biblioteche e del sistema bibliotecario nella societ\u00e0 moderna.\nDurante il periodo tra le due guerre, Pirjevec mantenne una posizione di intellettuale progressista e nazional liberale, critic\u00f2 la dittatura di Alessandro I di Jugoslavia e support\u00f2 l'idea di una Slovenia Unita e autonoma. Durante la seconda guerra mondiale suo figlio Du\u0161an Pirjevec divenne un importante leader dei partigiani jugoslavi e sua figlia Ivica Pirjevec fu attiva nell'Esercito Popolare di Liberazione della Jugoslavia (fu uccisa nel 1944 dai nazisti). \nA causa delle attivit\u00e0 antifasciste dei figli, Pirjevec fu arrestato dalle autorit\u00e0 naziste della Provincia di Lubiana e mandato al Campo di concentramento di Mauthausen-Gusen nel 1943. Mor\u00ec in quel luogo nel dicembre del 1944.\nDopo la guerra un busto di Pirjevec fu eretto nell'entrata principale della biblioteca nazionale e universitaria della Slovenia."}
{"id": "2187284", "revid": "547992", "url": "https://it.wikipedia.org/wiki?curid=2187284", "title": "Giorgio Lainati", "text": "Biografia.\nNato a Milano, vive a Roma.\nAttivit\u00e0 professionale.\nInizia la sua carriera nel gruppo Fininvest nel 1984, dal 1991 \u00e8 giornalista professionista iscritto all'Ordine dei Giornalisti del Lazio. Ha lavorato nelle redazioni di Studio Aperto e del TG5. Dopo l'esperienza politica \u00e8 entrato a far parte di una agenzia di comunicazione.\nAttivit\u00e0 politica.\nDal 1998 al 2001 \u00e8 stato capo ufficio stampa di Forza Italia.\n\u00c8 stato eletto per la prima volta alla Camera dei Deputati alle elezioni politiche del 2001 (\"XIV legislatura\"), nella \"quota proporzionale\" della \"circoscrizione Lombardia 1\", nelle liste di Forza Italia.\nAlle successive elezioni politiche del 2006 \u00e8 rieletto alla Camera dei Deputati (\"XV legislatura\"), nella \"circoscrizione Emilia-Romagna\", sempre tra le file di Forza Italia.\nAlle elezioni politiche del 2008 (\"XVI Legislatura\") \u00e8 rieletto per la terza volta alla Camera dei deputati, sempre nella \"circoscrizione Emilia-Romagna\", nelle liste del Popolo della Libert\u00e0.\nInfine, alle elezioni politiche del 2013 (\"XVII Legislatura\") \u00e8 stato rieletto per la quarta volta alla Camera dei Deputati, nella \"circoscrizione Liguria\", nelle liste del Popolo della Libert\u00e0.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 19 maggio 2016, a causa dei continui disaccordi con le scelte politiche di Silvio Berlusconi, abbandona Forza Italia per aderire ad \"Alleanza Liberalpopolare-Autonomie\" (gruppo parlamentare costituito sia alla Camera che al Senato da Denis Verdini e dai fuoriusciti di Forza Italia), entrando cos\u00ec nella maggioranza che sostiene il governo Renzi.\nIl 13 ottobre 2016, infine, assieme agli altri sette deputati di ALA, abbandona il Gruppo misto per aderire al nuovo gruppo parlamentare di maggioranza \"\"Scelta Civica-ALA per la Costituente Liberale e Popolare-MAIE\", nato dall'unione di Alleanza Liberalpopolare-Autonomie, Scelta Civica di Enrico Zanetti ed il MAIE.\nIl 30 marzo 2017 abbandona ALA ed aderisce ad Alternativa Popolare di Angelino Alfano (passando quindi al gruppo parlamentare \"Alternativa Popolare-Centristi per l'Europa-NCD\"\").\nNon si ricandida alle elezioni politiche del 2018, pur sostenendo la lista Noi con l'Italia."}
{"id": "2187287", "revid": "327773", "url": "https://it.wikipedia.org/wiki?curid=2187287", "title": "Vergenza", "text": "In Geologia la vergenza \u00e8 la direzione di movimento tettonico che una determinata struttura geologica (piega, thrust, ecc) generata principalmente da una spinta laterale tende a presentare; la vergenza \u00e8 quindi la direzione lungo la quale le pieghe anticlinaliche tendono a coricarsi e poi rovesciarsi. Su ampia scala la vergenza coincide con il verso di spostamento delle falde di ricoprimento durante un'orogenesi.\nIl termine \u00e8 sovente utilizzato in analisi di geologia regionale, durante la ricostruzione e la definizione degli assetti geodinamici e paleogeografici di un'area. In base alla vergenza si arriva a definire un'area interna ed una esterna rispetto ad un orogene: l'area interna \u00e8 quella da cui provengono le spinte e in cui si trovano le falde che vanno a sovrascorrere sull'area esterna, ricoprendola."}
{"id": "2187288", "revid": "446353", "url": "https://it.wikipedia.org/wiki?curid=2187288", "title": "Osvaldo Paladini", "text": "Biografia.\nNacque a San Marco Argentano, comune dell'entroterra cosentino,dove il padre svolgeva la professione di agrimensore, il 26 dicembre 1866. Nel 1882 si arruol\u00f2 nella Regia Marina,iniziando a frequentare la Regia Accademia Navale di Livorno dalla quale usc\u00ec con il grado di guardiamarina. Si imbarc\u00f2 in successione sulle navi da battaglia \"Italia\", \"Sardegna\" e sulla pirofregata corazzata \"San Martino\", e tra il 1899 e il 1900 su alcune torpediniere.\nCome tenente di vascello si distinse per l'ideazione di un congegno di accensione a percussione per cannoni di medio calibro, venendo dichiarato idoneo al servizio di artiglieria navale. Nel 1904 fu promosso capitano di corvetta, assunse il comando del cacciatorpediniere \"Aquilone\", e fu insignito dell'onorificenza di Cavaliere della Corona d'Italia. Vicecomandante della nave da battaglia \"Vittorio Emanuele II\", nel 1908 ricevette la Medaglia di bronzo al valor civile per il soccorso portato alle popolazioni di Reggio Calabria e Messina colpite dal terremoto.\nPromosso capitano di fregata nel 1909, nell'aprile 1911, alla vigilia della guerra italo-turca, assunse il comando dell'incrociatore protetto \"Piemonte\", svolgendo incarichi esplorativi nel Mar Rosso tra Aden e Gibuti, ed inviando una relazione al Ministero della Marina sulle condizioni socio-economiche di quelle zone e sugli incontri con le autorit\u00e0 locali, prospettando al Ministero iniziative idonee per futuri insediamenti commerciali. Nello stesso anno il Bollettino della Reale Societ\u00e0 Geografica pubblic\u00f2 il resoconto di un viaggio a Nairobi e nel Congo francese.\nLa guerra italo-turca.\nAlcuni mesi dopo l'inizio della guerra con la Turchia, si rese protagonista di una impresa che gli procur\u00f2 una diffusa notoriet\u00e0 grazie anche ad un'illustrazione di Achille Beltrame sulla \"Domenica del Corriere\". Ecco il testo del telegramma che da Asmara alle 17 e 15 annunci\u00f2 l'esito vittorioso della battaglia navale del 7 gennaio 1912 a Kunfida: \u00ab\"Incrociatore Piemonte, cacciatorpediniere Garibaldino e Artigliere incontrarono sette cannoniere turche ed uno yacht armato. Malgrado valide artiglierie turche nostre navi annientarono cannoniere, catturarono yacht e presero parte dei cannoni nemici, bandiere e trofei di guerra\"\u00bb.\nL'azione gli valse le onorificenze di Ufficiale della Corona d'Italia e di Cavaliere dell'Ordine militare di Savoia perch\u00e9 \"diresse e coordin\u00f2 la ricerca di cannoniere nemiche in localit\u00e0 irte di difficolt\u00e0 idrografiche, predispose e condusse l'azione con prontezza e perfetti criteri militari\".\nComandante della Difesa marittima di Messina, fu promosso capitano di vascello nel 1913, ed assunse il comando della nave da battaglia \"Roma\".\nLa prima guerra mondiale.\nNegli anni della prima guerra mondiale fu promosso contrammiraglio nel 1917, alzando la sua insegna sulla \"Roma\", e poi assunse il comand\u00f2 dapprima della Divisione da battaglia, e nel 1918 della 3\u00aa Squadra Navale, svolgendo anche funzioni di Comandante della Difesa alla M.M. e Direttore Generale del Regio Arsenale di Taranto.\nNuovamente si rese protagonista di un'impresa bellica. Il 2 ottobre 1918 diresse l'attacco ad una base navale austriaca a Durazzo guadagnandosi il titolo di Commendatore dell'Ordine Militare di Savoia e, per la partecipazione agli eventi bellici, l'onorificenza di Grande Ufficiale della Corona d'Italia.\nGli anni successivi.\nDopo la fine dalla guerra svolse il ruolo di Comandante superiore delle forze navali in Albania (1919), e quindi ricopr\u00ec l'incarico di Comandante militare marittimo di Ancona (1920).\nNel 1920 fu collocato nella riserva navale, e nel 1923 fu nominato viceammiraglio di squadra e nel 1926 raggiunse il grado di ammiraglio di squadra. Collocato a riposo il 26 dicembre 1930, si spense il 25 marzo 1938 a Roma e la salma fu sepolta nel cimitero del Verano.\nOnorificenze.\nAutorizzato a fregiarsi di:"}
{"id": "2187289", "revid": "300067", "url": "https://it.wikipedia.org/wiki?curid=2187289", "title": "Paul Mokeski", "text": ""}
{"id": "2187290", "revid": "125931180", "url": "https://it.wikipedia.org/wiki?curid=2187290", "title": "Rosso Malpelo", "text": "Rosso Malpelo \u00e8 una novella di Giovanni Verga, che comparve per la prima volta su \"Il Fanfulla\" nel 1878 e che venne in seguito raccolta e pubblicata nel 1880 insieme ad altre novelle uscite nel 1879-1880 in \"Vita dei campi\". La novella narra la storia di Rosso Malpelo, un ragazzo disprezzato e considerato cattivo per via di un pregiudizio, ossia perch\u00e9 ha i capelli rossi.\nTrama.\nRosso Malpelo lavora in una cava di rena rossa, conducendo una vita dura e priva di ogni forma di affetto. La madre non si fida di lui e sospetta che rubi soldi dallo stipendio che porta alla famiglia. Lavora con il padre, Mastro Misciu (al quale \u00e8 stato dato il soprannome di \"Misciu Bestia\"). Spinto dal disperato bisogno di soldi, Mastro Misciu accetta la pericolosa richiesta del padrone di lavorare all'abbattimento di un pilastro, rifiutato dagli altri lavoratori; una sera, mentre sta scavando, quel pilastro gli cade addosso. Il figlio, nella disperazione, chiede aiuto e si affanna a scavare con le mani nude, ma Mastro Misciu resta sepolto sotto la montagna di rena.\nMalpelo diventa sempre pi\u00f9 scorbutico. Dopo la morte del padre, oltre a sfogare la sua rabbia sugli animali (particolarmente su un asino che poi uccide), alla cava viene a lavorare un ragazzino soprannominato \"Ranocchio\" per il suo modo zoppicante di camminare. Viene aiutato da Malpelo, che da un lato lo protegge e dall'altro lo tormenta, picchiandolo e maltrattandolo, con lo scopo di insegnargli a vivere in quel mondo cos\u00ec duro e crudele ma anche perch\u00e9 non aveva mai ricevuto nessuna forma di affetto. Quando viene ritrovato il cadavere di Mastro Misciu, Malpelo custodisce come tesori gli oggetti appartenuti al padre. Poco dopo Ranocchio, ammalatosi di tubercolosi e stremato dalla fatica, muore. In seguito un uomo evaso dalla prigione arriva alla cava per lavorare, ma dopo poche settimane, accorgendosi dell'asprezza e dei rischi che comporta la vita da minatore, decide di andarsene preferendo piuttosto ritornare in carcere. Malpelo, ormai solo (la madre si \u00e8 risposata, la sorella \u00e8 andata a vivere in un altro quartiere), s'assume il rischioso compito di esplorare una galleria abbandonata che arriva a un pozzo. Presi del pane, del vino, gli attrezzi e i vestiti del padre, il ragazzo si addentra in un cunicolo per non uscirne mai pi\u00f9. Dopo la sua scomparsa i lavoratori della cava ancora temono di vederselo spuntare da un momento all'altro con i suoi \"capelli rossi e occhiacci grigi\".\nSignificati.\n\"Rosso Malpelo\" descrive la realt\u00e0 di povert\u00e0 e sfruttamento sub\u00ecto dalle classi disagiate in Sicilia alla fine del XIX secolo, realt\u00e0 che Verga conosceva ma che emergeva anche dalle inchieste del Regno d'Italia da poco formatosi (1861). Principalmente, l'opera \u00e8 un ritratto di un adolescente condannato dai pregiudizi popolari all'emarginazione, a causa del colore rosso dei capelli, spesso attribuito al male, e a una tragica fine, simile a quella del padre, oltre a un duro lavoro nelle cave di rena siciliane.\nNonostante il principio dell'impersonalit\u00e0, che caratterizza gli scrittori veristi, Verga lascia trasparire la piet\u00e0 che prova per Malpelo, un \"vinto\" che non ha alcuna possibilit\u00e0 di sottrarsi al proprio destino. Fa capire che i ragazzi come lui reagiscono al male che viene loro fatto infliggendo altrettanta sofferenza e cercando di reprimere i sentimenti di compassione pur di sopravvivere (emblematici sono i comportamenti rudi del protagonista nei confronti di Ranocchio e dell'asino).\nTecnica narrativa.\nIn \"Rosso Malpelo\" Verga sperimenta tecniche che user\u00e0 poi largamente nel romanzo \"I Malavoglia\" (i concetti sono tratti dall'analisi del critico letterario Romano Luperini):"}
{"id": "2187296", "revid": "648716", "url": "https://it.wikipedia.org/wiki?curid=2187296", "title": "Regifugium", "text": "Il regifugium \u00e8 un antico cerimoniale della religione romana che aveva luogo nei \"comitia calata\" il 24 febbraio, e aveva il suo culmine nella fuga improvvisa dall'assemblea del \"rex sacrorum\". La cerimonia \u00e8 di significato oscuro gi\u00e0 per gli stessi antichi; \u00e8 comunque certo che affonda le sue radici in et\u00e0 monarchica. Ovidio la collega alla cacciata di Tarquinio il Superbo; ma la maggioranza delle fonti tramanda che la cerimonia segnava la fine dell'anno o, perlomeno, la sospensione delle attivit\u00e0 del rex sacrorum fino alle Calende di marzo. Effettivamente, prima della riforma del calendario da parte di Giulio Cesare (calendario giuliano), che port\u00f2 il numero dei mesi dell'anno da dieci a dodici, l'anno iniziava con il mese di marzo (dedicato al dio Marte). Quindi precedentemente alla riforma il 24 febbraio corrispondeva al 24 dicembre. Dunque, il regifugium era legato alla \"sparizione\" del Sole durante il solstizio invernale, e il ritorno del \"rex\" segnava l'inizio del nuovo anno."}
{"id": "2187299", "revid": "228587", "url": "https://it.wikipedia.org/wiki?curid=2187299", "title": "Danilo I del Montenegro", "text": "Biografia.\nGiovinezza e ascesa.\nDanilo Petrovi\u0107-Njego\u0161 era figlio di Stiepo/Sava Petrovi\u0107-Njego\u0161 e della moglie Angelika Radamovich. Alla morte di Pietro II Petrovi\u0107-Njego\u0161, il quale era stato principe-vescovo del Montenegro con un valore puramente laico, il Senato del Montenegro, sotto l'influenza di \u00d0ordije Petrovi\u0107 (il pi\u00f9 ricco ed influente montenegrino dell'epoca), aveva proclamato il fratello di Pietro II, Pero Tomov Petrovi\u0107, principe (e non principe-vescovo). Nonostante questo, per\u00f2, la figura di Pero non ebbe la meglio sul giovane Danilo, il quale era largamente sostenuto dal popolo.\nPrima di determinare ufficialmente il successore di Pietro II, dopo aver fatto pace tra le trib\u00f9 dei Crmnica e dei Katunjani, ed essere stato disconosciuto dai Serbi e dai Montenegrini (ad eccezione della trib\u00f9 dei Bjelopavlici), Danilo si rec\u00f2 a Vienna, nell'Impero austriaco, viaggiando in seguito nell'Impero russo, venendo quindi eletto Vladika, e non Principe. Dopo che Danilo ritorn\u00f2 dalla Russia nel 1852, i suoi sostenitori, influenzati dal parere dello zar Nicola I di Russia, che vedeva in Danilo un valido alleato nella questione dell'area balcanica, venne nominato principe a tutti gli effetti, sconfiggendo le pressioni derivate dal senato montenegrino.\nDopo secoli di governo teocratico, Danilo divenne quindi il primo principe secolare del Montenegro, non utilizzando pi\u00f9 il rango ecclesiastico di Vladika; per questo cerc\u00f2 di cambiare tutte le istituzioni del principato in una linea di governo pi\u00f9 moderna.\nCarriera militare.\nFu durante il regno di Danilo I che il Montenegro vinse la battaglia pi\u00f9 importante della propria storia nazionale, contro i turchi, ottenendo difatti l'indipendenza.\nSuo fratello maggiore, il carismatico granduca Mirko Petrovi\u0107-Njego\u0161, comand\u00f2 infatti 7.500 uomini del neo esercito montenegrino contro i turchi (che constavano di circa 13.000 uomini) a Grahovac (1\u00ba maggio 1858). Le forze dell'Impero ottomano vennero sconfitte e vennero anche private di un considerevole arsenale che cadde nelle mani dei montenegrini, che lo usarono per condurre la guerra d'indipendenza finale che ebbe luogo tra il 1862 ed il 1875-1878.\nQuesta vittoria ebbe per\u00f2 un significato diplomatico profondo. La gloria delle armi montenegrine venne presto immortalata nelle canzoni e nella letteratura di tutte le popolazioni slave del Sud, in particolare dai Serbi di Voivodina, allora parte dell'Impero austro-ungarico. Questa vittoria montenegrina forz\u00f2 le grandi potenze europee a demarcare ufficialmente un confine tra il Montenegro e i possedimenti ottomani, riconoscendo quindi l'indipendenza secolare del Montenegro. Di questo compito si occup\u00f2 un'apposita commissione di rappresentanti delle potenze europee nel novembre del 1858. Il Montenegro ottenne i villaggi di Grahovo, Rudine, Nik\u0161i\u0107 e \u017dupa, met\u00e0 di Drobnjaci, Tu\u0161ina, Uskoci, Lipovo, l'alta Vasojevi\u0107i e parte di Kuci e Dodo\u0161i.\nAlleanza con la Russia e fallimento diplomatico.\nDanilo I vide nella Russia una possibile grande alleata militare, soprattutto perch\u00e9 contraria alle mire espansionistiche della vicina Austria, che non vedeva di buon grado il sorgere del nuovo principato montenegrino presso i propri confini orientali. Allo stesso modo, visto il modo con cui lo stato aveva valorosamente saputo difendere i propri ideali indipendentisti, lo stato montenegrino divenne alleato anche della Francia, sempre in funzione anti-austriaca.\nNel frattempo, per\u00f2, tutte le altre potenze europee lavoravano per evitare la sempre maggiore influenza della Russia nell'area balcanica, rafforzatasi moltissimo con la nascita del Montenegro. Conoscendo il carattere del proprio popolo, Danilo rifiut\u00f2 il compromesso, che gli venne proposto, di rinunciare alla sovranit\u00e0 in cambio di altri benefici personali. Allo stesso tempo la Russia non era in grado di aiutare materialmente il Montenegro, a causa del conflitto nella quale sarebbe stata coinvolta con tutta l'Europa, in particolare dopo la sconfitta nella Guerra di Crimea del 1854. Nel successivo Congresso di Parigi del 1856, il governo russo accett\u00f2 ufficialmente di non assecondare con le proprie forze le mire espansionistiche del Montenegro, non mancando comunque di ribadire che la Russia aveva concesso assieme alle altre potenze una posizione gi\u00e0 di molto rilievo al Montenegro. Durante il proprio viaggio in Francia, ad ogni modo, Danilo I ricevette alcuni aiuti finanziari dallo stato francese ( franchi annui), con la promessa da parte della Francia di impegnarsi anche a riconoscere la sovranit\u00e0 del Montenegro in cambio di facilitazioni degli scambi commerciali tra Francia e Montenegro. Napoleone III, inoltre, auspic\u00f2 una maggiore influenza della Francia negli affari statali del Montenegro, oltre a tentare sempre pi\u00f9 di attirare il piccolo stato dalla propria parte, in opposizione alla Russia.\nL'accettazione di questo compromesso da parte del principe Danilo port\u00f2 ovviamente ad una compromissione diplomatica con la Russia, il che gli oppose anche i vecchi sostenitori della politica statale, tra cui figurava anche suo fratello Mirko e il presidente del Senato \u00d0ordije Petrovi\u0107. Da questa opposizione venne quindi organizzato un piano per eliminare il principe, grazie al sostegno di alcune potenze europee tra cui certamente figurava anche la Russia.\nCodice del principe Danilo.\nNegli affari di stato, il principe Danilo venne sovente considerato un tiranno ed un governatore brutale, dal momento che tent\u00f2 sempre pi\u00f9 di accentrare il potere nelle proprie mani, contribuendo ad ogni modo ad ampliare le moderne funzioni dello stato.\nDanilo si serv\u00ec delle leggi gi\u00e0 emanate da Pietro I Petrovi\u0107-Njego\u0161 come ispirazione per il proprio nuovo codice di leggi, che promulg\u00f2 nel 1855 con il nome di \"Zakonik Danila Prvog\". Il \"Codice del principe Danilo\" si basava essenzialmente sul mantenimento e sul rispetto delle tradizioni e dei costumi montenegrini e pu\u00f2 essere considerato la prima costituzione ufficiale dello stato montenegrino.\nDanilo organizz\u00f2 come prima cosa un nuovo sistema censitario, che port\u00f2 a compimento con un censimento nel 1855, che diede come risultato una popolazione di circa 80.000 persone.\nIl principe organizz\u00f2 anche un nuovo sistema di tassazione che venne accettato da tutte le trib\u00f9 montenegrine ad eccezione dei Kuci, contro i quali Danilo invi\u00f2 il proprio fratello, il granduca Mirko, nel 1856, con la precisa missione di non uccidere un solo capo della trib\u00f9, ma piuttosto di non lasciare vivo alcuno degli eredi delle famiglie appartenenti a questo gruppo. Il massacro fu estremamente crudele e, delle 247 persone che morirono, solo 17 erano soldati, mentre tutti gli altri erano bambini. Dopo questo atto i Kuci furono costretti ad aderire al nuovo sistema fiscale.\nUn'altra atrocit\u00e0 venne compiuta dalle truppe di Danilo nella guerra contro la trib\u00f9 dei Bjelopavlici, ma le uccisioni furono limitate esclusivamente ai nobili riottosi alla nuova politica del principato.\nMorte.\nIl principe Danilo venne assassinato nell'agosto del 1860 mentre si trovava sulla propria nave, ancorata al porto di Cattaro. L'assassino, Todor Kadi\u0107, apparteneva alla trib\u00f9 dei Bjelopavlici. Danilo venne ucciso per vendetta, per aver violentato la sorella di Todor. \nDopo la morte di Danilo venne eletto alla carica di principe il nipote di Danilo, Nicola, che sal\u00ec al trono del Montenegro con il nome di Nicola I."}
{"id": "2187300", "revid": "31886", "url": "https://it.wikipedia.org/wiki?curid=2187300", "title": "Puzzole", "text": "Puzzole (Pu\u010de in sloveno) \u00e8 un insediamento di 249 abitanti del comune sloveno di Capodistria, situato nell'entroterra dell'Istria settentrionale. Comprende le frazioni di Crisichie e Plagnave.\nVi si giunge da passando per la crociera di Crisichie o Kri\u017ei\u0161\u010de che in sloveno significa appunto crociera.\n\"Plagnave\" \u00e8 composta da un gruppo di vecchie case di campagna e si trova in basso, a mezza costa tra Puzzole ed il fondo valle. Il nome probabilmente non deriva da \"planu\" in quanto lo sloveno \"planiava\" significa \"pianura\" che qui non esiste. Puzzole invece deriva da \"puteus\" come diceva il Naldini: \"qui non \u00e8 facile incontrare l'acqua nello scavare i pozzi\"; potrebbe derivare anche da \"puzzola\".\nI villaggi di Puzzole e Plagnave, feudi della famiglia Verzi, erano sottoposti sia allo zuppano che al parroco di Costabona; ora \u00e8 frazione di Monte di Capodistria. Pur non avendo informazioni chiare sulle ripartizioni civili, si deve ritenere che la condizione di certi paesi, riuniti sotto un solo zuppano, fosse abbastanza comune, come l'ordinamento ecclesiastico raggruppava pi\u00f9 villaggi in un'unica parrocchia, la cui sede fungeva da centro.\nIl paese \u00e8 posto a 280\u00a0m sopra il livello del mare, sulla cima di un promontorio, che si spinge parallelamente a quello di Costabona, verso sud, sulla valle del fiume Dragogna. \u00c8 un paese che, oltre ad avere le sue caratteristiche case in pietra nuda arenaria, offre l'allegra visione di altre case antiche con tutti i colori naturali che si usavano un tempo: i gialli, i verdi, i rosa, i violetti, i celesti sono armoniosamente accostati da sembrare una tavolozza. Tale effetto armonico \u00e8 dovuto alle terre colorate naturali che venivano aggiunte alla calce.\nA Puzzole la chiesa dedicata a santa Maria del Carmine ha sulla facciata un campanile a vela, \u00e8 parzialmente intonacata ed \u00e8 probabilmente del secolo XVI. Sul portale della chiesa, una scritta latina riporta che la chiesa \u00e8 stata restaurata nel 1715, essendo \"gastaldo\" Giacomo Bonazza e che il pievano in quel tempo era Filippo Sergas."}
{"id": "2187302", "revid": "6923", "url": "https://it.wikipedia.org/wiki?curid=2187302", "title": "De Blob", "text": "de Blob \u00e8 un videogioco platform rompicapo realizzato per la console Wii che vede come protagonista \"de Blob\", ovvero un essere antropomorfo capace di cambiare colore con lo scopo di ridare luce e tonalit\u00e0 alla citt\u00e0 di \"Croma City\" resa grigia e incolore da un attacco alieno da parte della INKT Corporation. Scopo del gioco \u00e8 quello di colorare tutti i luoghi e i personaggi attraverso lo svolgimento di numerose sfide presenti nei vari livelli.\nIl gioco \u00e8 stato messo in commercio in due edizioni, la prima per iPhone \u00e8 distribuita solo in Nord America, Europa e Australia pubblicata nel luglio 2008; la seconda edizione \u00e8 stata pubblicata per Wii e distribuita in America, Europa e Australia da settembre 2008 e in Giappone da novembre 2008.\nUna versione del gioco per Nintendo DS realizzata dalla Helixe era prevista ma non usc\u00ec. Nel 2017 uscirono conversioni per Xbox One e Windows, mentre il 25 giugno 2018 usc\u00ec una conversione del gioco per Nintendo Switch.\nTrama.\nIl gioco inizia con alcune sequenze animate che mostrano la bellissima citt\u00e0 di Croma City (ubicata sul Lago Radya) colorata e popolata dai suoi abitanti chiamati \"Radiani\". Ma ben presto l'armonia della cittadina viene spezzata dall'arrivo della INKT Corporation, un'organizzazione militare capitanata dal generale Black e formata dagli Inky, ovvero dei piccoli alieni neri a forma di stella. La INKT occupa Croma City con l'intenzione di privarla dei suoi colori e rinchiudendo i Radiani all'interno della Bidonville, un quartiere degradato e dominato col pugno di ferro dalla Chiesa Inchiostraia, su cui \u00e8 localizzato un cannone che spara inchiostro. Spetter\u00e0 a Blob, chiamato in soccorso da un gruppo di ribelli (formato da Prof, Zip, Arty e Bif) sfuggiti all'occupazione, riportare i colori alla citt\u00e0 e salvare tutti gli abitanti fino ad invadere il Ministero INKT e a mandare in corto circuito il Mega Reattore Inky, la macchina che aveva tolto i colori a Croma City. Lo scontro finale avverr\u00e0 dapprima al porto del Lago Radya, ed in seguito sulla navicella spaziale del generale Black.\nModalit\u00e0 di gioco.\nI comandi di gioco sono affidati al Nunchuck che permette lo spostamento di de Blob grazie alla levetta analogica insieme ai tasti C per la telecamera e il tasto Z per il mirino. Il Telecomando Wii viene utilizzato per saltare se lo si agita bruscamente verso il basso mentre al tasto A \u00e8 affidata la bussola, il tasto B frena de Blob in un punto preciso e la croce direzionale sposta la visuale della telecamera.\nLa caratteristica principale del personaggio \u00e8 la capacit\u00e0 di assumere differenti tinte di colore grazie all'assorbimento di questi ultimi tramite i \"Verni-bot\" ovvero contenitori di pittura capaci di ricaricarsi autonomamente; ogni Verni-bot assorbito cede a de Blob 10 punti pittura. Attraverso la combinazione dei tre tipi di Verni-bot rosso, giallo e blu \u00e8 possibile creare i colori arancione, verde, viola e marrone; per rendere de Blob incolore \u00e8 sufficiente bagnarlo con acqua. Quando de Blob \u00e8 colorato pu\u00f2 dipingere i vari oggetti, personaggi e palazzi al prezzo di un punto pittura per ogni elemento colorato e a questo fattore \u00e8 legata anche la colonna sonora che acquista sonorit\u00e0 e tonalit\u00e0 maggiori man mano che si colorano pi\u00f9 oggetti possibili.\nOgni livello \u00e8 caratterizzato da un certo numero di sfide che \u00e8 necessario portare a termine per la conclusione del gioco. Le sfide sono solitamente quattro e consistono nel dipingere determinati palazzi con differenti colori, eliminare un gruppo di nemici, portare a compimento un percorso seguendo dei fumogeni che ne segnano il tragitto oppure riconvertire delle basi militari INKT attraverso un certo numero di punti pittura. Le diverse sfide, come ogni livello, sono da portare a termine entro un limite di tempo e al termine di ognuna di essere si viene ricompensati da un aumento del tempo a disposizione per completare il gioco. All'interno di ogni schema sono presenti diversi bonus i quali consistono nel raccogliere gli \"stili\" che andranno a modificare l'effetto delle miscele di colori, le \"energie cromatiche\" che forniscono un bonus al contatore di pittura e le \"vite\"; altre missioni consistono nel salvataggio di pi\u00f9 Radiani possibili, nel colorare un dato numero di alberi e cartelloni e nel dipingere pi\u00f9 superfici possibili.\nSuccesso commerciale.\nTHQ ha dichiarato che dal lancio a febbraio 2009 il gioco ha venduto complessivamente 700\u00a0000 copie.\nAccoglienza.\nComplessivamente \"de Blob\" ha ricevuto recensioni favorevoli con punteggi di 8,4 secondo IGN, che lo considerava uno dei migliori giochi per Wii degli ultimi tempi, 8,0 per \"Nintendo Power\" e una media di 10 per \"NINTENDOworld\" che lo ha premiato per la sua grande originalit\u00e0.\nNel 2017 il Museo Finlandese dei Giochi (\"Suomen pelimuseo\", dedicato anche a giochi non elettronici) lo annover\u00f2 tra i suoi primi 100 classici giochi finlandesi."}
{"id": "2187306", "revid": "767487", "url": "https://it.wikipedia.org/wiki?curid=2187306", "title": "Shattered - Gioco mortale", "text": "Shattered - Gioco mortale, conosciuto anche con il titolo Shattered - Lucida vendetta (\"Butterfly on a Wheel\"), \u00e8 un film thriller del 2007 diretto da Mike Barker e con protagonisti Pierce Brosnan, Maria Bello e Gerard Butler.\nIl titolo originale del film (letteralmente \"Una farfalla su una ruota\") allude a una frase della \"Epistle to Dr Arbuthnot\" di Alexander Pope: \"\"Who breaks a butterfly upon a wheel?\", \"Chi schiaccia una farfalla su una ruota?\"\". La frase \u00e8 solitamente interpretata come il chiedersi perch\u00e9 qualcuno possa fare uno sforzo enorme per raggiungere qualcosa di minore o nessuna importanza. o per definire una forma di punizione spropositata all'entit\u00e0 della colpa commessa, traduzione che pare appunto appropriata sulla base della trama del film stesso.\nTrama.\nNeil Randall e sua moglie Abby hanno una vita apparentemente perfetta a Chicago. Vivono il sogno americano insieme alla loro bella figlioletta, Sophie, fino al rapimento improvviso di quest'ultima. Neil e Abby non hanno altra scelta che assecondare le richieste del rapitore, Tom Ryan, un sociopatico freddo e calcolatore, che prende il controllo delle loro vite con la brutale efficienza di chi non ha niente da perdere. La vita tranquilla di Neil e Abby viene stravolta in un batter d'occhio. \u00c8 subito chiaro che le richieste di Ryan sono le pi\u00f9 terribili perch\u00e9 non vuole il loro denaro. Quello che vuole \u00e8 distruggere pezzo per pezzo la vita che Neil e Abby hanno costruito in oltre dieci anni. Mentre il tempo corre contro la loro piccola bimba, Neil e Abby capiscono che l'incubo \u00e8 solo all'inizio. Nelle successive 24 ore sono alla merc\u00e9 di un uomo che vuole una cosa sola: che loro eseguano la sua volont\u00e0. Fino a dove si dovranno spingere per salvare la vita di Sophie? Prima devono prelevare denaro dal loro conto, denaro che Tom brucia e getta fuori dal finestrino dell'auto. Poi devono riuscire a trovare 300 dollari entro qualche ora, in una zona dove non conoscono nessuno. Abby impegna un braccialetto e Neil il suo orologio e cos\u00ec ottengono i 300 dollari. Dopo di che, viene richiesto loro di consegnare una busta in un certo posto entro venti minuti, ma Tom rivela a Neil che la busta contiene dettagli imbarazzanti sul lavoro di quest'ultimo, e che se verr\u00e0 recapitata lo porter\u00e0 in rovina. Il gioco crudele va avanti, tentano di recuperare Sophie dall'hotel dove viene custodita, solo per essere scoperti da Tom che si vendica facendo spogliare Abby di fronte a lui.\nIl mistero viene svelato solo nei minuti finali: la moglie di Tom (Judy) \u00e8 la segretaria di Neil e i due hanno una relazione che Tom ha scoperto. Quel giorno Neil e Judy avrebbero dovuto incontrarsi, inscenando un finto incontro con un superiore. Tom vuole restituire a Neil il dolore che ha dovuto sopportare e sorprendentemente Abby gioca secondo il suo piano. Neil mente a Abby quando stanno tornando a casa dicendole che un collega era l'amante di Judy, Tom ha scambiato Neil con quell'uomo e questa sarebbe la ragione per cui Tom li ha tormentati per tutta la giornata. Abby alla fine rivela tutto a Neil, che in realt\u00e0 la loro figlia non \u00e8 stata rapita, che sa della relazione tra Neil e Judy, che ha pianificato tutto assieme a Tom. Anche Abby si \u00e8 vendicata del dolore che ha dovuto sopportare e ha recitato insieme a Tom.\nProduzione.\nPierce Brosnan ha firmato per la parte verso la fine del 2005. Maria Bello e Gerard Butler si sono uniti alla produzione il 19 gennaio 2006.\nLe riprese del film sono iniziate nel febbraio 2006 e sono terminate il maggio successivo. Le riprese si sono svolte a Vancouver con gli esterni di Chicago e la produzione si \u00e8 poi spostata in Inghilterra per la post-produzione. Le riprese si sono svolte anche a Los Angeles."}
{"id": "2187307", "revid": "1543377", "url": "https://it.wikipedia.org/wiki?curid=2187307", "title": "Finestra tettonica", "text": "In geologia si parla di finestra tettonica quando in una zona sottoposta ad erosione la demolizione progressiva di una unit\u00e0 tettonica consente l'affioramento e l'osservazione di rocce sottostanti appartenenti ad un altro dominio tettonico.\nLa dimensione di una finestra tettonica pu\u00f2 andare da pochi metri fino a qualche centinaio di chilometri.\nEsempi in Italia.\nLe pi\u00f9 importanti finestre tettoniche delle Alpi sono la Finestra dell'Engadina e la Finestra dei Tauri, a cavallo del confine tra Austria e Italia. Quest'ultima, con le sue dimensioni di 170 chilometri di lunghezza e 30 di larghezza, \u00e8 la pi\u00f9 grande finestra tettonica delle Alpi orientali, nonch\u00e9 l'unica di questa regione in cui si ha l'affioramento della Placca euroasiatica.\nNel Ponente ligure la finestra tettonica di Ceriana \u00e8 stata oggetto di numerosi e particolareggiati studi, in quanto concausa di ingenti e, purtroppo, luttuosi, movimenti franosi durante gli eventi alluvionali dell'autunno del 2000.\nTra la Liguria e l'Emilia-Romagna, lungo il corso del fiume Trebbia, vi \u00e8 la finestra tettonica di Bobbio della Val Trebbia. Essa \u00e8 attualmente oggetto di studio assieme alle numerose fonti termali. Nella cittadina vi \u00e8 inoltre una sede distaccata dell'Universit\u00e0 di Parma specializzata negli studi geologici.\nLungo gli appennini meridionali, una delle pi\u00f9 importanti finestre tettoniche \u00e8 quella di Campagna creata dal fiume Tenza e che mette in luce i sedimenti marini del bacino Lagonegrese."}
{"id": "2187308", "revid": "1305772", "url": "https://it.wikipedia.org/wiki?curid=2187308", "title": "Cima di Corborant", "text": "La Cima di Corborant \u00e8 una montagna delle Alpi Marittime alta 3010\u00a0m. Assieme al Monte Tenibres \u00e8 l'unica vetta che supera i 3.000\u00a0m nel tratto dalla Testa Malinvern al Colle della Maddalena.\nCaratteristiche.\nSi trova sullo spartiacque alpino principale, sul confine tra Italia e Francia. Dal lato italiano si trova nel comune di Vinadio, nell'alta valle Stura di Demonte in provincia di Cuneo, mentre dal lato francese si trova nel comune di Saint-\u00c9tienne-de-Tin\u00e9e, nella valle della Tinea.\nLa vetta sorge in un tratto ove lo spartiacque ha direzione nord-sud. Dal vicino Becco Alto d'Ischiator la cresta scende alla \"forcella d'Ischiator\", risale alle \"cime d'Ischiator\", e da qui scende al \"passo d'Ischiator\" (2860\u00a0m). Da questo punto, la cresta sale decisa verso la vetta della Cima di Corborant, da dove discende nuovamente verso il \"passo del Corborant\" (2925\u00a0m). Da qui la cresta procede con saliscendi verso sud.\nDalla vetta dirama verso est (versante italiano) una dorsale secondaria, che arriva alla punta Gioffredo e qui si biforca: un ramo prosegue verso est in direzione del monte Laroussa, mentre l'altro scende in direzione nord-est andando a digradare verso il vallone dell'Ischiator, nel quale va a morire in corrispondenza del \"Lago Inferiore dell'Ischiator\" e del rifugio Migliorero. Tra questi due rami \u00e8 compreso il \"vallone di Laroussa\".\nVerso ovest, invece, la montagna si collega quasi direttamente a tre cime secondarie, le Cimes des Chalances, il cui versante occidentale scende dirupato verso il sottostante \"Lac de Rabuons\", ove sorge il francese rifugio Rabuons.\nDal punto di vista geologico, la montagna \u00e8 costituita da alcune delle formazioni pi\u00f9 antiche del complesso detto \"massiccio cristallino dell'Argentera\". Si tratta infatti di gneiss a plagioclasio e biotite del periodo archeozoico associati ad anfiboliti (\"gneiss di Laroussa\"), con alcuni affioramenti di gneiss occhiadini e listati a biotite (\"gneiss dei Rabuons\").\nL'origine del toponimo \u00e8 incerta.\nAscensione alla vetta.\nLa via normale si sviluppa sui versanti sud ed ovest, con avvicinamento dal vallone di san Bernolfo. Dalla localit\u00e0 omonima si risale in direzione dei \"laghi Lausfer\", seguendo prima il sentiero P23, poi il sentiero P47.. Dal \"lago Lausfer superiore\" si distacca una traccia di sentiero che conduce al \"passo del Corborant\". Da qui si risale seguendo una cengia sul versante ovest, fino ad un canale sulla destra, che si risale, superando alcuni massi instabili verso la sommit\u00e0, fino alla vetta. L'itinerario \u00e8 di tipo alpinistico, con grado di difficolt\u00e0 complessivo valutato in F, e passaggi su roccia fino al II grado sulla cengia e nel canalone finale.\n\u00c8 possibile salire anche dal \"vallone d'Ischiator\". Si segue il sentiero P26 fino al \"lago superiore d'Ischiator\", dove lo si lascia per risalire un canalino che conduce alla forcella che, sulla cresta est, separa la cima Corborant dalla punta Gioffredo. Da qui si risale la cresta fino alla vetta. Questo itinerario, pure alpinistico, ha difficolt\u00e0 totale F+. La forcella sulla cresta est \u00e8 raggiungibile anche dal versante di San Bernolfo, risalendo dal \"lago Lausfer superiore\".\nIl punto d'appoggio pi\u00f9 vicino dal versante italiano \u00e8 il gi\u00e0 citato rifugio Migliorero (2094\u00a0m) nel vallone d'Ischiator."}
{"id": "2187311", "revid": "118031", "url": "https://it.wikipedia.org/wiki?curid=2187311", "title": "Backslide", "text": ""}
{"id": "2187314", "revid": "1543377", "url": "https://it.wikipedia.org/wiki?curid=2187314", "title": "Nanumea", "text": "Nanumea \u00e8 un atollo situato nell'oceano Pacifico. Appartiene amministrativamente a Tuvalu, ha una superficie di 3,9\u00a0km\u00b2 ed una popolazione di 554 abitanti (2012).\nL'atollo \u00e8 composto da 5 isolette (o \"motu\"):"}
{"id": "2187317", "revid": "1516566", "url": "https://it.wikipedia.org/wiki?curid=2187317", "title": "USS Chesapeake (1799)", "text": "La USS \"Chesapeake\" fu una fregata della marina degli Stati Uniti. La sua impostazione risale al 1798, ed il varo al 1799; \u00e8 una delle sei fregate originarie autorizzate dal Congresso, insieme alle USS \"President\", USS \"Congress\", USS \"United States\", USS \"Constellation\" e USS \"Constitution\".\nIl nome \u00e8 legato alla baia di Chesapeake, al largo della quale si svolse il 5 settembre 1781 una battaglia navale decisiva per la conclusione della guerra d'indipendenza americana.\nLa vita operativa.\nLa \"Chesapeake\" ebbe varie vicende legate al suo servizio, compiuto tra l'altro nello squadrone del Mediterraneo sulle coste di Barberia (prima guerra barbaresca). Ma il fatto pi\u00f9 celebre resta senz'altro il caso \"Leopard\": nel 1807, durante un momento di tensione tra il Regno Unito e gli Stati Uniti, la \"Chesapeake\" venne affiancata vicino alla costa statunitense dalla fregata britannica HMS \"Leopard\", da 50 cannoni, alla ricerca di disertori fuggiti dalle navi di Sua Maest\u00e0. Secondo le usanze dell'epoca molte marine da guerra, tra cui quella britannica, ricorrevano all'arruolamento forzato anche di cittadini stranieri, per cui non era infrequente che sulle navi inglesi vi fossero anche cittadini statunitensi arruolati contro la loro volont\u00e0.\nNello specifico sulla \"Chesapeake\" vi erano tre disertori della HMS \"Melampus\". Al rifiuto della nave statunitense, la nave inglese apr\u00ec il fuoco, uccidendo tre persone e ferendone 18, abbordando poi la nave e prelevando i disertori dopo che la \"Chesapeake\" ebbe ammainato la bandiera in segno di resa; il comandante James Barron della \"Chesapeake\", tra i feriti, fu poi sottoposto ad una commissione di inchiesta che lo ritenne colpevole di non aver preparato la nave per una possibile azione, e lo sospese dal comando per cinque anni.\nLa cattura.\nIl 30 maggio 1813, durante la guerra anglo-americana del 1812, la fregata britannica HMS \"Shannon\" della classe Leda, da 38 cannoni, affront\u00f2 e cattur\u00f2 la nave americana davanti al porto di Boston. La \"Chesapeake\" era in zona per le riparazioni necessarie dopo essere sfuggita alla caccia di un vascello ed una fregata inglesi.\nDopo le riparazioni, con la nave pronta a prendere il mare, il porto era bloccato dalle fregate inglesi HMS \"Shannon\" e \"Tenedos\". Il comandante della Shannon, capitano (poi ammiraglio) Philip Vere Broke, dopo aver allontanato la \"Tenedos\" invit\u00f2 per iscritto il comandante americano James Lawrence (1781\u20131813), gi\u00e0 capitano della corvetta USS \"Hornet\" che aveva affondato la corvetta inglese HMS \"Peacock\", ad affrontare la sua nave in duello, ma Lawrence guid\u00f2 la \"Chesapeake\" fuori dal porto prima di ricevere l'invito.\nDopo tredici minuti di combattimento, la \"Chesapeake\" aveva il bompresso completamente distrutto ed era incapace di manovrare, e venne abbordata e catturata; Lawrence era gravemente ferito, cos\u00ec come Broke. La \"Shannon\" condusse la \"Chesapeake\" nel porto di Halifax, in Nuova Scozia, dove Lawrence mor\u00ec. La nave venne smantellata e con il suo legname venne costruito il mulino di Chesapeake Mill a Wickham (Hampshire).\nLa battaglia venne descritta da Patrick O'Brian nel suo romanzo \"Bottino di guerra\", con i personaggi di Jack Aubrey e Stephen Maturin a bordo e partecipanti al combattimento."}
{"id": "2187318", "revid": "22475", "url": "https://it.wikipedia.org/wiki?curid=2187318", "title": "Notamacropus eugenii", "text": "Il tammar (Notamacropus eugenii ) \u00e8 un piccolo membro della famiglia dei Macropodidi e la specie tipo per le ricerche sui canguri e sui marsupiali in generale.\n\u00c8 diffuso su alcune isole al largo dell'Australia meridionale e lungo le coste di quella occidentale. Sull'Isola dei Canguri, dove ogni anno si riproduce in gran numero, \u00e8 considerato una specie nociva, dato che danneggia l'habitat delle echidne dell'isola.\nIl tammar venne avvistato per la prima volta sull'isola di West Wallabi nel gruppo delle Houtman Abrolhos, al largo dell'Australia Occidentale, dai sopravvissuti del naufragio del \"Batavia\" nel 1629, e descritto l'anno seguente da Francisco Pelsaert nel suo \"Ongeluckige Voyage\". Si \u00e8 trattato sicuramente del primo avvistamento di un Macropodide da parte degli europei e probabilmente anche del primo avvistamento di un mammifero australiano.\nIl tammar \u00e8 suddiviso in tre sottospecie:\nLe piccole dimensioni di questo wallaby (circa 8\u00a0kg, simili a quelle di un grosso gatto) e la facilit\u00e0 con la quale si alleva in cattivit\u00e0 lo hanno reso un animale molto popolare negli zoo.\nNel latte di questo animale alcuni scienziati australiani, guidati dal Dr. Ben Cocks, hanno scoperto una proteina denominata AGG01. Nei test di laboratorio questo composto si \u00e8 rivelato essere 100 volte pi\u00f9 efficace della penicillina, dato che \u00e8 in grado di debellare il 99% dei batteri patogeni (sia Gram-positivi che Gram-negativi) e dei funghi con i quali \u00e8 stata incubata, compresi \"Salmonella\", \"Proteus vulgaris\" e \"Staphylococcus aureus\"."}
{"id": "2187323", "revid": "24398", "url": "https://it.wikipedia.org/wiki?curid=2187323", "title": "Pu\u010de", "text": ""}
{"id": "2187325", "revid": "182193", "url": "https://it.wikipedia.org/wiki?curid=2187325", "title": "Puce", "text": ""}
{"id": "2187331", "revid": "69236", "url": "https://it.wikipedia.org/wiki?curid=2187331", "title": "Partite del campionato del mondo di scacchi FIDE 1996", "text": ""}
{"id": "2187334", "revid": "1543377", "url": "https://it.wikipedia.org/wiki?curid=2187334", "title": "Nanumaga", "text": "Nanumaga \u00e8 un'isola situata nell'oceano Pacifico. Appartiene amministrativamente a Tuvalu, ha una superficie di 2,78\u00a0km\u00b2 ed una popolazione di 481 abitanti (2012).\nGli unici villaggi dell'isola sono Toga e Tokelau."}
{"id": "2187338", "revid": "1494169", "url": "https://it.wikipedia.org/wiki?curid=2187338", "title": "Muccioli", "text": ""}
{"id": "2187352", "revid": "1543377", "url": "https://it.wikipedia.org/wiki?curid=2187352", "title": "Niulakita", "text": "Niulakita \u00e8 un'isola situata nell'oceano Pacifico. Appartiene amministrativamente a Tuvalu, ha una superficie di 0,42\u00a0km\u00b2 ed una popolazione di 27 abitanti (2012).\nL'isola \u00e8 stata abitata a partire dal 1949 da popolazione proveniente da Niutao."}
{"id": "2187353", "revid": "767487", "url": "https://it.wikipedia.org/wiki?curid=2187353", "title": "La dalia azzurra", "text": "La dalia azzurra (\"The Blue Dahlia\") \u00e8 un film del 1946 diretto da George Marshall e basato su una sceneggiatura originale di Raymond Chandler. Il film segna il terzo abbinamento delle star Alan Ladd e Veronica Lake.\nTrama.\nAl ritorno dalla guerra combattuta come capitano di un aereo della marina militare americana con i suoi compagni di equipaggio Buzz e George ormai diventati suoi amici inseparabili, Johnny sorprende sua moglie Helen mentre bacia l'amante Eddie Harwood, gestore del night club \"Dalia Azzurra\".\nNella discussione che ne segue, Helen, alcolizzata e depressa, rivela a Johnny di aver provocato la morte del loro figlio in un incidente stradale, mentre guidava ubriaca.\nQuando il mattino successivo Helen \u00e8 trovata morta, Johnny diventa il principale indiziato. Ma con l'aiuto di Joyce, moglie arrabbiata di Harwood, Johnny trova il vero colpevole.\nProduzione.\nIl film fu scritto da Raymond Chandler."}
{"id": "2187356", "revid": "879070", "url": "https://it.wikipedia.org/wiki?curid=2187356", "title": "Notamacropus irma", "text": "Il wallaby dai guanti neri (Notamacropus irma ) \u00e8 una specie di wallaby diffusa nelle regioni sud-occidentali dell'Australia Occidentale. \u00c8 classificato dalla IUCN tra le specie a rischio minimo e sembra che l'unica minaccia alla sua sopravvivenza sia la predazione da parte delle volpi rosse (\"Vulpes vulpes\") introdotte dall'uomo.\nIl wallaby dai guanti neri \u00e8 di un colore grigio intenso con una caratteristica colorazione bianca attorno alla faccia e agli arti, sia anteriori che posteriori (sebbene presenti anche una sorta di guanti neri, come indica il suo nome alternativo). Ha abitudini diurne, cosa insolita per un Macropodide, e si nutre di erba e altri vegetali."}
{"id": "2187360", "revid": "709565", "url": "https://it.wikipedia.org/wiki?curid=2187360", "title": "Belfagor (serie animata)", "text": "Belfagor (\"Belph\u00e9gor\") \u00e8 una serie televisiva animata francese del 2001 basata sull'omonimo personaggio creato da Arthur Bern\u00e8de per il proprio romanzo. \u00c8 composta da 26 episodi della durata di 26 minuti l'uno.\nTrama.\nA Parigi agisce un diabolico e temuto ladro molto abile, Belfagor, che sfugge alla polizia. Tre persone decidono cos\u00ec di unirsi per catturarlo: Sarah Kozminsky, giornalista, Jacques Bellegarde, giornalista anche lui, e M\u00e9nardier, commissario di polizia.\nSigla italiana.\nBelfagor ha una sigla italiana dal nome omonimo a quello della serie. \u00c8 cantata da Cristina D'Avena e scritta da Alessandra Valeri Manera e Antonio Galbiati.\nDistribuzione.\n\u00c8 stata trasmessa in Italia, su Italia Teen Television ed in seguito replicato su Hiro."}
{"id": "2187363", "revid": "118123469", "url": "https://it.wikipedia.org/wiki?curid=2187363", "title": "Forcella del Picco", "text": "Forcella del Picco (\"Birnl\u00fccke\" in tedesco) \u00e8 un valico alpino di 2.665 posto sul confine tra l'Italia e l'Austria. Collega la valle Aurina con la Krimmler Achental.\nNome.\nIl nome \"Birnl\u00fccke\" proviene da una deformazione della antica denominazione \"Pyrl\u00fccke\" (attestata ancora nel 1888), che a sua volta era connessa con l'antico idronimo \"Pirra\" o \"Birlbach\" dell'Aurino.\nPosizione.\nDal punto di vista orografico la forcella si trova nelle Alpi dei Tauri occidentali e separa le Alpi della Zillertal dagli Alti Tauri. Il passo \u00e8 dominato dall'imponente Picco dei Tre Signori e dal suo ghiacciaio.\nNei pressi del valico vi \u00e8 il rifugio Brigata Tridentina (2.441\u00a0m). Poco a nord-ovest del passo vi \u00e8 la Vetta d'Italia."}
{"id": "2187364", "revid": "2158599", "url": "https://it.wikipedia.org/wiki?curid=2187364", "title": "Prodotti agroalimentari tradizionali del Friuli Venezia Giulia", "text": "I prodotti agroalimentari tradizionali friulani e giuliani (PAT) riconosciuti dal Ministero delle politiche agricole alimentari e forestali, su proposta della regione Friuli-Venezia Giulia sono i seguenti, aggiornati alla sedicesima revisione dei PAT datata 2016:"}
{"id": "2187365", "revid": "343906", "url": "https://it.wikipedia.org/wiki?curid=2187365", "title": "Taradash", "text": ""}
{"id": "2187371", "revid": "599013", "url": "https://it.wikipedia.org/wiki?curid=2187371", "title": "Gary Garland", "text": ""}
{"id": "2187375", "revid": "481666", "url": "https://it.wikipedia.org/wiki?curid=2187375", "title": "Donald Meek", "text": "Biografia.\nTrasferitosi negli Stati Uniti d'America durante l'adolescenza, prima di diventare un attore, combatt\u00e9 nella guerra ispano-americana a diciotto anni."}
{"id": "2187378", "revid": "1573940", "url": "https://it.wikipedia.org/wiki?curid=2187378", "title": "Cuculus", "text": "Cuculus \u00e8 un genere di uccelli cuculiformi della famiglia Cuculidae.\nDescrizione.\nLe specie appartenenti a \"Cuculus\" sono cuculi di taglia variabile, con corpi slanciati, lunghe code e forti zampe.Si cibano prevalentemente di grossi insetti e bruchi setolosi che risultano disgustosi per gli altri uccelli; alcune specie mangiano anche frutti. Sono uccelli canori e lanciano lunghi e acuti richiami.Tutte le specie sono parassite di cova e depongono un uovo nei nidi di ospiti Passeriformi. La femmina getta via un uovo della nidiata ospite e lo rimpiazza con il proprio. L'uovo del cuculo si schiudera prima degli altri e il pulcino crescer\u00e0 pi\u00f9 in fretta. In molti casi il pulcino si sbarazza delle altre uova o dei pulli ospiti appena nati. Le uova sono sempre molto simili a quelle dell'ospite scelto e si mimetizzano tra esse.Il genere \u00e8 distribuito in tutto il Vecchio Mondo e soprattutto nell'Asia meridionale e sudorientale. Molte delle specie, come il cuculo comune sono migratrici. Vivono in habitat aperti, principalmente foreste, ma anche campagne.\nTassonomia.\nQuesto genere comprende 11 specie:\nI cuculi sparviero o cuculastori (genere \"Hierococcyx\") erano in passato inseriti in questo genere."}
{"id": "2187379", "revid": "28592", "url": "https://it.wikipedia.org/wiki?curid=2187379", "title": "Blanquisti", "text": ""}
{"id": "2187382", "revid": "709565", "url": "https://it.wikipedia.org/wiki?curid=2187382", "title": "Milly - Vampiro per gioco", "text": "Milly - Vampiro per gioco (\"Mona the Vampire\") \u00e8 una serie televisiva a cartoni animati franco-canadese creata da Sonia Holleyman e prodotta da Alphanim e Cinar, in associazione con Fancy Cape Productions, Animation Services (stagione 3), Canal J, Tiji (stagioni 3 e 4) e Agogo Media (stagione 4), e distribuita da DHX Media e Corus Entertainment. La serie \u00e8 basata sulla collana di libri scritta dalla Holleyman, e in seguito da Hyawim Oram. In Italia and\u00f2 in onda su Italia 1 nel settembre 2001, e successivamente su Boing il 12 settembre 2005, con la sigla italiana interpretata da Cristina D'Avena.\nTrama.\nLa serie segue le avventure di Milly Parker, il cui alter-ego \u00e8 \"Milly la Vampira\", una bambina di dieci anni dotata di una fervida immaginazione, del suo gatto Graffio e dei suoi due migliori amici: Lily Duncan, alias la \"Principessa Gigante\", e Charley Bones, soprannominato l\"'Uomo-scossa\". I quattro, in ciascun episodio, tenteranno di sconfiggere un mostro o di risolvere un misterioso evento soprannaturale che loro crederanno si stia verificando in citt\u00e0, ma dietro ad ognuno di questi enigmi potrebbe celarsi una spiegazione razionale."}
{"id": "2187386", "revid": "118211672", "url": "https://it.wikipedia.org/wiki?curid=2187386", "title": "Figarola di Dragogna", "text": "Figarola di Dragogna - Fijeroga (in sloveno) \u00e8 una frazione di 27 abitanti del comune sloveno di Capodistria, la citt\u00e0 principale dell'Istria settentrionale.\nDa Paugnano, verso sud, una stradina scende a valle e raggiunge lo sterrato che costeggia la sponda destra del fiume Dragogna, dal paese di Dragogna fino a Babici (\"Babi\u010di\"), congiungendosi alla strada che corre sul crinale dei monti Savrini. A met\u00e0 di questa stradina che parte da Paugnano, a quota 313\u00a0m si trova il villaggio agricolo di Figar\u00f2la.\nLe case contadine, in pietra arenaria, sono costruite in posizione preminente, in cima ad un promontorio perpendicolare al torrente Pignovazzo o Dragogna Piccolo, formatosi dalle erosioni dovute alle acque del rio azanari, che gli Sloveni chiamano Zedeka ed il rio B\u00e8verza il cui nome deriva dal verbo bere, che in istriano si dice b\u00e8ver. Il nome Figar\u00f2la \u00e8 derivato da \"ficus\" pianta dai frutti squisiti e che qui cresce abbondantemente.\nLe vicine frazioni di Dilizze (\"Dilici\") e Zupanci (\"\u017dupan\u010di\u010di\"), i cui nomi derivano dai cognomi degli abitanti, sono, come Figar\u00f2la, paesi agricoli composti da poche case in pietra nuda, raggruppate, la cui popolazione contadina coltiva la fertile ed ubertosa terra marnosa a terrazze. A Zupanci, su un muro vicino all'angolo formato dal torrente Pignovaz con il fiume Dragogna, fu trovato un plinto in arenaria di epoca romana con inciso il nome di (S)ex Pedani(us)f.Seneca, ora custodito nel museo di Capodistria.\nTutt'attorno si vedono vigneti contornati da alberi da frutta ed olivi, mentre le pendici pi\u00f9 ripide del promontorio sono coperte da boschetti. Nella pace pi\u00f9 assoluta, si ammira la bella val Dragogna in tutta la sua lunghezza e pure il paese di Laura che si prospetta alto, di fronte.\nL'antico paese fu donato ai patriarchi d'Aquileia nel 1028 dall'imperatore Corrado II. Questi poi lo cedettero, probabilmente nel XIII secolo, ai Duinati che possedevano, allora, la signoria di Momiano. Nel 1488 il vicario generale di Capodistria invest\u00ec, nell'assenza del vescovo Giacomo Valaresso, Ser Francesco del fu Ottonello de Vida delle decime del feudo di Figarola.\nPure Figarola non pass\u00f2 indenne i vari conflitti fra le potenze presenti in Istria. Nel 1615, durante la guerra degli Uscocchi, Figarola fu data alle fiamme, dopo che furono uccisi i suoi abitanti."}
{"id": "2187390", "revid": "7969", "url": "https://it.wikipedia.org/wiki?curid=2187390", "title": "Appennino Siculo", "text": ""}
{"id": "2187391", "revid": "24398", "url": "https://it.wikipedia.org/wiki?curid=2187391", "title": "Fijeroga", "text": ""}
{"id": "2187392", "revid": "292162", "url": "https://it.wikipedia.org/wiki?curid=2187392", "title": "Foot-Ball Club Juventus 1913-1914", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1913-1914.\nStagione.\nCon la presidenza dell'avvocato Giuseppe Hess, ex giocatore juventino e poi dirigente della societ\u00e0 bianconera, nel 1913, la Juventus apr\u00ec un nuovo ciclo con un tipo di mentalit\u00e0 manageriale diversa rispetto al periodo precedente: la squadra torinese disput\u00f2 il campionato piazzandosi seconda dietro l' nel girone lombardo e finendo quarta nella fase finale del Campionato Alta Italia (uno dei due gruppi del campionato nazionale), battendo, tra le altre, il poi campione d'Italia per 1-0."}
{"id": "2187393", "revid": "28592", "url": "https://it.wikipedia.org/wiki?curid=2187393", "title": "Blanquismo", "text": ""}
{"id": "2187396", "revid": "22475", "url": "https://it.wikipedia.org/wiki?curid=2187396", "title": "Notamacropus parryi", "text": "Il wallaby di Parry (Notamacropus parryi ) \u00e8 una specie di wallaby diffusa in Australia orientale. \u00c8 localmente comune nella zona che va da Cooktown, nel Queensland, alle vicinanze di Grafton, nel Nuovo Galles del Sud.\nIl wallaby di Parry si riconosce facilmente per la sua colorazione pallida e per la presenza di una striscia bianca sotto la faccia. \u00c8 una specie socievole, che talvolta si riunisce in branchi composti anche da 50 esemplari. Ha abitudini sia diurne che notturne ed \u00e8 attivo in ogni periodo della giornata. Si nutre di erba e di felci."}
{"id": "2187397", "revid": "300067", "url": "https://it.wikipedia.org/wiki?curid=2187397", "title": "Reggie Carter", "text": ""}
{"id": "2187398", "revid": "339392", "url": "https://it.wikipedia.org/wiki?curid=2187398", "title": "Accordi di armistizio del 1949", "text": ""}
{"id": "2187399", "revid": "287204", "url": "https://it.wikipedia.org/wiki?curid=2187399", "title": "Scissor", "text": "Lo scissor (pl. scissores, letteralmente: colui che taglia) era un gladiatore romano. Tuttavia, finora non si \u00e8 certi di quale fosse il suo aspetto.\nFonti.\nLo \"scissor\" viene menzionato solamente in un'unica iscrizione come una classe gladiatoria. Gli storici ritengono che lo \"scissor\" vada identificato con un gladiatore che viene raffigurato su numerosi rilievi. Tuttavia questa identificazione non \u00e8 ritenuta certa.\nArmatura ed armamento.\nIl gladiatore identificato come lo \"scissor\" era pesantemente armato. Portava una spada corta (il gladius) nella mano destra. Sul braccio sinistro indossava un tubo metallico tronco al quale era fissata una lama dalla forma semicircolare. Lo \"scissor\" era protetto da un elmo che nascondeva tutto il volto e lasciava due piccole aperture per le fessure oculari. Si trattava di un elmo identico a quello che utilizzava anche il \"secutor\".\nIl torso dello \"scissor\" era ben protetto da una lorica squamata o da una lorica hamata che scendevano fino alle ginocchia. Sul braccio ove brandiva l'arma lo \"scissor\" indossava un parabraccio (la lorica manica) e in entrambe le gambe due schinieri protettivi che arrivavano fino alle ginocchia.\nAvversario.\nIl gladiatore pesantemente armato identificato come lo \"scissor\" \u00e8 raffigurato in alcuni rilievi della zona del Mediterraneo orientale, sui quali egli combatte abitualmente contro il reziario."}
{"id": "2187400", "revid": "287204", "url": "https://it.wikipedia.org/wiki?curid=2187400", "title": "Concessioni Autostradali Piemontesi", "text": "Concessioni Autostradali Piemontesi S.p.A. era una azienda italiana che operava nella progettazione, realizzazione e concessione di tratte autostradali.\nStoria.\nCAP nasce a Roma il 24 luglio 2008, con un capitale sociale di 2 milioni di euro, sottoscritto al 50% da SCR-Societ\u00e0 di Committenza Regionale S.p.A., societ\u00e0 in house della (Regione Piemonte) e al 50% da ANAS S.p.A. per la realizzazione di alcune opere infrastrutturali in Piemonte.\nIl 29 dicembre 2017 la societ\u00e0 viene liquidata.\nProgetti.\nLe opere sulle quali inizialmente CAP concentrer\u00e0 le sue risorse e delle quali sar\u00e0 soggetto aggiudicatore e concedente:"}
{"id": "2187407", "revid": "438678", "url": "https://it.wikipedia.org/wiki?curid=2187407", "title": "La casa delle ombre lunghe", "text": " La casa delle ombre lunghe (\"House of the Long Shadows\") \u00e8 un film del 1983, diretto da Pete Walker.\nIl cast comprende quattro icone del cinema horror classico, quali Vincent Price, Christopher Lee, John Carradine e Peter Cushing.\nTrama.\nKenneth Magee, dopo aver scommesso con Sam Allyson, suo editore, che riuscir\u00e0 a scrivere un romanzo in un giorno, si reca al maniero solitario di Bllyddpaetwr messogli a disposizione.\nDurante il viaggio, effettuato con la sua autovettura, scoppia un temporale e non sapendo con esattezza quale strada debba prendere per raggiungere il maniero, Kenneth chiede informazioni in una stazione. Conosce cos\u00ec una giovane coppia, Andrew e Diana, in attesa di un treno per tornare a casa. Questi non conoscono il maniero e poco dopo entra in scena una signora che si rifugia in una stanza della stazione per poi scappare. Arrivato il capo stazione, allontanatosi prima, Kenneth riceve le informazioni sperate.\nArrivato al maniero, Magee viene accolto dai \"custodi\", assai strani. Inoltre viene raggiunto da una giovane donna che l'aveva visto inizialmente parlare con il suo editore. Questa mette al corrente lo scrittore della situazione di pericolo in cui si trova ma successivamente, tramite una chiamata, Kenneth scopre che la donna \u00e8 Mary Norton, segretaria di Allyson, e che i custodi non sono chi dicono di essere.\nIn seguito giungono nella casa Sebastian e Lionel. Infine entra in scena Corrigan, colui che ha acquistato il maniero con l'intento di raderlo al suolo e costrurvi un'industria.\nGiunto il momento della cena si scopre che i custodi, Sebastian e Lionel sono parenti. Rispettivamente il vecchio custode, Lord Grisbane, \u00e8 il padre di Victoria (donna custode), Sebastian e Lionel. Questa riunione di famiglia \u00e8 dovuta al fatto che debbano liberare Roderick, fratello rinchiuso nel maniero come punizione per un delitto commesso quarant'anni prima.\nNon appena scoprono che il prigioniero \u00e8 scomparso, si verificano strani omicidi. Inizialmente \u00e8 Lord Grisbane a perdere la vita seguito da Victoria e Sebastian. Nel frattempo, al maniero, giungono Andrew e Diana ed anche quest'ultima sar\u00e0 vittima di Roderick.\nRimasti in quattro la scena si fa pi\u00f9 inquietante in quanto Corrigan in realt\u00e0 \u00e8 Roderick con l'intento di vendicarsi poich\u00e9 il vero colpevole, quarant'anni prima, non fu lui ma il fratello Lionel che non poteva macchiarsi essendo l'erede al patrimonio di famiglia.\nCorrigan uccide cos\u00ec il fratello e successivamente combatte contro Kenneth che riesce a sfuggire al colpo ed \u00e8 Corrigan a rimetterci. Ma ad un tratto si sente una risata e tutti i morti entrano in scena. Si scopre cos\u00ec che \u00e8 stato tutto uno scherzo progettato da Allyson per spronare lo scrittore a cimentarsi nel romanzo."}
{"id": "2187411", "revid": "125396935", "url": "https://it.wikipedia.org/wiki?curid=2187411", "title": "Modolena", "text": "Il Modolena \u00e8 un torrente, principale affluente del torrente Crostolo, che scorre interamente nella provincia di Reggio Emilia.\nPercorso.\nIl Modolena nasce presso la localit\u00e0 di Grassano, nel comune di San Polo d'Enza, alle propaggini nord-occidentali dell'Appennino reggiano. Dopo aver ricevuto in destra idrografica il rio Barge, scorre in direzione nord-est entrando nel territorio comunale di Quattro Castella. Poco pi\u00f9 a valle, in localit\u00e0 \"Giunta delle Acque\", riceve, in destra orografica, l'importante apporto idrico del rio Bercemme, e successivamente bagna la frazione di Salvarano. Lasciata quest'ultima localit\u00e0, il Modolena entra nella pianura Padana lambendo il vicino centro abitato di Montecavolo. Dopo aver intersecato la strada provinciale 21, scorre sinuosamente verso nord-est, parallelamente alla provinciale 23 entrando poi nel territorio comunale di Reggio nell'Emilia. Dopo aver toccato marginalmente le frazioni di Rivalta e Coviolo interseca la provinciale 28 e la ferrovia Reggio Emilia-Ciano d'Enza. Successivamente forma un'ansa, volgendo il suo corso a nord-ovest e toccando la localit\u00e0 di \"Case Vecchie\" e la frazione reggiana di Pieve Modolena, nel cui territorio interseca la via Emilia e la ferrovia Milano-Bologna. \nPresso la frazione di Roncocesi, che lambisce in minima parte, riceve in sinistra orografica le acque del torrente Quaresimo e forma una seconda ansa verso nord-est. Successivamente interseca l'Autostrada del Sole e la la ferrovia ad alta velocit\u00e0 Milano-Bologna. Entrato nel comune di Cadelbosco di Sopra, il Modolena, presso la localit\u00e0 di Begarola, si getta in sinistra idrografica nel torrente Crostolo, che alimenta con una portata di acque equivalente.\nRegime idrologico.\nIl regime del Modolena, come altri torrenti emiliani, presenta notevoli variazioni nella sua entit\u00e0 alternando lunghi periodi di magra o secca a piene brevi ed impetuose. Il bacino imbrifero di raccolta acque del torrente \u00e8 di 109 km2 mentre la portata media si attesta intorno a 0,86 m3/s presso la foce nel Crostolo.\nPaleontologia.\nIn sedimenti del Quaternario continentale (Villafranchiano superiore) vicino all'alveo del Modolena sono stati ritrovati fossili di \"Mammuthus meridionalis\" e di \"Rhinoceros etruscus\". Attualmente sono esposti ai Musei Civici di Reggio Emilia insieme ad altri fossili risalenti allo stesso periodo rinvenuti presso il Torrente Crostolo. "}
{"id": "2187413", "revid": "1566286", "url": "https://it.wikipedia.org/wiki?curid=2187413", "title": "J. Peverell Marley", "text": "Nella sua carriera \u00e8 stato spesso accreditato con diversi nomi e abbreviazioni, tra cui Pev Marley, Peverell Marley, Peverly Marley e Peveerell Marley. \nDue volte candidato al Premio Oscar per la miglior fotografia (1939 e 1948), \u00e8 uno dei 6 fotografi del cinema a cui \u00e8 stata assegnata una stella sulla Hollywood Walk of Fame.\nBiografia.\nNato a San Jose, in California, Marley inizi\u00f2 la sua carriera cinematografica subito dopo il diploma. Il suo primo film lo gira con Cecil B. DeMille nel 1923. Diventa direttore della fotografia, continuando a lavorare molto spesso per De Mille. Nel 1929, gira \"Donna pagana\", film interpretato da Lina Basquette. I due si sposano ma divorziano ben presto. Marley si sposa in seguito con Virigina McAddo e, quindi, con l'attrice Linda Darnell.\nNel 1938, Marley riceve la candidatura come miglior direttore della fotografia agli Oscar per \"Suez\" diretto da Allan Dwan. Nel 1948, \u00e8 nuovamente candidato per \"Vita col padre\", film interpretato da Liz Taylor e William Powell.\nDopo il suo divorzio dalla Darnell nel 1952, continua a lavorare per il cinema e per la televisione.\nMuore il 2 febbraio 1964 a Santa Barbara a 62 anni. Viene sepolto all'Hollywood Forever Cemetery di Los Angeles."}
{"id": "2187415", "revid": "1529788", "url": "https://it.wikipedia.org/wiki?curid=2187415", "title": "Re Art\u00f9 e i cavalieri della tavola rotonda", "text": "Re Art\u00f9 e i cavalieri della tavola rotonda (\"King Arthur and the Knights of Justice\") \u00e8 una serie di cartoni animati prodotta da Golden Films, C&amp;D Entertainment e Bohbot Entertainmen, trasmessa dal 13 settembre 1992; la premessa su cui la serie si basa \u00e8 analoga a quella di \"Un americano alla corte di Re Art\u00f9\". La sigla dell'edizione italiana trasmessa da Italia 1 a partire dal 17 settembre 1995, era scritta da Alessandra Valeri Manera e Ninni Carucci e cantata da Marco Destro.\nTrama.\nMago Merlino tenta disperatamente di liberare Re Art\u00f9 e i cavalieri della tavola rotonda, intrappolati in una grotta dalla regina Morgana, esperta di arti magiche. Il mago non pu\u00f2 riuscirci da solo, quindi inizia a cercare un gruppo di altrettanti \"cavalieri\" che lo possa aiutare nell'impresa: li trover\u00e0 nel futuro, e sono il quarterback dei New York Knights Arthur Knighte i suoi compagni di squadra. Merlino li porta quindi nella sua epoca, elegge Arthur a loro leader, e li elegge a nuovi cavalieri della tavola rotonda, assegnando loro il compito di aiutare gli indifesi, e di liberare Art\u00f9 e i suoi compagni.\nL'unico modo di salvarli \u00e8 trovare le 12 \"Chiavi della Verit\u00e0\", ognuna delle quali \u00e8 legata a un diverso cavaliere, che \u00e8 l'unico a poterla toccare. Merlino li dota anche di armature speciali, e di spade prodigiose: ogni cavaliere ha la sua spada, e ognuna di esse \u00e8 in grado di evocare una creatura magica che li assiste in battaglia."}
{"id": "2187416", "revid": "287204", "url": "https://it.wikipedia.org/wiki?curid=2187416", "title": "Foot-Ball Club Juventus 1914-1915", "text": "Questa voce raccoglie le informazioni riguardanti il Foot-Ball Club Juventus nelle competizioni ufficiali della stagione 1914-1915.\nStagione.\nLa Juventus partecipa al campionato di Prima Categoria, giungendo 2\u00aa nel gruppo B dell'Alta Italia e qualificandosi cos\u00ec ai gironi di semifinale interregionale, dove si classifica 2\u00aa nel gruppo A."}
{"id": "2187420", "revid": "466539", "url": "https://it.wikipedia.org/wiki?curid=2187420", "title": "Laurens (Carolina del Sud)", "text": "Laurens \u00e8 un comune degli Stati Uniti d'America della Contea di Laurens nello Stato della Carolina del Sud. La popolazione era di 9.916 abitanti nel censimento del 2000. Essa \u00e8 la sede della Contea. Situata nella zona occidentale della Carolina del Sud, essa ha preso il nome da Henry Laurens, che fu presidente del secondo congresso continentale durante la guerra d'indipendenza americana.\nLa citt\u00e0.\nL'industria tessile e quella del vetro sono le principali attivit\u00e0 della citt\u00e0 visto che la maggior parte dei vecchi mulini hanno chiuso negli ultimi 20 o 30 anni. Essa fa parte della Greenville\u2013Mauldin\u2013Easley Metropolitan Statistical Area.\nSecondo antichi documenti la citt\u00e0 si chiam\u00f2 in origine Laurensville. I primi riferimenti al nome attuale si trovano intorno al 1873. Laurens e la Contea di Laurens sono parte dell'antico \" 96 District\", che comprendeva Contea di Abbeville, Contea di Greenwood, Contea di McCormick, e Contea di Edgefield. Laurens \u00e8 la citt\u00e0 di Gary Davis e Pink Anderson, musicisti di musica blues che ebbero i natali in questa citt\u00e0."}
{"id": "2187429", "revid": "647919", "url": "https://it.wikipedia.org/wiki?curid=2187429", "title": "Exultate Jubilate", "text": ""}
{"id": "2187431", "revid": "4506", "url": "https://it.wikipedia.org/wiki?curid=2187431", "title": "Peverell Marley", "text": ""}
{"id": "2187432", "revid": "647919", "url": "https://it.wikipedia.org/wiki?curid=2187432", "title": "Exsultate Jubilate", "text": ""}
{"id": "2187436", "revid": "599013", "url": "https://it.wikipedia.org/wiki?curid=2187436", "title": "Bruce Flowers", "text": "In Serie A ha segnato un totale di 3.853 punti."}
{"id": "2187440", "revid": "517888", "url": "https://it.wikipedia.org/wiki?curid=2187440", "title": "Honda HR-V", "text": "La Honda HR-V \u00e8 un SUV di piccole dimensioni prodotto dalla casa automobilistica giapponese Honda dal 1998 al 2005. \nL'abbreviazione HR-V assume il significato di \"Hybrid Recreation Vehicle\" per il mercato europeo e di \"High Rider Vehicle\" per il Giappone.\nDal novembre 2013 il nome HR-V rinascer\u00e0 per la seconda generazione del modello, che sar\u00e0 un crossover dal design pi\u00f9 tradizionale.\nPrima generazione (1998-2005).\nAnticipata dalla concept car Honda J-WJ esposta al salone di Tokyo del 1997, la Honda HR-V debutta in anteprima mondiale al salone dell\u2019automobile di Ginevra nel marzo del 1998 e viene posta in vendita in Giappone nel settembre dello stesso anno prodotta nello stabilimento di Suzuka. La vettura \u00e8 stata definita a livello globale una \"Joy Machine\", una definizione che indica una vettura polivalente dedicata ad una clientela giovane. Le dimensioni sono contenute, con la versione a tre porte lunga appena 4 metri e la cinque porte con una lunghezza superiore di 10\u00a0cm.\nIl design \u00e8 originale, improntato ad una linea snella, che riduce la pesantezza di un profilo tuttavia squadrato. In particolare, la fanaleria e lo spoiler posteriore che integra il lungo terzo stop a LED sono i particolari che contraddistinguono l'intera vettura.\nAll'inizio veniva offerta unicamente in versione a 3 porte, mentre a partire dal 2000 \u00e8 stata commercializzata una nuova versione a 5 porte.\nNel 2001 la HR-V ha subito un lieve facelift con alcuni ritocchi che hanno agito sui paraurti e sui fari, mentre la terza luce di stop cambia e diventa ad un'unica lampadina, sostituendo quella \"lunga\". I cerchi e i copricerchi hanno un nuovo disegno. Il nero ha preso il posto del blu per il colore degli interni.\nMotori e trasmissioni.\nLa HR-V \u00e8 stata commercializzata all'interno del mercato europeo con due motorizzazioni benzina entrambi di 1,6 litri la cui maggior differenza risiede nell'adozione o meno dell'alzata variabile Honda chiamata VTEC.\nL'Honda HR-V \u00e8 stata offerta con un cambio manuale a 5 marce ed un cambio a variazione continua dato in opzione.\nIl telaio di tipo monoscocca in acciaio \u00e8 una evoluzione della stessa piattaforma utilizzata dalla Honda Logo ma allungato nel passo e nelle carreggiate con avantreno a sospensioni indipendenti di tipo MacPherson e retrotreno ad assale rigido con ponte De Dion.\nLa trazione \u00e8 sia anteriore, sia integrale. La trazione integrale, denominata \"Honda Real Time 4WD\" \u00e8 del tipo semipermanente: in condizioni di ottimale aderenza sono le sole ruote anteriori a spingere la macchina, mentre in caso di scarsa aderenza, un meccanismo idraulico attiva le ruote posteriori e trasforma la trazione in integrale.\nSeconda generazione (2013-2021).\nLa seconda generazione di HR-V \u00e8 stata presentata in anteprima sotto forma di prototipo semi-definitivo come Honda Urban SUV Concept al North American International Auto Show 2013 mentre il modello di produzione viene svelato nel novembre 2013 al Motor Show di Tokyo 2013 ed entra in produzione per il mercato giapponese nel dicembre dello stesso anno ribattezzata Honda Vezel. La denominazione HR-V verr\u00e0 invece utilizzata a livello globale per mantenere una continuit\u00e0 con il modello originale del 1998 che ottenne un buon successo soprattutto in Europa e in Nord America. \nBasata sulla piattaforma allungata della Honda Jazz la nuova HR-V \u00e8 il modello di ingresso alla gamma di SUV del marchio Honda e possiede un design filante stile crossover coup\u00e9 con tetto discendete e le maniglie posteriori nascoste nei montanti C.\nIl modello europeo viene presentato al salone di Parigi 2014 sotto forma di concept, nonostante fosse gi\u00e0 in vendita in Giappone; per il modello europeo infatti bisogner\u00e0 aspettare al primo trimestre 2015 dopo che verr\u00e0 esposta al salone di Ginevra, in quanto presenta differenze sia a livello di meccanica che interne nel livello di rifinitura.\nDurante l\u2019anteprima europea la casa svela i piani del modello che sar\u00e0 costruito in numerose fabbriche nel mondo e diventer\u00e0 di importanza globale per la casa.\nModello giapponese.\nIn Giappone viene venduta come Honda Vezel dal 20 dicembre 2013 disponibile con due propulsori: una tradizionale versione a benzina e una ibrida con motore benzina ed elettrico ibrido. \nLa Vezel a benzina \u00e8 alimentata dal motore 1.5 DOHC I-VTEC aspirato con quattro cilindri in linea a iniezione diretta accoppiato a una trasmissione a variazione continua CVT ed \u00e8 disponibile nelle versioni a trazione anteriore e integrale. La versione ibrida \u00e8 dotata del sistema \"Honda Hybrid i-DCD\" che combina il motore a benzina 1.5 I-VTEC a iniezione diretta da 97 kW (133 CV) e 156 Nm di coppia massima con un motore elettrico da 22 kW (30 CV) e 160 Nm di coppia massima con trazione integrale \"Real Time 4WD\" e cambio automatico a doppia frizione a sette rapporti. Il consumo medio di carburante della versione ibrida \u00e8 di 27,0 km7l (omologazione del ciclo giapponese JC08) mentre la versione 1.5 a benzina dichiara un consumo medio pari a 20,6 km/l (ciclo JC08).\nIl modello ha subito un leggero restyling il 25 gennaio 2018 e presenta una calandra cromata rivista con nuovi fari a LED simili a quelli della Honda Civic.\nModello europeo.\nIn Europa la HR-V \u00e8 disponibile dal marzo del 2015 mentre le vendite in Italia sono partite dal settembre dello stesso anno. I modelli europei sono fabbricati in Giappone e sono disponibili in due motorizzazioni: il benzina 1.5 I-VTEC quattro cilindri aspirato da 130 cavalli a trazione anteriore con cambio manuale a 5 rapporti o CVT e il diesel 1.6 I-DTEC da 120 cavalli a trazione anteriore e cambio manuale a 6 rapporti.\nA seconda degli allestimenti la HR-V europea pu\u00f2 disporre anche del pacchetto di sistemi di sicurezza che comprende allarme di collisione frontale (FCW), frenata automatica d\u2019emergenza, il riconoscimento della segnaletica stradale (TSR), limitatore di velocit\u00e0 (ISA), il controllo del cambio di corsia (LDW) e la gestione automatica dei fari abbaglianti (HSS).\nNel 2019 viene presentato il restyling anche per il modello europeo in cui viene arricchita la dotazione di sicurezza di tutte le versioni e introduce le stesse modifiche estetiche che erano state adottate gi\u00e0 dalla versione giapponese; modificata calandra e paraurti anteriori e posteriori, nuovi fanali full LED e rifiniture interne di maggiore qualit\u00e0 con nuovo sistema di infotainment \"Honda Connect\" da 7 pollici touchscreen che ora dispone di Android Auto e Apple CarPlay. Sul modello europeo la gamma motori viene aggiornata alle nuove norme Euro 6D-Temp e debutta anche l\u2019inedita variante Sport con il motore 1.5 quattro cilindri turbo I-VTEC a iniezione diretta che eroga 182 cavalli e 240 Nm di coppia massima con cambio manuale a 6 rapporti o 220 Nm con il cambio CVT. La trazione \u00e8 anteriore per tutti i modelli. Solo sul modello Sport presenta anche migliore al telaio con il sistema \u201cPerformance Damper\u201d che include sospensioni anteriori e posteriori pi\u00f9 rigide e sterzo pi\u00f9 diretto.\nModello americano.\nLa Honda HR-V di seconda generazione ha debuttato al Los Angeles Auto Show 2014 ed \u00e8 stata introdotta negli Stati Uniti nel 2015 come \"Model Year 2016\". Il modello americano viene prodotto nello stabilimento di Celaya, in Messico, insieme alla piccola Honda Jazz. \u00c8 alimentato da un motore a benzina 1.8 SOHC i-VTEC quattro cilindri abbinato ad una trasmissione CVT oppure ad una trasmissione manuale a 6 velocit\u00e0. La trazione \u00e8 anteriore oppure integrale (solo con cambio CVT). \nNel 2019 Honda ha annunciato il restyling per l'HR-V americana caratterizzata ora da una nuova calandra anteriore cromata simile a quella della Honda Civic e di un nuovo design dei fari con un singolo proiettore con fari full LED, nuovo design per i paraurti e Entertainment aggiornato con compatibilit\u00e0 Apple CarPlay e Android Auto. Optional il pacchetto di sistemi di assistenza alla guida \"Honda Sensing\".\nTerza generazione (2021-).\nIl Vezel di seconda generazione/HR-V di terza generazione \u00e8 stato presentato in Giappone il 18 febbraio 2021. Le vendite sono iniziate in Giappone il 22 aprile 2021, con l'HR-V e:HEV con specifiche europee che \u00e8 stato presentato nello stesso giorno.\nIl modello Vezel e:HEV per il mercato giapponese riceve un motore a benzina da 78 kW (106 CV) accoppiato a un motore elettrico per una potenza combinata di 96 kW (131 CV) da 4000 a 8000 giri/min. La Vezel G di base riceve solo un motore a benzina da 1,5 litri, che produce 87 kW (118 CV) a 6600 giri/min.\nRispetto al modello globale, questa volta Honda ha deciso che differenzier\u00e0 il modello destinato al mercato automobilistico nordamericano, seguendo la policy gi\u00e0 assunta in passato per i diversi modelli di Honda Civic commercializzati oltreoceano."}
{"id": "2187450", "revid": "729019", "url": "https://it.wikipedia.org/wiki?curid=2187450", "title": "Ren\u00e9 Fonck", "text": "Biografia.\nAll'inizio della prima guerra mondiale viene assegnato al corpo del genio e passa alcuni mesi scavando trincee, costruendo ponti e riparando strade. Entra in aviazione nel febbraio del 1915, inizialmente a Saint-Cyr, quindi a Le Crotoy. Comincia volando con i Caudron G.4, biposto da ricognizione, uno dei pochi bimotori in servizio all'epoca ed il 6 agosto 1916 abbatte il suo primo aereo (Rumpler C.III) senza sparare un colpo. Nel mese di agosto riceve la M\u00e9daille militaire. Volando con lo SPAD S.VII il 13 maggio 1917 diventa un Asso dell'aviazione ed alla fine dell'anno riceve la Legion d'onore. Passa poi allo SPAD S.XII ed ancora sullo SPAD S.XIII.\n\u00c8 stato il maggiore asso alleato: dichiara centoventisette abbattimenti, ma solo settantacinque confermati (sei in un solo giorno), detenendo inoltre il record di velocit\u00e0 di abbattimento con quattro aerei, abbattuti in dieci secondi. Per lui viene inventato il termine asso dell'aviazione.\nNel settembre del 1926, con un trimotore Sikorsky S-35, tenta di ottenere il premio Orteig, il premio di 25.000 dollari creato nel 1920 per il primo volo diretto fra New York e Parigi. Il progettista Igor Sikorsky avrebbe voluto eseguire ulteriori test, ma Fonck decise di partire rapidamente, temendo il peggioramento delle condizioni meteo: l'aereo, sovraccarico, si schiant\u00f2 al momento del decollo dalla pista del Roosevelt Field. Fonck ed il suo copilota si salvarono, ma due membri dell'equipaggio muoiono nell'incidente."}
{"id": "2187458", "revid": "300067", "url": "https://it.wikipedia.org/wiki?curid=2187458", "title": "Wiley Peck", "text": ""}
{"id": "2187465", "revid": "104458", "url": "https://it.wikipedia.org/wiki?curid=2187465", "title": "Lega Sannitica", "text": ""}
{"id": "2187473", "revid": "174925", "url": "https://it.wikipedia.org/wiki?curid=2187473", "title": "Nisseno", "text": ""}
{"id": "2187478", "revid": "300067", "url": "https://it.wikipedia.org/wiki?curid=2187478", "title": "Reggie King", "text": ""}
{"id": "2187498", "revid": "76963", "url": "https://it.wikipedia.org/wiki?curid=2187498", "title": "Misty Upham", "text": "Biografia.\nNata a Kallispell in Montana, figlia di un insegnante di musica, era la quarta di cinque fratelli. La sua famiglia \u00e8 discendente degli Indiani d'America. Cresciuta nel sud di Seattle, inizi\u00f2 la sua carriera di attrice all'et\u00e0 di tredici anni quando entr\u00f2 a far parte di una compagnia teatrale, chiamata \"Red Eagle Soaring\". Ci\u00f2 che era iniziato come un'occupazione estiva divenne presto un'attivit\u00e0 a tempo pieno. Dall'et\u00e0 di quattordici anni cominci\u00f2 a scrivere e a dirigere piccole scene e recitare in vari tour per il nord-ovest. Nei successivi 4 anni venne accettata in diverse compagnie teatrali di Seattle mentre stava ancora frequentando la scuola superiore. Il suo primo ruolo arriv\u00f2 nel 2002 quando interpret\u00f2 Mrs. Blue Cloud (Nuvola Blu), donna vittima di abusi domestici, in \"Skins\" di Chris Eyre.\nNel 2008 recita in \"Frozen River - Fiume di ghiaccio\" di Courtney Hunt; l'interpretazione la rende visibile al panorama internazionale e ottiene la sua prima candidatura agli Independent Spirit Awards come miglior attrice non protagonista nel 2009.\nIl 5 ottobre 2014, Upham lascia a piedi l'appartamento della sorella nel sobborgo di Muckleshoot (Washington). Nel fine settimana, la famiglia annuncia tramite Facebook e altri social network la scomparsa, preoccupati per le sue condizioni di salute fisiche e mentali.\nIl 16 ottobre 2014, la polizia di Auburn ritrova in fondo ad un dirupo in una zona boscosa il corpo senza vita di una donna che, sebbene non fosse subito identificato, si pensava probabilmente fosse quello di Upham: il giorno dopo \u00e8 stato confermato che il cadavere rinvenuto era quello dell'attrice statunitense."}
{"id": "2187509", "revid": "599013", "url": "https://it.wikipedia.org/wiki?curid=2187509", "title": "Jim Spanarkel", "text": ""}
{"id": "2187512", "revid": "599013", "url": "https://it.wikipedia.org/wiki?curid=2187512", "title": "Stefano Pintucci", "text": "Biografia.\nFiglio di Franco Pintucci, ex primario dell'Ospedale oftalmico di Roma, Stefano Pintucci si laure\u00f2 a 24 anni in medicina e chirurgia presso l'universit\u00e0 La Sapienza e, in seguito, si specializz\u00f2 nel campo oftalmologico.\nPartecip\u00f2 in veste di relatore a svariati congressi internazionali riguardo ai progressi raggiunti nel campo della presbiopia e scrisse circa 150 articoli scientifici.\nPintucci \u00e8 noto per aver messo a punto e brevettato una speciale cornea artificiale \u2014 che ha preso il suo nome \u2014 utilizzata nei trapianti di tale organo, capace di restituire la vista a persone affette da cecit\u00e0 totale.\nInsieme al Dott. Stefano Curzi, chirurgo vascolare, furono i primi ad trovare un trattamento efficace per la Occlusione della vena centrale della retina mediante l'utilizzo delle eparine a basso peso molecolare.\nMor\u00ec il 28 dicembre 2007, a 48 anni, per arresto cardiaco durante una vacanza in Kenya."}
{"id": "2187518", "revid": "610351", "url": "https://it.wikipedia.org/wiki?curid=2187518", "title": "Jerry Unser", "text": "Carriera.\nJerry fu il primo componente della famiglia Unser che ebbe modo di partecipare alla 500 Miglia di Indianapolis.\nIscrittosi alla storica gara nell'edizione 1958, dopo due tentativi di qualifica non andati a buon fine riusc\u00ec a prendere parte alla corsa con una Kurtis Kraft partendo dal 31\u00ba posto in griglia. Alla terza curva rimase per\u00f2 coinvolto in una gigantesca carambola e vol\u00f2 fuori pista uscendo miracolosamente illeso.\nL'anno seguente, sempre durante le prove della Indy fu vittima di un incidente che gli cost\u00f2 la vita.\nI suoi fratelli Al e Bobby, assieme al nipote Al Jr. hanno vinto la 500 Miglia. Suo figlio Johnny e il nipote Robby vi hanno preso parte.\nTra il 1950 e il 1960 la 500 Miglia faceva parte del Campionato Mondiale, e per questo motivo Unser ha all'attivo 2 iscrizioni a Gran Premi di Formula 1, con 1 Gran Premio disputato.\nUnser \u00e8 stato sepolto nel \"Sunset Memorial Park\", ad Albuquerque, Nuovo Messico."}
{"id": "2187522", "revid": "300067", "url": "https://it.wikipedia.org/wiki?curid=2187522", "title": "Brad Holland (cestista)", "text": ""}
{"id": "2187525", "revid": "339392", "url": "https://it.wikipedia.org/wiki?curid=2187525", "title": "Montgenevre", "text": ""}
{"id": "2187532", "revid": "300067", "url": "https://it.wikipedia.org/wiki?curid=2187532", "title": "Roy Hamilton (cestista)", "text": ""}
{"id": "2187540", "revid": "599013", "url": "https://it.wikipedia.org/wiki?curid=2187540", "title": "Larry Demic", "text": ""}
{"id": "2187541", "revid": "6606", "url": "https://it.wikipedia.org/wiki?curid=2187541", "title": "Tarantos", "text": ""}
{"id": "2187544", "revid": "111325", "url": "https://it.wikipedia.org/wiki?curid=2187544", "title": "D/books", "text": ""}
{"id": "2187547", "revid": "2164954", "url": "https://it.wikipedia.org/wiki?curid=2187547", "title": "Petar II Petrovi\u0107-Njego\u0161", "text": "Nascita e primi anni.\nRadivoje \"Rade\" Tomov Petrovi\u0107 - Njego\u0161 nacque il 13 novembre (1\u00ba novembre secondo il calendario ortodosso) del 1813 nel villaggio di Njegu\u0161i, allora capitale del distretto montenegrino di Katunska Nahija, figlio di Tomo Markov Petrovi\u0107 e di Ivana Prorokovi\u0107 Petrovi\u0107. Egli aveva altri due fratelli, Pero e Jovan, e due sorelle. La sua famiglia apparteneva alla nobile casata locale dei Petrovi\u0107-Njego\u0161, una dinastia che gi\u00e0 da oltre un secolo aveva il predominio sull'area del Montenegro col titolo di Principe-Vescovo.\nAl tempo della sua nascita, il Montenegro non esisteva come uno stato unitario moderno, ma i suoi confini erano piuttosto indefiniti e non era riconosciuto indipendente dall'Impero Ottomano a cui era sottoposto, anche se la propria sovrana \"de jure\" rimaneva comunque la Venezia. Il malgoverno dei governatori turchi dell'area port\u00f2 sovente lo stato a schierarsi con l'Impero austriaco.\nEducazione e nomina.\nPetar trascorse i primi anni della propria giovinezza a Njegu\u0161i. Nel 1825, quando suo zio il Principe-Vescovo Petar I lo invi\u00f2 al monastero di Cettigne come suo successore per divenire monaco, affid\u00f2 la sua cura a Misail Cvetkovi\u0107 ed al proprio segretario, Jakoov Cek. \u00c8 qui che Petar scrisse le proprie prime poesie, per cui divenne famoso in seguito, che vennero utilizzate per intrattenere i capi delle trib\u00f9 locali e i monaci ortodossi del convento, dal momento che esse erano perlopi\u00f9 di carattere satirico. A met\u00e0 di quell'anno venne inviato al monastero di Topla presso Castelnuovo, dove studi\u00f2 lingua italiana, matematica, canto ecclesiastico e salterio, sotto la supervisione del monaco Josip Tropovi\u0107. Egli ottenne cos\u00ec il servizio religioso nella chiesa del monastero di Savina, dedicata a san Sava. Egli rimase a Tople sino alla fine del 1826, tornando successivamente a Cettigne, capitale della regione del Montenegro.\nIl 20 gennaio 1827, Petar I lo nomin\u00f2 suo successore ufficiale, preferendolo a Dor\u0111ije Savov, che si esili\u00f2 nell'Impero di Russia e divenne ufficiale di cavalleria. Petar voleva agganciare i Njego\u0161 al governo russo nella speranza di far ottenere l'indipendenza al paese, ma era a corto di fondi e con questa linea di pensiero educ\u00f2 il giovane Petar personalmente alle operazioni di governo. Egli lo impratich\u00ec nello studio dell'italiano, del russo e del tedesco, dandogli anche alcune basi di inglese e francese, consentendogli l'accesso anche alla fornitissima biblioteca privata locale e servendosi anche dell'operato di Sima Milutinovi\u0107 Sarajlija, uno dei maggiori poeti serbi dell'epoca, come suo insegnante. Con lui studi\u00f2 infatti i classici, arte, storia, filosofia e letteratura.\nNel 1829, Petar present\u00f2 a Sima numerosi poemi d'ispirazione nazionale, di cui il pi\u00f9 famoso era appunto \"Spirito nazionale\". il cui tema era incentrato sulla guerra tra la zarina Caterina II di Russia ed il sultano dell'Impero Ottomano.\nGovernatore del Montenegro.\nPetar divenne vescovo di Cettigne e per tradizione ottenne il titolo di vicer\u00e9 metropolitano del Montenegro il 19 ottobre 1830, all'et\u00e0 di soli 17 anni, dopo la morte dello zio che lo rese tale anche per investitura testamentaria.\nIl giorno successivo, il 20 ottobre, Petar II seppell\u00ec suo zio celebrandone i funerali e lo stesso giorno divenne monaco per merito dell'archimandrita del monastero di Vranjina, occupando il posto del defunto zio. Due giorni dopo, lo stesso Petar II divenne archimandrita divenendo ufficiosamente (ma \"de facto\") supremo capo ecclesiastico del Montenegro.\nSuccessivamente prese il governo dei quattro distretti del Montenegro: Katunska Nahija, Lje\u0161anska Nahija, Rije\u010dka Nahija e Crmnica, nonch\u00e9 delle trib\u00f9 serve che vi abitavano Bjelopavli\u0107i, Piperi, Rov\u010dani e Mora\u010dani. Mantenne solamente un governo ecclesiastico su Boka e Skadar. Data la sua giovane et\u00e0, alla salita al trono venne assistito dallo zio, il capitano Lazar Prorokovi\u0107, e dai principali capi trib\u00f9 serbi.\nTra la fine del 1830 e l'inizio del 1831, i veneziani scelsero come governatore Vukolaj Radonji\u0107, opponendolo al governo dei Petrovic Njegos con l'intento di abbatterne la signoria sul Montenegro. L'Assemblea Nazionale del 17 novembre 1831 depose Vukolaj Radonji\u0107 e proclam\u00f2 come nuovo governatore Sima Milutinovi\u0107, il maestro di Petar II.\nIl 31 gennaio 1831, sull'isola di Kom, l'arcivescovo di Rascia-Prizren venne dichiarato ufficialmente archimandrita del Montenegro e Petar (fino ad allora chiamato ufficialmente Radivoj) ottenne il nome di Petar II in onore al suo predecessore, inviando degli ambasciatori alla corte russa in ricerca di sostegno per il Montenegro.\nLa riforma e l'ammodernamento dello stato montenegrino.\nCol sostegno del governo russo, infatti, il 27 settembre 1831 venne creato per la prima volta un senato con a capo il principe-vescovo e composto da un totale di 16 senatori scelti tra i pi\u00f9 importanti capi montenegrini. Questo organismo aveva il ruolo di organismo di governo e di suprema corte di giustizia. Venne cos\u00ec a formarsi anche un corpo di guardia per curare l'esecutivo delle leggi emanate, composto da un totale di 164 membri che avevano funzione di polizia, oltre ad un certo numero di giudici viaggianti per la risoluzione dei conflitti locali.\nIvan Vukoti\u0107 divenne il primo Presidente del senato, mentre Mateja Vu\u010devi\u0107evi\u0107 ne divenne il primo vicepresidente. La sede del senato venne posta a Cettigne, mentre il quartier generale della guardia venne posto a Rijeka Crnojevi\u0107a. Petar II era tenuto ad essere presente ad ogni assemblea del senato ad eccezione dei giudizi di pene capitale, ai quali non poteva partecipare in base a quanto stabilito dal diritto canonico. Egli cre\u00f2 anche un gruppo di granatieri specializzati (\"Perjanici\") per la sicurezza della propria persona, oltre a dar vita ai \"Panduri\", un gruppo di milizia confinaria che aveva il compito di pattugliare i confini del Montenegro.\nDal 1832, Petar II cancell\u00f2 anche completamente il governatorato, affermando il proprio pieno potere sul Montenegro, espandendo la propria influenza negli affari di governo che da questo momento venivano gestiti dall'interno del paese.\nEgli era anche intenzionato a elevare il prestigio internazionale del Montenegro, e per fare questo viaggi\u00f2 a Vienna e nell'Impero Russo, giungendo a San Pietroburgo nel 1833, dove venne nominato Principe-Vescovo del Montenegro. In seguito soggiorn\u00f2 in Serbia, dove venne nominato vescovo di U\u017eice.\nPetar II contribu\u00ec molto anche alla fondazione di istituti scolastici quali scuole elementari prevalentemente a Cettigne, dichiarata capitale del Montenegro dal 1834. In quello stesso anno, egli inaugur\u00f2 la prima stamperia del paese, sorta per suo espresso volere per stampare le sue opere poetiche: egli infatti diede alle stampe in quel periodo \"L'eremita di Cettigne\". Nel 1835, le forze montenegrine presero possesso di alcuni cannoni a \u017dabljak, il che diede nuova innovazione anche all'esercito locale, all'epoca ancora molto arretrato.\nNel 1836 egli si rec\u00f2 nuovamente entro i confini dell'Impero russo, facendo nuovamente una breve sosta a Vienna. In quello stesso 1836 pubblic\u00f2 l\"'ABC del linguaggio siberiano\" e nel 1838 pubblic\u00f2 la \"Grammatica della lingua serba\", facendo ristampare anche il libro scolastico (originariamente stampato da suo zio Petar I \"Il libro scolastico elementare del linguaggio serbo\", mostrando cos\u00ec un certo interesse per le lingue e per l'interculturalit\u00e0 del Montenegro.\nI conflitti con il vicino Impero Ottomano furono in quest'epoca perlopi\u00f9 insignificanti, ad eccezione dello scontro con Smail-aga \u010cengi\u0107 del 1840 a Mljeti\u010dko. Egli appoggi\u00f2 apertamente le ribellioni delle popolazioni sottoposte al governo turco, sostenendo indirettamente una politica filo-russa.\nNel 1842, Petar II fece costruire un'altra scuola elementare a Dobrsko Selo. L'11 giugno 1842 venne eletto membro onorario della \"Societ\u00e0 Letteraria Serba\" per i suoi meriti nell'istruzione e nella diffusione della lingua serba. Successivamente, nel 1845, egli divenne arcivescovo metropolitano di Cettigne. Nello stesso anno Petar II pubblico la \"Luce del microcosmo\", un lavoro di fine ragionamento filosofico molto apprezzato per l'epoca, e l'anno successivo pubblic\u00f2 lo \"Specchio serbo\", una raccolta di poemi nazionali in onore dello scrittore russo Pu\u0161kin.\nTra il 1846 ed il 1847 Petar II soggiorn\u00f2 a Vienna e nel 1847 pubblic\u00f2 il \"Serto della montagna\", il suo lavoro pi\u00f9 famoso, ove descrisse la volont\u00e0 e il carattere del popolo jugoslavo, nonch\u00e9 la sua lotta per l'indipendenza, in 2.829 versi. Lo stesso anno compose l'opera storica \"Circa lo pseudo Zar Stefano il Piccolo\", dove descrisse la vita del primo governante del Montenegro unito, lo Zar Stefano il Piccolo (XVIII secolo).\nNel 1848 e nel 1849 Petar II si fece promotore dei moti rivoluzionari della Croazia, guidati da Josip Jela\u010di\u0107 e mantenne stretti rapporti con la Serbia, cercando nel contempo di mediare tra i propri interessi con la Russia e l'Impero Ottomano, col quale ottenne una semplice riconciliazione.\nNel 1851 Petar II fond\u00f2 la zecca del Montenegro, introducendo il Perpero montenegrino come unit\u00e0 monetaria della regione. In quello stesso anno, si ammal\u00f2 di tubercolosi e venne inviato in Italia nel tentativo di farsi curare, morendo per\u00f2 a Cettigne il 31 ottobre 1851, esattamente 21 anni dopo la sua ascesa al trono. Venne sepolto successivamente nella cappella sul monte Lov\u0107en dove venne costruito un mausoleo alla sua memoria, il quale \u00e8 stato bombardato dagli austriaci durante la prima guerra mondiale e ricostruito nel secondo dopoguerra su progetto di uno dei maggiori scultori jugoslavi Ivan Me\u0161trovi\u0107 e inaugurato nel 1974."}
{"id": "2187558", "revid": "144796", "url": "https://it.wikipedia.org/wiki?curid=2187558", "title": "Petar I Petrovi\u0107-Njego\u0161", "text": ""}
{"id": "2187573", "revid": "599013", "url": "https://it.wikipedia.org/wiki?curid=2187573", "title": "James Bailey", "text": ""}
{"id": "2187594", "revid": "1543377", "url": "https://it.wikipedia.org/wiki?curid=2187594", "title": "Sava II Petrovi\u0107-Njego\u0161", "text": "Biografia.\nSava II Petrovi\u0107 Njego\u0161 discendeva da un'antica famiglia montenegrina che dal 1696 col suo predecessore Danilo I, aveva ottenuto \"de facto\" la reggenza sull'area del Montenegro col titolo di Vladika (Principe-Vescovo).\nEgli aveva ottenuto il titolo alla morte di Danilo I nel 1735. Nel 1766 il Patriarcato di Pe\u0107, in Serbia, venne abolito per merito dei turchi, su pressione del clero greco ortodosso che tendeva a voler espandere la propria influenza religiosa nell'area.\nSava II, come capo religioso dell'area del Montenegro, rispose scrivendo al metropolita di Mosca, capo supremo della chiesa ortodossa, chiedendogli di indire un sinodo in Russia per aiutare la causa del patriarca serbo. Interessandosi personalmente alla questione, Sava II scrisse anche una lettera alla Zarina Caterina II chiedendo protezione per la propria causa, ben sapendo la guerra politica che la Russia stessa stava portando avanti contro i turchi.\nTra il 1750 ed il 1766 associ\u00f2 al proprio governo anche il giovane fratello Vasilije III Petrovi\u0107-Njego\u0161 il quale era stato designato quale suo successore, ma che gli premor\u00ec. Alla sua morte, venne infatti succeduto nel titolo di Vladika dal nipote Petar I Petrovic Njegos."}
{"id": "2187596", "revid": "22348971", "url": "https://it.wikipedia.org/wiki?curid=2187596", "title": "Galinstan", "text": ""}
{"id": "2187603", "revid": "287204", "url": "https://it.wikipedia.org/wiki?curid=2187603", "title": "Danilo I \u0160\u0107ep\u010dev Petrovi\u0107-Njego\u0161", "text": "Biografia.\nDanilo Petrovi\u0107 Njego\u0161 pu\u00f2 essere considerato il capostipite della famiglia Petrovi\u0107-Njego\u0161, regnante sino al 1918 sulla regione del Montenegro (poi costituitosi in stato indipendente). Egli viene indicato col nome di \"Vladika Danilo I\", da non confondere col suo omonimo discendente \"Danilo II\" che ottenne la corona di Principe di Montenegro nel 1852 con il nome di \"Danilo I del Montenegro\".\nDanilo I nacque nel 1670 circa nel piccolo villaggio locale di Njegu\u0161i, che sar\u00e0 la sede storica della famiglia per i successivi centocinquant'anni. Egli intraprese la carriera ecclesiastica ortodossa e divenne \"de facto\" reggente teocratico del Montenegro a partire dal 1697.\nDopo i primi screzi con le altre famiglie nobili della regione a causa della sua repentina presa di potere ufficiosa (ma effettiva), egli lanci\u00f2 un potente attacco agli ottomani nel 1711.\nDurante il suo periodo di governo, la sua politica fu alternativamente divisa tra una politica favorevole alla Russia (la quale conduceva una guerra contro l'Impero Ottomano per il possesso delle coste della Crimea) e il mantenimento del governo sulla regione montenegrina. Nel 1715, Danilo fece visita allo Zar Pietro I di Russia a San Pietroburgo che ancora stava sorgendo e gli assicur\u00f2 la propria alleanza contro gli ottomani, firmando un patto di alleanza che diventer\u00e0 tradizionale coi suoi successori.\nDanilo I ottenne successivamente la cessione della citt\u00e0 di Zeta dagli ottomani e restaur\u00f2 il monastero di Cettigne.\nMor\u00ec nel monastero di Podmaine dove si era ritirato a vita monastica, ormai anziano, l'11 gennaio 1735.\nSulla sua figura, nell'Ottocento, Petar II Petrovi\u0107-Njego\u0161 scrisse Il serto della montagna, capolavoro della letteratura serba e montenegrina."}
{"id": "2187605", "revid": "767487", "url": "https://it.wikipedia.org/wiki?curid=2187605", "title": "Love and Other Disasters (album)", "text": "Love and Other Disasters \u00e8 il terzo album in studio della band svedese dei Sonic Syndicate pubblicato nel mese di settembre del 2008 dalla Nuclear Blast."}
{"id": "2187606", "revid": "307923", "url": "https://it.wikipedia.org/wiki?curid=2187606", "title": "Assento", "text": ""}
{"id": "2187611", "revid": "113757", "url": "https://it.wikipedia.org/wiki?curid=2187611", "title": "Circolo anarchico 22 Marzo", "text": ""}
{"id": "2187615", "revid": "767487", "url": "https://it.wikipedia.org/wiki?curid=2187615", "title": "Caminando 2001-2006", "text": "Caminando 2001-2006 \u00e8 una raccolta del gruppo musicale spagnolo Chambao."}
{"id": "2187616", "revid": "767487", "url": "https://it.wikipedia.org/wiki?curid=2187616", "title": "Bernard Robinson", "text": ""}
{"id": "2187618", "revid": "547034", "url": "https://it.wikipedia.org/wiki?curid=2187618", "title": "Sovrani del Montenegro", "text": "Governatori di Doclea (c.900-1186).\nPrincipe Dragomiro, vassallo bizantino (1016-1034)"}
{"id": "2187619", "revid": "122903828", "url": "https://it.wikipedia.org/wiki?curid=2187619", "title": "Ha Seung-jin", "text": ""}
{"id": "2187620", "revid": "1573940", "url": "https://it.wikipedia.org/wiki?curid=2187620", "title": "Cacomantis", "text": "Cacomantis \u00e8 un genere di uccelli cuculiformi della famiglia Cuculidae.\nTassonomia.\nQuesto genere comprende 10 specie:"}
{"id": "2187622", "revid": "785863", "url": "https://it.wikipedia.org/wiki?curid=2187622", "title": "Diamagic", "text": ""}
{"id": "2187624", "revid": "1735139", "url": "https://it.wikipedia.org/wiki?curid=2187624", "title": "Torneo Citt\u00e0 di Arco", "text": "Il Torneo Citt\u00e0 di Arco - Beppe Viola, conosciuto anche come Torneo Arco di Trento, \u00e8 un torneo calcistico a cui partecipano formazioni giovanili del panorama italiano ed internazionale. Ha cadenza annuale. La sua prima edizione fu organizzata nel 1972 da Franco Viola, ex allenatore e poi dirigente dell'Olimpia Calcio. Il torneo \u00e8 organizzato dall'Unione Sportiva Arco e si svolge nell'omonima citt\u00e0, in provincia di Trento. Dal 1983, anno successivo alla morte dello scrittore e giornalista sportivo Beppe Viola, il trofeo \u00e8 stato intitolato alla sua memoria.\nPremi speciali.\nPremio Fairplay.\nDal 2005 viene assegnato anche il premio al giocatore o alla squadra che si sono particolarmente distinti per fairplay, il premio \u00e8 intitolato Graziano Vivori, dirigente del \"Basso Sarca\" scomparso nel 1995.\nL'allenatore dei sogni.\n\"L'allenatore dei sogni\" \u00e8 un riconoscimento calcistico istituito nel 1992.\nPromosso dall'AIAR regionale del Trentino-Alto Adige, il premio \u00e8 riservato agli allenatori di calcio, ed \u00e8 assegnato dai ragazzi della categoria Allievi partecipanti al Torneo Citt\u00e0 di Arco."}
{"id": "2187625", "revid": "599013", "url": "https://it.wikipedia.org/wiki?curid=2187625", "title": "Antonio Burks", "text": ""}
{"id": "2187626", "revid": "104265", "url": "https://it.wikipedia.org/wiki?curid=2187626", "title": "Vasilije III Petrovi\u0107-Njego\u0161", "text": "Biografia.\nVasilije III Petrovi\u0107 Njego\u0161 era fratello del reggente \"de facto\" del Montenegro, Sava II Petrovi\u0107-Njego\u0161, il quale lo associ\u00f2 a s\u00e9 come Vladika (Principe-Vescovo) dal 1750 alla propria morte nel 1766.\nEgli fu scrittore e pubblic\u00f2 diverse opere letterarie tra cui una \"Breve storia del Montenegro\" (Istorija o \u010cernoj Gori), pubblicata a Mosca nel 1754, la quale \u00e8 ad oggi il suo pi\u00f9 famoso lavoro e pu\u00f2 essere considerato il primo lavoro storiografico moderno che tenta di ricostruire la storia del Montenegro, rappresentando non solo un valido spunto storiografico, ma anche geografico, etnologico ed etico per la descrizione del paese.\nIn una sua composizione poetica, l'\"Ode a Nemanja\", il fondatore della dinastia medioevale serba, Vasilije evoc\u00f2 il passato serbo nella speranza di esaltare l'animo del proprio paese per il fine del raggiungimento dell'agognata indipendenza.\nProprio in linea con questo pensiero, che poi era quello fondante della politica del fratello coreggente, trascorse gran parte della propria reggenza all'estero, in Russia, cercando di intessere relazioni diplomatiche che potessero spingere ad un'alleanza tra l'Impero russo e l'area del Montenegro. Vasilije III mor\u00ec infatti a San Pietroburgo il 10 marzo 1766."}
{"id": "2187627", "revid": "30610", "url": "https://it.wikipedia.org/wiki?curid=2187627", "title": "Where Is My Mind?", "text": "Where Is My Mind? \u00e8 un brano dei Pixies, gruppo statunitense alternative rock.\nDescrizione.\nPresente come settima traccia nell'album \"Surfer Rosa\", originariamente prima traccia del lato B del vinile a 33 giri, \u00e8 stato scritto dal cantante e frontman del gruppo, Black Francis, durante gli studi presso l'Universit\u00e0 del Massachusetts ed ispirata da una sua immersione subacquea effettuata nel Mar dei Caraibi.\nLa band \u00e8 stata oggetto di sette album-tributo contenenti esclusivamente cover dei loro brani, interpretati da vari artisti internazionali. Uno di questi lavori, pubblicato nel 1999 per la Glue Factory Records, porta il titolo di \"Where Is My Mind? Tribute to the Pixies\".\nLa traccia \u00e8 stata utilizzata come colonna sonora nell'ultima scena e nei titoli di coda dei film \"Fight Club\" e \"Knock Knock\", in una scena del film \"Mr. Nobody\", nella quarantacinquesima puntata della serie televisiva \"4400\", nella scena saliente del film \"ACAB\" ed anche, infine, nel trailer di lancio del film \"Franny\". Un riadattamento della traccia in versione pianoforte \u00e8 presente in varie puntate della seconda stagione di \"The Leftovers - Svaniti nel nulla\" e nella penultima puntata della prima stagione di \"Mr. Robot\", inoltre si pu\u00f2 sentire anche in un breve spot pubblicitario del videogioco sviluppato da Naughty Dog e pubblicato il 2016. La traccia \u00e8 stata utilizzata anche nel film \"The Nest\", dove si pu\u00f2 ascoltare anche una versione al piano.\nUna versione del brano \u00e8 presente anche nel film \"Sucker Punch\". "}
{"id": "2187634", "revid": "26028", "url": "https://it.wikipedia.org/wiki?curid=2187634", "title": "FIA WTCC", "text": ""}
{"id": "2187636", "revid": "61051", "url": "https://it.wikipedia.org/wiki?curid=2187636", "title": "AzAF", "text": ""}
{"id": "2187641", "revid": "22475", "url": "https://it.wikipedia.org/wiki?curid=2187641", "title": "Cercococcyx", "text": "Cercococcyx \u00e8 un genere di uccelli cuculiformi della famiglia Cuculidae\nTassonomia.\nQuesto genere comprende tre specie:"}
{"id": "2187644", "revid": "767487", "url": "https://it.wikipedia.org/wiki?curid=2187644", "title": "Carl Nicks (cestista)", "text": ""}
{"id": "2187645", "revid": "729019", "url": "https://it.wikipedia.org/wiki?curid=2187645", "title": "Pokito a poko", "text": "Pokito a poko \u00e8 un album del gruppo Chambao."}
{"id": "2187647", "revid": "767487", "url": "https://it.wikipedia.org/wiki?curid=2187647", "title": "Michael Wiley", "text": ""}
{"id": "2187648", "revid": "767487", "url": "https://it.wikipedia.org/wiki?curid=2187648", "title": "I tre moschettieri (film 1948)", "text": "\"I tre moschettieri (The Three Musketeers)\" \u00e8 un film del 1948 diretto da George Sidney\nLa storia narra dell'incontro di D'Artagnan con i tre Moschettieri, del suo primo scontro con i tre (Athos, Porthos e Aramis) e del confronto con i piani orditi dal cardinale Richelieu e Milady, ovvero Carlotta De Winter, contro la regina di Francia.\nTrama.\nProveniente dalla Guascogna su un grosso cavallo giallo che gli indirizza contro i lazzi di tutti quelli che incontra, D'Artagnan si reca a Parigi con una lettera del padre per il signore di Treville, capitano dei moschettieri del re di Francia. Durante il viaggio, incrocia la carrozza di una misteriosa bellezza, disputando con un gentiluomo della scorta della donna. Ma non riesce a proseguire nella disputa, perch\u00e9 qualcuno lo colpisce in testa, facendogli perdere i sensi.\nGiunto a Parigi, si reca nel palazzo di Treville, dove si scontra in tre riprese con i tre moschettieri Athos, Porthos e Aramis, che lo sfidano di volta in volta a duello. Al primo appuntamento, scopre che i padrini del suo avversario sono proprio gli altri due sfidanti. Mentre stanno per incrociare le spade, arrivano le guardie di Richelieu che intimano loro di fermarsi, poich\u00e9 i duelli sono proibiti per ordine del cardinale. I quattro, divenuti all'istante amici e alleati, si rivoltano contro le guardie, ingaggiando uno spettacolare duello dal quale alla fine escono vincitori. D'Artagnan, il nuovo arrivato, diventa parte della confraternita e quando i moschettieri devono presentarsi davanti al re per rispondere del duello contro le guardie del cardinale, riceve anche lui prima la reprimenda del sovrano, e poi un premio in denaro dallo stesso.\nDopo aver trovato domicilio insieme a un servo, Planchet, D'Artagnan viene avvicinato dal padrone di casa, che si deve assentare per lungo tempo e che gli chiede di proteggere la sua figlioccia che vive al piano sottostante.\nAttraverso una mattonella del pavimento, D'Artagnan vede arrivare di sera nella stanza sottostante una bella ragazza, che egli comincia a spiare. All'improvviso, alcuni figuri irrompono nella camera della donna, cercando di rapirla. Il guascone interviene mettendoli in fuga. La giovane \u00e8 Costanza, la ragazza che il padrone di casa gli ha affidato, ed \u00e8 una cameriera della regina. D'Artagnan le dichiara subito il suo amore, ma la giovane gli chiede di lasciarla sola.\nPoco dopo, lei esce nella notte. D'Artagnan, geloso, la segue e la vede incontrare un uomo. Furibondo, si lancia su quest'ultimo, deciso a ingaggiare un duello. Ma Costanza lo ferma: quello \u00e8 il duca di Buckingham che deve incontrare segretamente la regina Anna. Il duca, innamorato della regina di Francia, cerca di indurla a lasciare il paese, ma lei lo dissuade e gli dona dodici puntali di diamanti come pegno del suo amore. Il duca torna in Inghilterra con i gioielli.\nLa contessa de Winter, la bellissima avventuriera intravista da D'Artagnan sulla carrozza mentre era sulla via di Parigi, viene introdotta alla presenza del cardinale Richelieu: la donna fa parte del servizio segreto del Primo Ministro francese, che le affida la missione di andare in Inghilterra per rubare i diamanti della regina.\nIntanto Costanza chiede a D'Artagnan di recarsi in Inghilterra da Buckingham: il re vuole organizzare un ballo e ha chiesto alla regina di presentarsi indossando i dodici puntali che lui le ha regalato. La missione di D'Artagnan \u00e8 quella di recuperare i puntali e di riuscire a riportarli a Parigi in tempo per il ballo. Al giovane si uniscono nella missione i suoi nuovi amici, i tre moschettieri, e tutti e quattro giurano sulle loro spade \"uno per tutti, tutti per uno\".\nI quattro partono a cavallo e si lanciano verso Calais: ad uno ad uno cadono nei tranelli delle guardie del cardinale, che vuole fermare chiunque cerchi di violare il blocco che ha imposto verso la costa. L'unico che riesce ad arrivare sul Canale \u00e8 D'Artagnan, accompagnato dal fido Planchet, e l\u00ec ha un ultimo scontro con il capitano delle guardie di Richelieu, che aveva gi\u00e0 ridicolizzato al tempo del suo primo duello parigino.\nNessuna imbarcazione pu\u00f2 lasciare la Francia per ordine del Primo Ministro. D'Artagnan, tuttavia, si impadronisce di una lettera appartenente a un gentiluomo, tale de Ward, che possiede dei documenti firmati da Richelieu. Impossessatosi della lettera, lascia l'uomo ferito, si imbarca con Planchet, e giunge in Inghilterra dal duca di Buckingham.\nQuando il duca prende l'astuccio dei gioielli, scopre che ne mancano due. In sole 48 ore, riesce a farsene fare una copia che affida al guascone. D'Artagnan, sulla via del ritorno, ritrova uno dopo l'altro gli amici: Porthos \u00e8 ferito al posteriore e non pu\u00f2 salire a cavallo; Aramis ha scelto la vita monastica e Athos ha occupato la cantina di una locanda dove passa il tempo ubriacandosi. Racconta a D'Artagnan la storia di un amico aristocratico, sposato con una giovane donna che l'ha tradito e che lui ha affidato al boia di Lilla, per marchiarla con il segno del giglio come quello delle prostitute.\nPer entrare a Parigi, Athos insieme a Planchet che si fa passare per D'Artagnan, svia l'attenzione delle guardie e il guascone riesce a penetrare a palazzo dove la regina, insieme a Costanza, aspetta ansiosa il suo arrivo. Alla cena, intanto, il cardinale fa al re delle allusioni sul fatto che la regina non si sia ancora presentata. Quando la regina finalmente giunge in loro presenza senza i gioielli, entra anche Costanza che le porge l'astuccio: dentro ci sono tutti i dodici solitari e Richelieu capisce di aver perso.\nD'Artagnan, giunto ad un appuntamento con Costanza, scopre che il Cardinale ha fatto rapire la giovane: si presenta allora da Richelieu per chiedere conto della sparizione ma costui gli offre, invece, un posto di tenente nelle sue guardie. Mentre si trova l\u00ec, giunge la contessa de Winter che gli viene presentata. I due si riconoscono e il cardinale suggerisce a D'Artagnan di frequentarla, magari per capire meglio la bont\u00e0 della sua proposta.\nD'Artagnan segue il consiglio, ma lo fa per cercare di scoprire dove possa essere tenuta Costanza. Poich\u00e9 Milady non pare molto interessata a lui, circuisce Ketty, la sua cameriera, che un giorno gli si presenta in casa con una lettera inviata dalla contessa all'uomo che ella ama, il conte de Ward. Il guascone ricorda molto bene in che condizioni ha lasciato il conte a Calais e progetta di sostituirsi a lui per far parlare Milady. Fa sapere alla contessa, attraverso Ketty, che de Ward si presenter\u00e0 da lei di notte, chiedendole nello stesso tempo di chiudere tutte le imposte e di spegnere le luci. Milady, pur non capendo il motivo, esegue l'ordine. L'uomo che lei scambia per il suo amante \u00e8 naturalmente D'Artagnan che, il giorno dopo, elettrizzato dall'avventura, la racconta ad Athos. Conquistato dalla donna, mostra all'amico moschettiere un anello che la contessa gli ha regalato: Athos riconosce nel gioiello un dono che lui aveva fatto alla moglie, la donna marchiata con il giglio. La storia che aveva narrato, in effetti, era la vera storia della sua vita.\nLa contessa riceve da quello che lei crede de Ward una lettera dove le si dice che il conte ha troppi impegni mondani per continuare a frequentarla. Offesa, quando D'Artagnan si presenta a casa sua, pensa di usarlo per vendicarsi del conte: chiede a quello che \u00e8 diventato un suo devoto ammiratore di uccidere l'uomo che l'ha insultata. D'Artagnan, credendo che la donna lo ami, le confessa di essere stato lui l'ospite della sera prima. La contessa, furibonda, cerca di ucciderlo: durante la lotta, D'Artagnan nota sulla spalla della donna il marchio con cui \u00e8 segnata. Milady ordina alle proprie guardie di inseguire e uccidere D'Artagnan.\nD'Artagnan riesce a fuggire, ma Athos lo mette sull'avviso: se Milady ha deciso di ucciderlo, visto che lui conosce il suo segreto, dovr\u00e0 guardarsi da ogni sconosciuto, da ogni ombra alle sue spalle.\nDi ritorno a casa, trova ad attenderlo Costanza, che \u00e8 stata salvata dalla regina. Pentito del suo comportamento, D'Artagnan chiede a Costanza di sposarlo: la giovane deve andarsene per sottrarsi alle vendette del Cardinale e non sa neppure dove. Acconsente alle nozze, ma il giorno dopo scopre che andr\u00e0 in Inghilterra, per mettersi sotto la protezione di Buckingham.\nScoppia la guerra tra la Francia e l'Inghilterra. A La Rochelle, il Cardinale incontra i moschettieri in perlustrazione nella campagna e si fa accompagnare dai tre in una locanda dove ha appuntamento con una donna misteriosa. Attraverso il condotto di un camino, i moschettieri sentono la conversazione tra i due: la donna \u00e8 Milady, cui Richelieu affida la missione di andare in Inghilterra come sua agente per contattare il duca di Buckingham a trattare la pace. Nel caso che il duca rifiuti il trattato, Milady potr\u00e0 agire a sua discrezione. Il che, tradotto, vuol dire che potr\u00e0 uccidere il duca. Per accettare la missione, Milady chiede carta bianca sottoscritta dalla firma autografa del Cardinale.\nI moschettieri si dividono i compiti: Porthos e Aramis riaccompagneranno al campo Richelieu mentre Athos, fingendo di andare in perlustrazione, si occuper\u00e0 invece di Lady de Winter. Al cospetto della donna, Athos si fa riconoscere: quella \u00e8 Carlotta, sua moglie. Le sottrae la lettera in bianco di Richelieu e poi viene colpito dagli uomini del cardinale che devono condurre la contessa all'imbarco sulla nave che la porter\u00e0 in Inghilterra.\nPer sventare il piano dell'omicidio, i moschettieri - che non possono recarsi su suolo nemico - inviano Planchet per avvisare il duca. Buckingham crede alle parole di quello che per lui \u00e8 un perfetto sconosciuto solo quando questi viene riconosciuto da Costanza, sua ospite al castello. Milady viene arrestata e proprio Costanza viene nominata sua carceriera. La contessa inizia subito a recitare con la sua guardiana la parte di colei che \u00e8, s\u00ec, un'avventuriera senza scrupoli, ma che ha anche una sua dignit\u00e0. Chiede a pi\u00f9 riprese un coltello per uccidersi con onore. Costanza, all'inizio, si rifiuta ma poi si convince della sincerit\u00e0 della sua prigioniera.\nMentre i moschettieri e D'Artagnan, conoscendo la perfidia della contessa e messi sull'avviso da Planchet, che ha raccontato loro dell'incarico di Costanza, si imbarcano travestiti da inglesi per andare a salvare la moglie del guascone, una donna si presenta alla porta delle stanze del duca di Buckingham. Facendosi passare per Costanza, lady de Winter entra dal duca e lo uccide. I moschettieri, penetrati nel castello, trovano Costanza moribonda, ferita mortalmente col coltello che ha procurato lei stessa alla sua prigioniera.\nI francesi, visto che non possono fare pi\u00f9 niente per lei, devono fuggire dal castello, messo in subbuglio dalla morte del Primo Ministro inglese.\nRitornati in Francia, i quattro si mettono sulle tracce di Milady, fuggita anche lei dal castello. La donna sembra sparita e nessuno sembra averla pi\u00f9 vista a Parigi. Ma poi uno di loro si ricorda che durante il colloquio con Richelieu nella locanda, aveva chiesto come ricompensa al Cardinale anche una baronia nei pressi di Lilla. Si tratta dei possedimenti del barone de la F\u00e8re, ovvero di Athos, che aveva rinunciato ai suoi possedimenti dopo l'arruolamento tra i moschettieri. Nel suo antico castello, Athos ritrova la moglie e le confessa di amarla ancora, ma che non pu\u00f2 perdonarla per tutto il male fatto: alle sue spalle, si scorge la figura del carnefice di Lilla, che aspetta con la mannaia.\nMilady, resasi conto che non pu\u00f2 pi\u00f9 evitare la morte perch\u00e9 nessuno \u00e8 mosso a compassione dalle sue preghiere, affronta l'esecuzione con dignit\u00e0.\nIn una locanda, i moschettieri e il loro amico guascone cadono in un tranello delle guardie del Cardinale. Tutti e quattro vengono arrestati e portati alla presenza del re e del suo Primo Ministro: Richelieu ritiene che, con l'uccisione della contessa de Winter, i moschettieri si siano messi al di sopra di lui e non pu\u00f2 permettere che la passino liscia. Il re cerca di difenderli, ma il Cardinale lo tacita. Solo esibendo la lettera firmata dallo stesso Richelieu, dove si dichiara che \"il latore della presente ha fatto quello che ha fatto per ordine mio\", i quattro riescono a salvarsi dalla vendetta del Primo Ministro. Che, infatti, non pu\u00f2 confessare di averla affidata alla contessa: sarebbe come dichiararsi il mandante dell'assassinio di Buckingham.\nI tre moschettieri ottengono ognuno di ritirarsi dal servizio militare: Aramis torna in convento, Porthos sposa una ricca vedova, Athos si ritira nei suoi vecchi possedimenti e D'Artagnan prosegue la carriera militare in Inghilterra, dove non combina pi\u00f9 tanti guai."}
{"id": "2187651", "revid": "767487", "url": "https://it.wikipedia.org/wiki?curid=2187651", "title": "Chambao en privado", "text": "Chambao en privado \u00e8 un album live del gruppo Chambao, pubblicato in CD e DVD."}
{"id": "2187652", "revid": "767487", "url": "https://it.wikipedia.org/wiki?curid=2187652", "title": "I tre moschettieri (film 1973)", "text": "I tre moschettieri (\"The Three Musketeers\") \u00e8 un film del 1973 diretto da Richard Lester e sceneggiato da George MacDonal Fraser, autore dei \"pastiche\" comico-avventurosi noti come \"Le Avventure di Flashman\". Il film risente molto dell'impronta scanzonata e dissacrante dello sceneggiatore, risultando una delle versioni pi\u00f9 'picaresche' dell'immortale storia di Dumas, ma forse (proprio per questo) anche una delle pi\u00f9 realistiche. In particolar modo i duelli furono attentamente coreografati per sembrare, pi\u00f9 che algide esibizioni di scherma, delle vere e proprie 'risse', con il gioco di lama costantemente 'integrato' dal ricorso a ogni genere di armi improvvisate. Creatore di queste coreografie \u00e8 stato William Hobbs\nGirato interamente in Spagna avrebbe dovuto essere un film della durata di circa 3 ore ma visto il materiale girato \u00e8 stato deciso di realizzare un film in due parti. La seconda parte intitolata \"Milady\" sarebbe uscita l'anno successivo nel 1974. Nonostante la buona conoscenza della lingua inglese sia Jean-Pierre Cassel che Georges Wilson vennero doppiati.\nNel 1989. \u00e8 stato realizzato il seguito \"Il ritorno dei tre moschettieri\" che vede la partecipazione di quasi tutto il cast originale.\nTrama.\nD'Artagnan arriva a Parigi dalla nativa Guascogna per presentarsi al marchese De Trevill\u00e9, capitano dei moschettieri, ma rimedia da Athos, Porhos e Aramis tre duelli a distanza di un'ora l'uno dall'altro. Athos e D'Artagnan non riescono tuttavia a incrociare le lame, perch\u00e9 vengono subito sorpresi da una pattuglia di guardie del Cardinale Richelieu, acerrime nemiche dei moschettieri. Le guardie vorrebbero arrestarli perch\u00e9 i duelli sono vietati, ma D'Artagnan si unisce ai tre moschettieri e insieme i quattro vincono lo scontro con le guardie del Cardinale. Inizia cos\u00ec la loro solida amicizia al grido di \"Uno per tutti, tutti per uno\".\nD'Artagnan conosce Costanza Bonacieux, dama di compagnia della Regina Anna d'Austria e moglie del suo padrone di casa. Se ne innamora e la donna lo coinvolge in un intrigo di corte. La Regina ha donato in pegno al suo spasimante, il Duca di Buckingham, 12 puntali di diamanti ricevuti in regalo dal marito. A conoscenza del fatto, Richelieu convince Luigi XIII ad organizzare un ballo in onore della Regina, con la richiesta di vedere la sovrana con indosso i 12 puntali. Terrorizzata dall'idea di venire screditata in pubblico e agli occhi del Re, Anna chiede a Costanza di trovare qualcuno che si rechi in Inghilterra per recuperare le gemme. D'Artagnan si offre volontario e parte con i suoi amici moschettieri. Ma lungo la strada il gruppo si imbatte nelle spie del Cardinale, e solo D'Artagnan riesce ad evitare gli agguati e ad imbarcarsi per Londra.\nGiunto in Inghilterra, il giovane riesce a farsi ricevere dal Duca di Buckingham, che accetta di restituire i puntali alla Regina. Si accorge per\u00f2 che ne mancano due. Richelieu aveva infatti poco prima incaricato la sua complice, la diabolica Milady De Winter, di rubarli cos\u00ec da avere una prova che incriminasse la Regina. Buckingham riesce a procurarsi in pochissimo tempo una copia esatta dei puntali mancanti, cos\u00ec da permettere a D'Artagnan di tornare in tempo per consegnarli a Costanza prima del ballo. Il Cardinale si reca al ricevimento con i due puntali rubati da Milady, sicuro di cogliere in fallo la Regina. Con sua grande sorpresa, la sovrana compare con i puntali al completo e il Cardinale \u00e8 costretto a giustificarsi di aver commissionato i due in suo possesso per farle un dono."}
{"id": "2187654", "revid": "113757", "url": "https://it.wikipedia.org/wiki?curid=2187654", "title": "Volume VIII", "text": ""}
{"id": "2187657", "revid": "438678", "url": "https://it.wikipedia.org/wiki?curid=2187657", "title": "Il diavolo nel cervello", "text": "Il diavolo nel cervello \u00e8 un film del 1972, diretto dal regista Sergio Sollima.\nTrama.\nOscar, dopo un periodo di lontananza, torna per cercare la giovane Sandra Garces, sua vecchia fiamma. Scopre cos\u00ec che viene tenuta segregata nella villa di famiglia, in stato di infermit\u00e0 mentale. Fiutando qualcosa di poco chiaro, chiede aiuto a un suo amico psichiatra, il dottor Bontempi, per appurare la verit\u00e0. Il dottore scopre che il piccolo Ricky, figlio di Sandra, ha ucciso il padre Fabrizio, con cui Oscar era stato molto amico. Per evitare lo scandalo, il bambino \u00e8 poi stato rinchiuso in un riformatorio gestito dalle suore.\nFacendogli visita, Bontempi si convince che Ricky non \u00e8 affetto da alcun problema psichico e che non pu\u00f2 essere l'omicida. Con Oscar si reca nell'ormai abbandonata villa in cui era avvenuto il misfatto, e interroga i conoscenti della famiglia. I due giungono cos\u00ec alla conclusione che Fabrizio \u00e8 morto accidentalmente, nel tentativo di uccidere Sandra e impadronirsi della sua cospicua fortuna. Sandra, intanto, si lascia andare alla passione con Oscar, ma pian piano comincia a ricordare qualcosa del traumatico episodio, fino a quel momento completamente rimosso.\nRicorda che al momento dell'omicidio si trovava fuori casa, e che rientrando in villa aveva rinvenuto il cadavere del marito, vicino al piccolo Ricky che teneva una pistola in mano. Ricorda anche che un uomo stava scappando dietro le tende della stanza e lo identifica: \u00e8 Oscar. Questi si avventa su lei, rivelandole di aver agito per amore, in quanto Fabrizio l'aveva ingaggiato come sicario per ucciderla, e lui aveva fintamente accettato per salvarla. La madre e il figlio della donna, richiamati dalle sue urla, accorrono, e Ricky conficca una freccia nella schiena di Oscar, uccidendolo. Sandra corre ad abbracciare il figlio."}
{"id": "2187660", "revid": "767487", "url": "https://it.wikipedia.org/wiki?curid=2187660", "title": "Documento di Damasco", "text": "Il Documento di Damasco \u00e8 una delle opere trovate in molti frammenti e copie nelle grotte del Qumran, e come tale \u00e8 considerato parte dei manoscritti non biblici di Qumran. La versione attualmente pi\u00f9 accreditata \u00e8 che i rotoli sono correlati ad una comunit\u00e0 Essena che viveva in quell'area nel I secolo a.C.\nI frammenti che compongono il documento hanno come riferimenti: 4Q265-73, 5Q12, e 6Q15. Anche prima della scoperta dei maoscritti di Qumran nel ventesimo secolo, quest'opera era nota agli studiosi, dato che due manoscritti furono trovati nel tardo XIX secolo nella collezione Genizah del Cairo, in una stanza adiacente alla sinagoga Ben Ezra a Fustat. Questi documenti si trovano nella Cambridge University Library con le classificazioni T-S 10K6 e T-S 16.311 (gli altri riferimenti sono CDa e CDb, dove \"CD\" sta per \"Cairo Damasco\"), e sono datati rispettivamente nel X secolo e XII secolo. A differenza dei frammenti trovati a Qumran, i documenti del Cairo sono completi in molte parti, dunque di vitale importanza per la ricostruzione del testo.\nRiferimenti a Damasco.\nIl titolo del documento proviene dai numerosi riferimenti a Damasco che esso contiene. Il modo in cui Damasco \u00e8 trattato nel documento fa supporre che non sia un riferimento letterale a Damasco in Siria, ma va inteso o geograficamente come Babilonia, o come Qumran stesso. Se il rifertimento \u00e8 simbolico, probabilmente usa il linguaggio biblico che troviamo in Amos :\nDamasco fece parte di Israele sotto il regno di Re Davide, ed il Documento di Damasco esprime la speranza escatologica del ripristino della monarchia di Davide.\nIl Maestro di Giustizia.\nIl documento contiene un riferimento criptico ad un \"Maestro di Giustizia\". Egli viene trattato a seconda dei rotoli di Qumran come una figura del passato, del presente o del futuro. Il \"Maestro di Giustizia\" ha un ruolo importante nel Documento di Damasco, ma nessun ruolo nella \"Regola della Comunit\u00e0\", un altro documento trovato tra i rotoli di Qumran e questo suggerisce una differenza al momento della stesura di ogni documento. Il Documento di Damasco descrive il gruppo nel quale esso \u00e8 stato scritto come privo di leader nei 20 anni precedenti alla venuta del \"Maestro di Giustizia\" che ha stabilito le sue regole sul gruppo. Solitamente gli storici fanno risalire il Maestro al 150 a.C. circa, visto che il documento afferma che egli arriv\u00f2 390 anni dopo (un periodo che difficilmente \u00e8 preciso) l'Esilio babilonese.\nConfronto con la Regola della Comunit\u00e0.\nC'\u00e8 un alto grado di terminologia condivisa e norme legali tra il Documento di Damasco e la Regola della Comunit\u00e0, compresi termini come \"figli della luce\", ed i loro codici penali. Il frammento 4Q265 sembra provenire da un'edizione ibrida di entrambi i documenti.\nLa correlazione testuale tra il Documento di Damasco e la Regola della Comunit\u00e0 non \u00e8 risolta completamente, nonostante ci sia un accordo generale sul fatto che questi abbiano una connessione di tipo evolutivo. Esistono diverse ipotesi:"}
{"id": "2187662", "revid": "3115", "url": "https://it.wikipedia.org/wiki?curid=2187662", "title": "Jean Yves B\u00e9ziau", "text": "\u00c8 professore e ricercatore del Brazilian Research Council - CNPq - presso la Federal University of Ceara, in Brasile. B\u00e9ziau ha una doppia cittadinanza, francese e svizzera. Madrelingua francese, parla correntemente inglese e portoghese e ha pubblicato lavori in tutte e tre queste lingue.\nAllievo e collaboratore di Newton da Costa, B\u00e9ziau lavora nel campo della logica, in particolare logica paraconsistente e logica universale. \nHa conseguito un dottorato in Filosofia presso la University of S\u00e3o Paulo e un dottorato in Logica e Fondamenta di Informatica presso la University of Paris 7.\nAttualmente \u00e8 fondatore e direttore della rivista \"Logica Universalis\" e della collana \"Studies in Universal Logic\"."}
{"id": "2187663", "revid": "767487", "url": "https://it.wikipedia.org/wiki?curid=2187663", "title": "Il ragazzo e la quarantenne", "text": "Il ragazzo e la quarantenne (\"Say Hello to Yesterday\") \u00e8 un film del 1971 diretto da Alvin Rakoff.\nTrama.\nLa storia narra del corteggiamento di un ventenne nei confronti di una donna quarantenne, sposata. Alla fine riuscir\u00e0 a sedurla, ma solo per una notte, e mentre lui si innamora lei preferisce il proprio marito a lui."}
{"id": "2187664", "revid": "729019", "url": "https://it.wikipedia.org/wiki?curid=2187664", "title": "Endorfinas en la mente", "text": "Endorfinas en la mente \u00e8 un album del gruppo Chambao."}
{"id": "2187668", "revid": "1573940", "url": "https://it.wikipedia.org/wiki?curid=2187668", "title": "Chrysococcyx", "text": "Chrysococcyx \u00e8 un genere di uccelli cuculiformi della famiglia Cuculidae.\nTassonomia.\nQuesto genere \u00e8 suddiviso in 13 specie:\nIn passato erano riconosciute anche le seguenti specie, in atto considerate sottospecie di \"Chrysococcyx minutillus\":"}
{"id": "2187672", "revid": "435288", "url": "https://it.wikipedia.org/wiki?curid=2187672", "title": "V-Visitors", "text": ""}
{"id": "2187678", "revid": "1573940", "url": "https://it.wikipedia.org/wiki?curid=2187678", "title": "Chiesa di San Ruggero", "text": "La chiesa di San Ruggero fa parte del complesso conventuale omonimo, situato in via Cialdini a Barletta. Lungo questa strada sono ubicati altri complessi conventuali come la chiesa di San Gaetano, Santa Maria della Vittoria e il Monte di Piet\u00e0. \nLa denominazione attuale del complesso conventuale non corrisponde a quella originaria. Il convento infatti, appartenente fin dagli albori ai benedettini, era dedicato a santo Stefano. Nel 1861, con la soppressione degli ordini monastici, viene modificata la sua denominazione in quella attuale, in onore di san Ruggero, vescovo di Canne e patrono della citt\u00e0 di Barletta. Attualmente il monastero ospita le monache benedettine celestine.\nIn questa chiesa il 30 dicembre di ogni anno si venera il santo con la tipica processione durante la quale il busto argenteo del patrono cittadino viene portata a spalla dai devoti.\nStoria.\nLe origini dell'edificato dove oggi si trova la chiesa e il convento di San Ruggero si perdono nelle ipotesi pi\u00f9 remote, avanzate da storici locali che le fanno risalire intorno alla fine del X secolo, conferendo all'edificio la sede del tribunale penale e civile dei bizantini, che in quel periodo erano in citt\u00e0 e vi rimasero fino all'arrivo dei normanni, ascritto intorno al 1071."}
{"id": "2187679", "revid": "2017815", "url": "https://it.wikipedia.org/wiki?curid=2187679", "title": "La mia risposta (singolo)", "text": "La mia risposta \u00e8 un brano musicale della cantante italiana Laura Pausini. \u00c8 il 3\u00ba ed ultimo singolo estratto a maggio 1999 dall'album \"La mia risposta\" del 1998.\nIl brano.\nLa musica \u00e8 composta da Claudio Guidetti; il testo \u00e8 scritto da Laura Pausini e Cheope; l'adattamento spagnolo \u00e8 di Badia.\nLa canzone viene tradotta in lingua spagnola con il titolo \"Mi respuesta\", inserita nell'album \"Mi respuesta\" ed estratta come 3\u00ba ed ultimo singolo in America Latina. In Spagna \u00e8 il 4\u00ba ed ultimo singolo estratto dall'album.\nCon questa canzone Laura Pausini partecipa in estate alla manifestazione canora \"Un disco per l'estate\" e successivamente al \"Festivalbar\".\nI 2 brani vengono trasmessi in radio; vengono realizzati i 2 videoclip.\nNel 1999 i videoclip di \"La mia risposta\" e di \"Mi respuesta\" vengono inseriti nelle 2 VHS \"Video collection 93-99\".\nIl video.\nIl videoclip (in lingua italiana e in lingua spagnola) \u00e8 stato diretto dal regista Luca Lucini.\nPubblicazioni.\n\"La mia risposta\" viene inserita anche nell'album \"Lo mejor de Laura Pausini - Volver\u00e9 junto a ti\" del 2001; in versione \"Live\" nel DVD \"Live 2001-2002 World Tour\" del 2002 (video) e negli album \"Live in Paris 05\" del 2005 (\"Medley\" video) e \"Fatti sentire ancora\"/\" Hazte sentir m\u00e1s\" del 2018 (Medley Pop video).\n\"Mi respuesta\" viene inserita anche nell'album \"The Best of Laura Pausini - E ritorno da te\" del 2001.\nClassifiche.\nNel 2008, a 10 anni di distanza dalla sua pubblicazione, \"La mia risposta\" riesce a raggiungere in Italia il 18\u00ba posto nella classifica ufficiale."}
{"id": "2187680", "revid": "21880", "url": "https://it.wikipedia.org/wiki?curid=2187680", "title": "Eudynamys", "text": "Eudynamys \u00e8 un genere di uccelli cuculiformi della famiglia Cuculidae, che comprende i koel in \"sensu stricto\". Sono uccelli dal vistoso dimorfismo sessuale, mangiano frutta e insetti e sono parassiti di cova.\nSpecie.\nQuesto genere comprende tre 3 specie viventi:"}
{"id": "2187684", "revid": "767487", "url": "https://it.wikipedia.org/wiki?curid=2187684", "title": "Premi Emmy 2001", "text": "La consegna dei Premi Emmy 2001 per il Primetime (53\u00aa edizione) si \u00e8 tenuta allo Shubert Theatre di Los Angeles il 4 novembre 2001, invece del 16 settembre - a causa dell'attentato alle Torri Gemelle - e del 7 ottobre - a causa della Guerra al terrorismo, con conseguente inizio del conflitto in Afghanistan. La cerimonia \u00e8 stata presentata da Ellen DeGeneres e trasmessa dalla CBS. I Creative Arts Emmy Awards sono stati consegnati l'8 settembre.\nLa consegna dei Premi Emmy 2001 per il Daytime (28\u00aa edizione) si \u00e8 tenuta al Radio City Musical Hall di New York il 18 maggio 2001, mentre i relativi Creative Arts Emmy Awards sono stati consegnati il 12 maggio."}
{"id": "2187691", "revid": "697352", "url": "https://it.wikipedia.org/wiki?curid=2187691", "title": "Mario Ferretti (personaggio televisivo)", "text": ""}
{"id": "2187692", "revid": "1573940", "url": "https://it.wikipedia.org/wiki?curid=2187692", "title": "Surniculus", "text": "Surniculus \u00e8 un piccolo genere di uccelli cuculiformi della famiglia Cuculidae, a cui appartengono specie dell'Asia tropicale e delle Filippine.\nTassonomia.\nQuesto genere \u00e8 suddiviso in quattro specie:"}
{"id": "2187695", "revid": "767487", "url": "https://it.wikipedia.org/wiki?curid=2187695", "title": "Gardolo di Mezzo", "text": "Gardolo di Mezzo (AFI: , \"G\u00e0rdol de Mez\" in trentino) \u00e8 una frazione del comune di Trento.\nInsieme a Cortesano, Gazzadina, Meano, San Lazzaro e Vigo Meano forma la circoscrizione amministrativa numero 2 di Meano di Trento.\n\u00c8 situato da un'altitudine di 363 m s.l.m. fino a 600 m s.l.m. ed ha una popolazione di poco pi\u00f9 di 300 abitanti, con una superficie di quasi 2 km\u00b2, si trova a 8 km dal centro, nelle vicinanze delle pendici del monte Calisio (1096 m), dominata a ovest dalla Paganella (2125 m) e a sud ovest dal monte Bondone (2098 m).\nStoria.\nLa scoperta archeologica.\nLa scoperta del primo insediamento di Gardolo di Mezzo ha permesso di attribuire al quartiere una fondazione molto antica: si parla del IV secolo a.C. Nel 2003, inoltre, sono stati riportati alla luce nei pressi del paese un abitato ed un'area di culto risalenti al 4000 a.C.\nFino all'agosto 2003, Gardolo di Mezzo non era noto per la presenza di nessuna area di interesse archeologico (fatta eccezione per dei resti murari di un castello risalente al medioevo posto sulla sommit\u00e0 del Dosso della Purga, il colle che domina il paese).\nIl controllo archeologico degli sbandamenti fu pressoch\u00e9 nell'ambito di un progetto di lottizzazione edilizia, il quale ha consentito di portare alla luce quest'area molto estesa rivelandosi subito di notevole interesse.\nSorto nell'Antica et\u00e0 del Bronzo alle pendici del Doss de La Luna con molta probabilit\u00e0 basava la propria attivit\u00e0 economica sullo sfruttamento delle risorse minerarie del Monte Calisio, come ad esempio quelle della busa del Pomar, che quindi molto probabilmente iniziarono ad essere utilizzate gi\u00e0 a partire dalla fine del III millennio a.C., come documentano le abbondanti scorie di fusione rinvenute nell'abitato, nell'area di culto e in alcune zone limitrofe al sito.\nPer tutti questi aspetti, il sito di Gardolo di Mezzo rappresenta un unicum in tutta l'area alpina."}
{"id": "2187696", "revid": "287204", "url": "https://it.wikipedia.org/wiki?curid=2187696", "title": "Brahmana", "text": ""}
{"id": "2187708", "revid": "648716", "url": "https://it.wikipedia.org/wiki?curid=2187708", "title": "Polinomio di Racah", "text": "In matematica i polinomi di Racah costituiscono una famiglia di polinomi ortogonali introdotta da James Wilson nel 1978 e cos\u00ec chiamati in onore di Giulio Racah, in quanto le loro relazioni di ortogonalit\u00e0 sono equivalenti alle relazioni di ortogonalit\u00e0 per i coefficienti di Racah.\nI polinomi di Racah si possono definire come funzioni ipergeometriche ponendo: \nIn parallelo ad essi Richard Askey e James Wilson hanno introdotto i polinomi q-Racah in termini di funzioni ipergeometriche basiche ponendo:formula_2\nPer taluni scopi risulta conveniente definirli mediante un cambiamento di variabili come "}
{"id": "2187710", "revid": "599", "url": "https://it.wikipedia.org/wiki?curid=2187710", "title": "Serie ipergeometriche basiche", "text": ""}
{"id": "2187711", "revid": "599", "url": "https://it.wikipedia.org/wiki?curid=2187711", "title": "Serie ipergeometrica basica", "text": ""}
{"id": "2187712", "revid": "599", "url": "https://it.wikipedia.org/wiki?curid=2187712", "title": "Polinomi di Racah", "text": ""}
{"id": "2187714", "revid": "17654", "url": "https://it.wikipedia.org/wiki?curid=2187714", "title": "Emanuelle Del Vecchio", "text": ""}
{"id": "2187719", "revid": "24398", "url": "https://it.wikipedia.org/wiki?curid=2187719", "title": "Figar\u00f2la", "text": ""}
{"id": "2187722", "revid": "599013", "url": "https://it.wikipedia.org/wiki?curid=2187722", "title": "Figar\u00f2la di Dragogna", "text": ""}
{"id": "2187725", "revid": "1776051", "url": "https://it.wikipedia.org/wiki?curid=2187725", "title": "Sergassi", "text": "Sergassi (Srga\u0161i in sloveno) \u00e8 un insediamento di 173 abitanti del comune sloveno di Capodistria, situato nell'Istria settentrionale.\nPosizione e Storia.\nDalla Crosera di Montetoso, accanto alla Via Flavia, una stradina asfaltata scende sulla destra verso la Val Derniga; passa a mezza costa per circa 1\u00a0km fra boschetti e coltivazioni ed arriva al paese di Sergassi, nome derivato dal cognome dei S\u00e8rgas, le cui famiglie si insediarono anticamente in questo luogo allora chiamato Ceresi\u00f2l, per l'abbondanza dei suoi ciliegi.\nQuesto \u00e8 un paese agricolo situato sulle pendici del promontorio che divide il corso del Valderniga dal torrente che gli Sloveni chiamano \"Dere\u0161njak\"; \u00e8 un bel territorio volto a mezzogiorno con cipressi, fichi, olivi, grandi vigneti e canneti. \u00c8 una piccola comunit\u00e0 di gente dedita al lavoro dei campi anche se oggi la maggior parte dei giovani preferisce la fabbrica alla campagna.\nLe case di Sergassi, in arenaria, sono addossate l'una all'altra, con orti fioriti, qualcuna restaurata. Qui termina la strada asfaltata e un sentiero porta a valle per poi salire a Saredo ed alla chiesa di S. Giacomo attraverso le case contadine di Coreiege. Il paese di Sergassi si nota bene nella sua composizione guardandolo, sulla destra, mentre si scende per la Via Flavia che dalla Crosera porta verso il fiume Dragogna."}
{"id": "2187726", "revid": "24398", "url": "https://it.wikipedia.org/wiki?curid=2187726", "title": "Srga\u0161i", "text": ""}
{"id": "2187727", "revid": "24398", "url": "https://it.wikipedia.org/wiki?curid=2187727", "title": "Srgasi", "text": ""}
{"id": "2187728", "revid": "24398", "url": "https://it.wikipedia.org/wiki?curid=2187728", "title": "Valderniga", "text": ""}
{"id": "2187735", "revid": "2008491", "url": "https://it.wikipedia.org/wiki?curid=2187735", "title": "Discografia di Aretha Franklin", "text": "Questa pagina contiene la discografia della cantante statunitense Aretha Franklin.\nSingoli.\nPeriodo JVB (1956-1957).\nI seguenti singoli furono originariamente pubblicati dalla JVB Records, ed in seguito ristampati dalla Checker Records nel 1958 e nel 1959.\nPeriodo Columbia (1960-1967).\nI seguenti singoli furono pubblicati (o ripubblicati) dalla Columbia Records, solo dopo che la Franklin aveva ottenuto successo con la Atlantic Records."}
{"id": "2187736", "revid": "7336", "url": "https://it.wikipedia.org/wiki?curid=2187736", "title": "Perotinus", "text": ""}
{"id": "2187743", "revid": "1543377", "url": "https://it.wikipedia.org/wiki?curid=2187743", "title": "Ni\u017eneinga\u0161skij rajon", "text": "Il Ni\u017eneinga\u0161skij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la cittadina di \"Ni\u017enij Inga\u0161\"."}
{"id": "2187744", "revid": "1543377", "url": "https://it.wikipedia.org/wiki?curid=2187744", "title": "Nazarovskij rajon", "text": "Il Nazarovskij rajon \u00e8 un \"rajon\" (\"distretto\") del kraj di Krasnojarsk, nella Russia siberiana centrale; il capoluogo \u00e8 la citt\u00e0 di \"Nazarovo\", che costituisce tuttavia un'entit\u00e0 amministrativa autonoma direttamente dipendente dal \"kraj\"."}
{"id": "2187746", "revid": "7336", "url": "https://it.wikipedia.org/wiki?curid=2187746", "title": "Scuola di Notre Dame", "text": ""}
{"id": "2187758", "revid": "767487", "url": "https://it.wikipedia.org/wiki?curid=2187758", "title": "Gason", "text": "Gason (Ga\u017eon in sloveno) \u00e8 una frazione di 566 abitanti del comune sloveno di Capodistria, nell'Istria settentrionale.\n\u00c8 un paese posto all'altezza di 241 m, in una sella tra due poggi ameni che guardano la vecchia Via Flavia che sale da Capodistria verso Monte di Capodistria attraverso la Salara, la strada che si snoda lungo la valle del torrente Piasentin, coperta da vigneti ed oliveti.\nA questo villaggio si arriva prendendo a destra la strada che corre fra i vigneti partendo dalla Crocera di Montetoso, attraverso la val Derniga. Passato un capitello, si trova il piccolo cimitero e quindi si entra in paese dove una chiesetta gotica, senza campanile, offre un'immagine semplice; la campana \u00e8 posta su una trave in calcestruzzo situata sul tetto del battistero. \u00c8 l'antica chiesa dei Santi Pietro e Paolo consacrata dal vescovo Gabrielli nel 1478; essa dipendeva dalla pieve di Monte di Capodistria; contiene iscrizioni glagolitiche ed affreschi.\nLe case di Gason sono invece tutte ristrutturate dagli abitanti inseriti nel tessuto industriale di Capodistria. Resiste ancora qualche vecchia casa in arenaria, semplice, senza ornamenti, che segue i criteri di praticit\u00e0 e di funzionalit\u00e0 propria dei piccoli agricoltori. Gas\u00f2n \u00e8 voce veneta derivante da Casone. Da qui una bella vista spazia su tutto il territorio di Capodistria. Sul vicino monte Santo Stefano di 269 m, circondato da una contrada collinosa che si chiama Pastor\u00e0n, esisteva fino allo scorso secolo l'omonima chiesetta.\nQuesto sito fu abitato fin dai tempi dei Romani; qui infatti si ritrovarono molti cocci ed una tegola con il bollo \"P.Itur Sab(ini)\" conservata nel municipio di Monte di Capodistria; fu trovato anche un peso romano di calcare a forma di sfera che serba ancora tracce del manico di ferro di cui era munito."}
{"id": "2187759", "revid": "287204", "url": "https://it.wikipedia.org/wiki?curid=2187759", "title": "Wolfgangsee", "text": "Il Wolfgangsee \u00e8 un lago austriaco che si trova a cavallo del territorio di Salisburgo e quello della regione di Salzkammergut. La parte occidentale del lago (St. Gilgen) \u00e8 chiamata Abersee. Questo appellativo deriva dalla parola in dialetto locale \"aper\", che significa \"senza neve\", dato che la parte occidentale del lago ha un clima pi\u00f9 mite e non gela durante l'inverno.\nIl lago \u00e8 lungo circa 10,5\u00a0km ed \u00e8 diviso in due da una penisola chiamata \"die Enge\"."}
{"id": "2187760", "revid": "7336", "url": "https://it.wikipedia.org/wiki?curid=2187760", "title": "Abersee", "text": ""}
{"id": "2187762", "revid": "7336", "url": "https://it.wikipedia.org/wiki?curid=2187762", "title": "St. Gilgen", "text": ""}
{"id": "2187764", "revid": "339392", "url": "https://it.wikipedia.org/wiki?curid=2187764", "title": "Ga\u017eon", "text": ""}
{"id": "2187772", "revid": "24398", "url": "https://it.wikipedia.org/wiki?curid=2187772", "title": "Ceresi\u00f2l", "text": ""}
{"id": "2187773", "revid": "80598", "url": "https://it.wikipedia.org/wiki?curid=2187773", "title": "Cesco Anselmo", "text": ""}
{"id": "2187778", "revid": "287204", "url": "https://it.wikipedia.org/wiki?curid=2187778", "title": "ALP-46", "text": "La ALP-46 \u00e8 una locomotiva elettrica costruita in Germania dalla Bombardier, tra il 2001 e il 2002, per l'uso negli Stati Uniti. \u00c8 derivata dalla BR 101 della Deutsche Bahn tedesca. La New Jersey Transit (NJT) \u00e8 la sola ferrovia ad utilizzare questo modello di locomotiva. Esse si trovano lungo tutto il sistema elettrificato NJT, ma sono principalmente usate per il servizio da/per la Penn Station di New York.\nCaratteristiche.\nLa locomotiva ALP-46 sviluppa 7100\u00a0hp (5300\u00a0kW) ed \u00e8 alimentata da linea aerea. Pu\u00f2 raggiungere una velocit\u00e0 massima di 200\u00a0km/h. Un trasformatore raffreddato a poliol-estere riduce la tensione della linea ed alimenta due convertitori di trazione raffreddati a poliol-estere in tecnologia GTO. Ciascun convertitore di trazione aziona i motori di un carrello."}
{"id": "2187781", "revid": "767487", "url": "https://it.wikipedia.org/wiki?curid=2187781", "title": "Volosovskij rajon", "text": "Il Volosovskij rajon () \u00e8 un rajon dell'Oblast' di Leningrado, nella Russia europea occidentale; il capoluogo \u00e8 la citt\u00e0 di Volosovo."}
{"id": "2187791", "revid": "767487", "url": "https://it.wikipedia.org/wiki?curid=2187791", "title": "Horror Express", "text": " Horror Express \u00e8 un film del 1972 diretto da Eugenio Mart\u00edn con lo pseudonimo Gene Martin. \u00c8 un film horror fantascientifico spagnolo in lingua inglese.\nTrama.\nNel 1906 a bordo di un treno che percorre il tragitto da Pechino a Mosca, un alieno rinchiuso in un antico fossile di uomo riprende vita e compie numerosi delitti, a contrastare i suoi piani, due antropologi che non vanno d'accordo.\nProduzione.\nPrimo film di Cushing dopo la scomparsa della moglie, appena arrivato in Spagna per le riprese espresse alcune perplessit\u00e0 e fu sul punto di abbandonare la parte; fu Christopher Lee a convincerlo a restare.\nQuesto \u00e8 il secondo film tratto dal romanzo \"Who Goes There?\" di John W. Campbell Jr.: il primo fu \"La cosa da un altro mondo\" (1951).\nIl film venne girato nel dicembre 1971 in Spagna; le scene di montagne innevate vennero realizzate presso il Navacerrada Port (Madrid); le scene interne furono girate presso gli Estudios Madrid 70 a Dazango (Madrid).\nGli interni del treno e il modello di treno utilizzato per le riprese esterne erano gli stessi set usati per I tre del mazzo selvaggio (1972), realizzati dallo stesso produttore e regista, da poco terminato e che comprendeva tra gli interpreti anche Telly Savalas.\nLa maggior parte del film \u00e8 stata girata senza registrazione audio; le colonne sonore e il dialogo sono stati tutti aggiunti in post-produzione.\nLa versione spagnola attribuisce la sceneggiatura al regista, Eugenio Mart\u00edn, e ad Arnaud d'Usseau, mentre invece la versione inglese menziona Arnaud d'Usseau e Julian Zimet.\nLe frequenti messe in onda in televisione negli anni '70 e '80 hanno contribuito a far s\u00ec che il film diventasse un cult molto seguito tra gli appassionati di horror.\nDistribuzione.\nIn Spagna il film venne presentato con il titolo \"P\u00e1nico en el Transiberiano\" al Sitges - Catalonian International Film Festival il 30 settembre 1972, quindi distribuito ad ottobre dello stesso anno.\nNegli Stati Uniti, dove ora \u00e8 entrata nel pubblico dominio, ebbe la sua prima a New York il 30 novembre 1973, quindi distribuito nelle sale dalla Scotia International nel dicembre 1973."}
{"id": "2187796", "revid": "267975", "url": "https://it.wikipedia.org/wiki?curid=2187796", "title": "Eparchia di Aleppo", "text": ""}
{"id": "2187798", "revid": "267975", "url": "https://it.wikipedia.org/wiki?curid=2187798", "title": "Eparchia di San Pietro Apostolo di San Diego", "text": ""}
{"id": "2187803", "revid": "92723", "url": "https://it.wikipedia.org/wiki?curid=2187803", "title": "Equatoria Centrale", "text": "L'Equatoria Centrale () \u00e8 uno dei dieci stati del Sudan del Sud. La capitale \u00e8 Giuba, al contempo capitale del Sudan del Sud.\nIn precedenza chiamata \"Bahr al-Jabal\" (in arabo: \u0628\u062d\u0631 \u0627\u0644\u062c\u0628\u0644, Fiume dei Monti), ha assunto la denominazione di Equatoria Centrale nel 2005. \u00c8 entrata a far parte della Repubblica del Sudan del Sud il 9 luglio 2011, dopo la secessione dal Sudan; \u00e8 stato soppresso a seguito della nuova ripartizione territoriale stabilita nel 2015, ma ripristinato con la suddivisione amministrativa del 2020.\nLo Stato \u00e8 attraversato dal Nilo Bianco e, con una superficie di 43.033\u00a0km\u00b2, \u00e8 il penultimo stato del Paese per superficie, seguito solo da Bahr al-Ghazal Settentrionale. \nSuddivisione amministrativa.\nL'Equatoria Centrale \u00e8 suddivisa in 6 contee:\nImportanti citt\u00e0 dell'Equatoria Centrale sono Giuba, Kajo Keji, Liria, Mangalla, Rokon, Tali, Terekeka, Yei, Gemaiza, Tombek, Tindilo, Muni, Rejong e Dimo.\nSociet\u00e0.\nEvoluzione demografica.\nLe trib\u00f9 principali dell'Equatoria Centrale sono i Bari, i Pojulu, i Kakwa, i Kaliko, i Kuku, i Lugbara, i Nyangwara, i Makaraka e i Lulubo. Sono presenti anche trib\u00f9 di minore importanza che includono i Nyepo, nel nord della Contea di Kajo Keji, e i Lokoya.\nSecondo l\"'Ufficio Ministeriale per le informazioni sul Folklore dell'Equatoria Centrale\", la trib\u00f9 pi\u00f9 grande dello \u00e8 quella dei Bari. Alcune delle trib\u00f9 elencate sopra, parlano la lingua Kutuk, anche se varia da zona a zona. I primi componenti di queste trib\u00f9 erano tutti pastori, ma con il passare del tempo alcuni adottarono l'agricoltura. Gli agricoltori dei Kuku, dei Kakwa, dei Pojulu, dei Lokoya, dei Lulubo, dei Ngangware, dei Kalico e dei Nyepo coltivano il mais, la manioca, la patata dolce, il sorgo, le arachidi e i fagioli. Praticano l'allevamento bovino, caprino e ovino. Queste trib\u00f9 hanno due raccolti ogni anno, il primo a giugno o a luglio e il secondo a novembre o a dicembre.\nL'unica trib\u00f9 che non crede nell'animismo \u00e8 la trib\u00f9 dei Direr o dei Nubi, che professa l'Islam."}
{"id": "2187804", "revid": "1573940", "url": "https://it.wikipedia.org/wiki?curid=2187804", "title": "Oratorio dei Santi Pietro e Caterina", "text": "L'oratorio dei Santi Pietro e Caterina \u00e8 un edificio religioso settecentesco sede dell'omonima confraternita, ubicato nel centro di Savona.\nStoria e descrizione.\nIn origine la sede della confraternita, come tutti gli oratori della citt\u00e0, sorgeva sulla collina del Priamar. Dopo la conquista genovese e la demolizione di tutta l'area operata nel corso del XVI secolo per fare spazio alla fortezza, l'oratorio fu ricostruito vicino alla nuova cattedrale di Savona a partire dal 1544. Demolito nel 1724 fu ricostruito nel 1729 e decorato dai savonesi Paolo Gerolamo Brusco, Giuseppe Bozzano e Carlo Giuseppe Ratti, dei quali si conservano ancora alcune opere. Demolito nuovamente nel 1882, la confraternita venne infine trasferita nell'edificio attuale, un tempo \"chiesa della SS. Concezione\", facente parte di un complesso conventuale ora scomparso. L'oratorio ha pianta ellittica sormontata da cupola con presbiterio e due cappelle laterali. Sopra l'altare spicca una \"Madonna con bambino e santi titolari\" della prima met\u00e0 del XVII secolo, mentre nelle cappelle laterali sono conservate due tele del Ratti: \"Santa Caterina liberata dalla tortura\" e \"Disputa di Santa Caterina\". Nell'oratorio trovano sede anche tre \"casse\" per la Processione del Venerd\u00ec Santo di Savona: La Flagellazione e Cristo cade sotto la croce, entrambe di scuola napoletana acquistate nel 1623. La terza, \"Ecce Homo\", \u00e8 il rifacimento del 1978, operato da Renata Cuneo, di una precedente opera secentesca distrutta da un bombardamento nel 1944."}
{"id": "2187805", "revid": "1305887", "url": "https://it.wikipedia.org/wiki?curid=2187805", "title": "Guardate cosa \u00e8 successo al figlio di Rosemary", "text": "Guardate cosa \u00e8 successo al figlio di Rosemary (\"Look What's Happened to Rosemary's Baby\") \u00e8 un film TV del 1976 diretto dal regista Sam O'Steen e sequel del fortunato \"Rosemary's Baby - Nastro rosso a New York\".\nTrama.\nSono passati otto anni dagli eventi narrati in \"Rosemary's Baby - Nastro rosso a New York\".\nRosemary cerca ancora una volta di sfuggire alla setta insieme al figlio Adrian, che lei chiama Andrew. La setta, per\u00f2, riesce a riprenderli e fa in modo che Rosemary salga su un autobus senza conducente. Adrian allora cresce solo con il padre Guy che impronta la vita del ragazzo su una rigida educazione senza mai per\u00f2 svelare ad Adrian l'esistenza della setta e il perch\u00e9 sia nato. Adrian, ormai al college, fa amicizia con Peter, giocatore di Football e con Ellen, giovane e timida ragazza appartenente ad una famiglia molto cattolica.Gi\u00e0 dalle prime volte in cui Peter va a trovare Adrian a casa sua nota qualcosa di strano: non ci sono n\u00e9 quadri n\u00e9 specchi in tutta la casa, non c'\u00e8 neanche un'immagine di Rosemary, la madre di Adrian e nota soprattutto l'eccessiva invadenza dei vicini di casa, i Castevet, che trattano Adrian come se fosse figlio loro.\nCercando qua e l\u00e0 Peter riesce a reperire un sacco di notizie riguardanti i Castevet e scopre che i loro antenati erano dei potenti stregoni che avevano fondato una setta satanica con lo scopo di far nascere il figlio di Satana che avrebbe conquistato il mondo e distrutto il bene grazie alla sua potenza. Il ragazzo immediatamente, portando con s\u00e9 tutte le informazioni che aveva trovato, si reca da Adrian per raccontargli quello che aveva scoperto, ma involontariamente viene visto da Guy, che senza troppi indugi lo uccide accoltellandolo pi\u00f9 volte alla schiena e bruciando il corpo nella fornace dello scantinato del palazzo. Appresa l'apparente scomparsa dell'amico Peter, Adrian viene interrogato dallo sceriffo Holtzman, che dopo aver tenuto il ragazzo per due ore in centrale, sospetta fortemente che Adrian c'entri qualcosa con la scomparsa dell'amico.\nPochi giorni dopo, Adrian riceve una strana telefonata in cui una voce di donna lo prega di recarsi nella Cattedrale di Saint Peter and Saint Paul, a Washington, perch\u00e9 ha qualcosa di molto importante da raccontargli. Adrian incerto decide di non dire niente a suo padre ma ne parla direttamente con l'amica Ellen (anche lei molto angosciata dalla scomparsa di Peter) la quale gli consiglia di andare e di non avere paura. Una volta arrivato a Washington, Adrian nella cattedrale ritrova sua madre Rosemary, miracolosamente sopravvissuta agli attentati della setta e ora ospite presso un centro di accoglienza, la quale gli rivela tutti i piani della setta e gli consegna lo stesso libro di stregoneria che a sua volta le era stato dato dal suo amico Hutch in \"Rosemary's Baby\" pregando il figlio di leggerlo con molta cura facendo attenzione anche ai particolari.\nAdrian durante il viaggio di ritorno verso New York, inorridisce leggendo i macabri riti della setta satanica e una volta tornato a casa si scaglia contro il padre dicendo che non sarebbe mai stato il figlio di Satana e che da quel momento in poi sarebbe andato via per sempre senza ritornare mai pi\u00f9 in quella casa. Terrorizzato, Adrian si rifugia a casa di Ellen e dopo averle raccontato tutta la terribile vicenda i due fanno l'amore e successivamente si addormentano. Al suo risveglio Adrian non trova pi\u00f9 Ellen ma solamente un biglietto in cui c'\u00e8 scritto che se voleva rivedere la ragazza viva doveva recarsi nello scantinato del suo palazzo per completare il rito di sottomissione al potere di Satana.\nAdrian, desideroso di salvare Ellen ma al tempo stesso terrorizzato, si reca nello scantinato dove trova il corpo ormai carbonizzato di Peter, la setta riunita al completo ed Ellen legata ed imbavagliata ad un tavolo. Qui decide di sacrificarsi in cambio della salvezza di Ellen e quando la ragazza viene liberata Adrian comincia la sua trasformazione in un vero e proprio mostro, figlio di Satana. Ellen per\u00f2 riesce a strappare una pistola a Guy con la quale uccide lui e Roman Castevet. A quel punto Adrian ormai diventato un mostro si avvicina minaccioso verso di lei, ma prima di farle del male, preso dal rimorso, prega Ellen di ucciderlo. La ragazza ormai terrorizzata, spara tre colpi di pistola ad Adrian che si accascia al suolo senza dire una parola: il figlio di Satana \u00e8 morto. Subito dopo scoppia un violentissimo incendio che uccide tutti gli altri membri della setta, mentre Ellen riesce ad uscire in tempo dalla struttura, ormai in fiamme. Il film si conclude con la visita ginecologica di Ellen che scopre di essere incinta del figlio di Adrian."}
{"id": "2187807", "revid": "339392", "url": "https://it.wikipedia.org/wiki?curid=2187807", "title": "Chiesa dei Santissimi Giovanni Battista e Andrea", "text": ""}
{"id": "2187812", "revid": "729019", "url": "https://it.wikipedia.org/wiki?curid=2187812", "title": "Sevilla (Bohol)", "text": "Sevilla \u00e8 una municipalit\u00e0 di Quinta classe delle Filippine, situata nella Provincia di Bohol, nella Regione del Visayas Centrale.\nSevilla \u00e8 formata da 13 baranggay:"}
{"id": "2187813", "revid": "1005847", "url": "https://it.wikipedia.org/wiki?curid=2187813", "title": "Lino Tonti", "text": "Biografia.\nGli inizi.\nDopo aver conseguito il diploma di perito aeronautico, nel 1937 fu assunto come disegnatore all'ufficio tecnico della Benelli, ma venne ben presto trasferito nel reparto corse, alle dirette dipendenze di Tonino Benelli.\nDurante il periodo bellico, prest\u00f2 servizio in aeronautica dove ebbe modo di affinare le conoscenze in campo motoristico, in special modo con la sperimentazione di nuovi materiali.\nNel dopoguerra gli venne offerto un incarico di funzionario al Ministero dei trasporti, ma egli prefer\u00ec la libera professione che gli avrebbe consentito di soddisfare la sua grande passione per le motociclette.\nIn collaborazione con Massimo Pasolini, padre del celebre campione, inizi\u00f2 un'attivit\u00e0 tecnico-commerciale che consisteva nell'acquistare i mezzi militari residuati bellici dall'A.R.A.R., per modificarli e convertirli all'uso civile.\nLinTo e Aermacchi.\nNel 1947, sfruttando le possibilit\u00e0 offerte dall'officina per la trasformazione dei residuati, oltre alle sue doti creative, Tonti decise di costruire un prototipo di moto da competizione da impiegare nelle varie gare su circuiti stradali della riviera romagnola, all'epoca piuttosto diffuse popolari. Nacque cos\u00ec la LinTo 75 (acronimo di Lino Tonti), dotata di un motore a quattro tempi monocilindrico con distribuzione bialbero dell'iniziale cilindrata di 75 cm\u00b3, in seguito portata a 125\u00a0cm\u00b3, allo scopo di correre anche nella categoria superiore.\nNel 1948 inizi\u00f2 a progettare un avveniristico modello di scooter a ruote alte, che present\u00f2 a Rimini nel 1950 con la denominazione LinTo Cigno 125, con l'intento di proporlo alle varie case motociclistiche per la costruzione in serie. In cerca di buone idee per riconvertire i propri stabilimenti industriali alla produzione civile e visto il grande successo commerciale degli scooter a ruote alte come la Moto Guzzi Galletto, l'Aermacchi decise di acquistare il progetto \"Cigno\" e di avvalersi della consulenza di Tonti per avviare la propria sezione motociclistica, il quale si stabil\u00ec definitivamente a Varese con la famiglia.\nIdentico percorso venne adottato, nel 1952, dal tecnico romagnolo per il successivo scooter LinTo Dama 160, realizzato su base motoristica Aermacchi e dotato di soluzioni tecniche di altissimo livello. Inspiegabilmente, dopo il secondo prototipo sviluppato nel 1954, la direzione aziendale decise di non metterlo in produzione e, probabilmente, fu questo il motivo che lo spinse a prendere in considerazione altre offerte.\nPrima di congedarsi dalla Aermacchi, tuttavia, port\u00f2 a termine il progetto per la costruzione del siluro da record, mosso da un'evoluzione del citato bialbero da 75\u00a0cm\u00b3 che, condotto da Massimo Pasolini, regal\u00f2 il record mondiale di velocit\u00e0 sul chilometro lanciato alla casa varesina, raggiungendo i 167,208 km/h sull'autostrada dei Laghi.\nMondial, Paton, Bianchi e Gilera.\nNel 1956 Tonti inizi\u00f2 la collaborazione con la FB Mondial, studiando l'evoluzione dei motori bialbero per il motomondiale. Un impegno fecondo ma breve, interrotto nel 1957 dalla decisione della Mondial, presa di comune accordo con Moto Guzzi e Gilera, di ritirarsi dalle competizioni.\nPer non sciupare il lavoro di sviluppo gi\u00e0 effettuato e viste le nuove prospettive di mercato verso i piloti privati che si aprivano con il ritiro delle tre case vincenti, insieme all'esperto meccanico Giuseppe Pattoni, nel 1958 rilev\u00f2 le attrezzature ed i prototipi del reparto corse Mondial per dare vita alla Paton.\nNel 1959 accetta l'offerta della Bianchi che, appena uscita dal sodalizio Autobianchi, aveva deciso di concentrare i propri sforzi sulle due ruote. Ebbe inizio per Tonti un quinquennio di grande libert\u00e0 progettuale che lo vide impegnato a mettere in produzione nuovi modelli civili, militari e da competizione. Oltre alle velocissime bicilindriche da 250, 350 e 500\u00a0cm\u00b3 che ben figurano nelle competizioni nazionali e internazionali, di questo periodo, conclusosi nel 1964 con la liquidazione della Bianchi, \u00e8 necessario segnalare il modello \"MT 61\", una motocicletta per usi militari con soluzioni tecniche di grande avanguardia.\nLa pesante crisi del mercato motociclistico, avvenuta negli anni sessanta e causata dalla diffusione dell'automobile, venne affrontata con grande coraggio da Giuseppe Gilera che, sperando in una ripresa del mercato, nel 1965 confer\u00ec alla propria azienda buona parte dei beni personali e chiam\u00f2 il tecnico romagnolo a progettare nuovi modelli.\nTonti comprese che la concezione futura avrebbe abbandonata la primaria funzione utilitaristica per dare maggiore importanza alla componente ludica. Subito inizi\u00f2 a modernizzare il modello pi\u00f9 popolare, realizzando la sportiva \"124 5V\" e si mise a progettare un motore da 500\u00a0cm\u00b3 bicilindrico che potesse rinnovare i passati fasti della \"Saturno\". La \"124 5V\" ebbe un immediato successo nel 1966, ma la \"B.500\" venne presentata al salone di Milano nel 1967 e, nonostante i continui annunci stampa, non entr\u00f2 in produzione.\nQuesto fu il principale motivo d'attrito con l'azienda che spinse Tonti a lasciare la Gilera e, in attesa di altro ingaggio, rispolverare il vecchio marchio LinTo per realizzare, con Umberto Premoli, la \"500 GP\".\nMoto Guzzi.\nLe nuove occasioni di lavoro non si fecero attendere. Nel 1967 la Moto Guzzi era stata presa in gestione dalla SEIMM, una societ\u00e0 appositamente costituita dal gruppo di banche creditrici e la nuova dirigenza aveva partorito l'incomprensibile decisione di defenestrare Giulio Cesare Carcano, progettista storico della Guzzi, trovandosi ben presto nell'impossibilit\u00e0 di impostare una nuova gamma per la ripresa produttiva.\nAllo scopo di porre rimedio e con l'incarico di progettare una moto adatta a rinverdire l'immagine sportiva della Moto Guzzi, venne offerta la direzione tecnica a Tonti, il quale si insedi\u00f2 nel prestigioso ufficio che era stato di Carcano e, prim'ancora, del mitico \"Naco\".\nNel 1968, dopo aver convinto la SEIMM circa la necessit\u00e0 di presentarsi sul mercato con un modello che fosse in grado di dimostrare nei fatti la superiorit\u00e0 della scuola motociclistica europea nei confronti dell'ormai dilagante \"minaccia nipponica\", Tonti si mise all'opera, assistito da Umberto Todero, per trasformare la placida \"V7\" in un modello turistico-sportivo che non temesse confronti nelle produzione di serie. Celermente definiti i parametri progettuali, i due tecnici lavorarono febbrilmente sia al motore che al telaio giungendo, nel 1969, ad un modello totalmente diverso da quello di partenza che, appena giunto ad una soddisfacente forma prototipale, venne testato sulla pista di Monza superando brillantemente le durissime prove di tenuta e realizzando, in due sole sessioni (giugno e ottobre), anche 19 record mondiali di velocit\u00e0. \nVisti i risultati superiori ad ogni pi\u00f9 rosea previsione, la SEIMM diede il via libera alla realizzazione dei prototipi preseriali, ma l'opera di sviluppo venne impedita dalle forti agitazioni sindacali del primo \"autunno caldo\" che bloccarono qualsiasi attivit\u00e0 all'interno dell'azienda. Tonti non si rassegn\u00f2 a quella forzata sospensione dei lavori e, aiutato da Todero e da alcuni meccanici del reparto sperimentale, comp\u00ec un \"blitz\" notturno allo scopo di caricare su un camion aziendale un motore \"vuoto\" ed un fascio di tubi in acciaio al cromo molibdeno, e trasportarli nel laboratorio-officina posto nello scantinato della propria abitazione a Varese, blitz dal quale venne partorita la madre di tutte le Guzzi moderne, la V7 Sport."}
{"id": "2187815", "revid": "117543440", "url": "https://it.wikipedia.org/wiki?curid=2187815", "title": "Frammento Fc", "text": "Il frammento Fc, o frammento cristallizzabile, \u00e8 una delle due porzioni che si ottengono per clivaggio di un anticorpo tramite speciali enzimi proteolitici (pepsina, papaina). L'anticorpo viene scisso da questi enzimi a livello del punto di congiunzione tra i tre bracci e si divide in due o tre frammenti a seconda dell'enzima utilizzato; la papaina ad esempio agisce al di sopra della regione cerniera, portando alla formazione di tre frammenti:\nIl frammento Fc \u00e8 costituito da una porzione delle due catene pesanti che compongono l'immunoglobulina, mentre le catene leggere rimangono all'interno del Fab; non contiene inoltre al suo interno regioni variabili di queste catene, che sono comprese nel Fab, ma solo parte delle regioni costanti. Viene cos\u00ec chiamato per la sua capacit\u00e0 di cristallizzare, ovvero di formare complessi con altre strutture se immerso in un liquido proteico.\nLa sua funzione nell'anticorpo integro \u00e8 quella di interagire con numerosi recettori chiamati FcR, posti sulla superficie di molte cellule immunitarie (macrofagi, eosinofili, basofili, linfociti B, neutrofili): una volta che il frammento Fab si \u00e8 legato alle strutture estranee da esso riconosciute, mediante un processo conosciuto come opsonizzazione, questi recettori si ancorano al frammento Fc e permettono cos\u00ec di stabilire una sorta di ponte tra la cellula immunitaria e la particella estranea da eliminare. Un meccanismo particolare \u00e8 svolto dai recettori FcR\u03b5, specifici per le IgE e presenti sui mastociti, che sono in grado di legare il frammento Fc prima che la porzione Fab abbia legato le strutture da essa riconosciute: in questo modo i mastociti sono in grado di utilizzare le IgE come se fossero propri recettori.\nAl frammento Fc di alcune immunoglobuline (principalmente IgG) si legano inoltre alcuni fattori della via classica del complemento, che utilizzano cos\u00ec l'anticorpo per ancorarsi alla superficie della particella estranea e mettere in atto quella cascata di reazioni volte alla sua eliminazione."}
{"id": "2187816", "revid": "729019", "url": "https://it.wikipedia.org/wiki?curid=2187816", "title": "Sierra Bullones", "text": "Sierra Bullones \u00e8 una municipalit\u00e0 di Sesta classe delle Filippine, situata nella Provincia di Bohol, nella Regione del Visayas Centrale.\nSierra Bullones \u00e8 formata da 22 baranggay:"}
{"id": "2187821", "revid": "118336729", "url": "https://it.wikipedia.org/wiki?curid=2187821", "title": "Coco Rocha", "text": " \u00c8 stata una delle poche modelle ad aver pubblicamente parlato del grande numero di persone affette da anoressia nel campo della moda, e come i disordini alimentari vengano addirittura incoraggiati.\nBiografia.\nDi origini irlandesi, russe, e gallesi, Coco Rocha viene scoperta all'et\u00e0 di 14 anni durante un concorso di danza irlandese a Vancouver nel 2002 dall'agente Charles Stuart. La Rocha comincia a lavorare come modella, continuando al contempo i propri studi.\n\u00c8 una devota Testimone di Geova, e pertanto nel suo lavoro non \u00e8 disposta a fare tutto ci\u00f2 che le chiedono, come posare nuda o con sigarette. In una sua intervista a Elle rivela quanto la sua fede influisca positivamente sulla sua carriera\nIl 9 giugno 2010 sposa James Conran, che successivamente diviene il suo manager. La coppia ha tre figli, Ioni James, nata il 28 marzo 2015, Iver Eames, nato il 20 aprile 2018. e Iley Ryn, nata il 25 novembre 2020.\nCarriera.\nNel 2004 calca le sue prime passerelle a New York, sfilando per As Four, Miguel Adrove e Nom D.\nIl 2006 \u00e8 l'anno in cui la carriera da top model della Rocha decolla a livello internazionale.\nA febbraio infatti appare sulla copertina di \"Vogue Italia\", e sfila tra New York, Milano e Parigi per grandi case di moda come: Anna Sui, Marc Jacobs, Dolce &amp; Gabbana, Prada, Versace, Chanel, John Galliano, Louis Vuitton, Paco Rabanne e altre ancora. \u00c8 proprio durante le sfilate newyorkesi che la Rocha conosce la supermodella Naomi Campbell, che le confessa il proprio apprezzamento nei suoi riguardi.\nSempre nel 2006 la Rocha diventa testimonial delle campagne pubblicitarie di Balenciaga e di Dolce &amp; Gabbana (fotografata per quest'ultima da Steven Meisel).\nIn seguito a questi successi \"Vogue\" America la nominer\u00e0 supermodella e il sito \"style.com\" la cita come una delle nuove star delle passerelle internazionali.\nCon il crescere del suo successo nel settore cresce anche il numero delle sue sfilate stagione dopo stagione: Herm\u00e8s, Christian Dior, Christian Lacroix, Valentino, Gucci, Givenchy, Alexander McQueen, Donna Karan, Ralph Lauren, Narciso Rodriguez, Oscar de la Renta, Zac Posen, Fendi, Cacharel, Michael Kors, Bottega Veneta, Costume National, Emanuel Ungaro, Diane von F\u00fcrstenberg, Paco Rabanne, Karl Lagerfeld, Salvatore Ferragamo, C\u00e9line, Vivienne Westwood, John Galliano, Carolina Herrera, Lacoste, Kenzo, Lanvin, Missoni, Belstaff, Elie Saab, Roberto Cavalli, Miu Miu, Yves Saint Laurent, Burberry, Alessandro Dell'Acqua, Stella McCartney, Sonia Rykiel, Etro, Max Mara, Matthew Williamson, Emilio Pucci e moltissime altre.\nNel 2007 diventa testimonial della campagna pubblicitaria di Lanvin fotografata da Steven Meisel e rinnova il contratto come testimonial di Balenciaga.\nA febbraio appare, per la seconda volta nella sua carriera, sulla copertina di \"Vogue\" Italia e su quella di \"Vogue\" Giappone insieme alla top model Sasha Pivovarova.\nIn marzo durante la sfilata parigina di Jean Paul Gaultier appare in passerella danzando un tipico ballo irlandese, sport che pratica fin da bambina, riscuotendo ampi consensi dal pubblico della sfilata.\nNel maggio 2007 compare sulla copertina di \"Vogue\" statunitense, insieme a Doutzen Kroes, Caroline Trentini, Raquel Zimmermann, Sasha Pivovarova, Agyness Deyn, Jessica Stam, Hilary Rhoda, Chanel Iman, e Lily Donaldson, citate da Anna Wintour come nuove supermodelle internazionali.\nCompare in seguito anche sulla copertina di \"Flare\", \"Fashion\", \"Num\u00e9ro\", \"French\", \"W\", \"Harper's Bazaar\", \"Dazed\", \"i-D\", \"Time Style &amp; Design\", fra le altre.\nIn novembre appare per la seconda volta sulla copertina di \"Num\u00e9ro\" Francia.\nNel 2008 diventa il volto del nuovo profumo \"Elle\" di Yves Saint Laurent, per il quale viene anche girato un celebre spot televisivo ad alta rotazione.\nAppare sul Calendario Pirelli 2008 fotografata da Patrick Demarchelier e diventa testimonial di Christian Dior insieme alla modella Jessica Stam (fotografate da Craig McDean).\nSempre nello stesso anno Karl Lagerfeld in persona la fotografa per la campagna pubblicitaria di Chanel \"Paris-London Collection.\" e Steven Meisel la fotografa insieme alla top model Karen Elson per la campagna pubblicitaria del marchio Phi. Diventa anche il nuovo volto di Gap.\nNel 2009 diventa il volto delle campagne pubblicitarie di DeBeers, Calvin Klein \"Ck One\" fragrance e Yves Saint Laurent Make-Up.\nContinua a dominare le passerelle sfilando per gli stilisti pi\u00f9 importanti tra New York, Londra, Milano e Parigi e gli editoriali di autorevoli riviste di moda.\nIn gennaio appare sulla copertina di \"Vogue Spagna\". A settembre partecipa alla Settimana della moda di New York sfilando per , Diane von F\u00fcrstenberg e chiudendo gli show di Zac Posen.\nNel 2013 partecipa allo show \"The face\", accanto a Naomi Campbell e Karol\u00edna Kurkov\u00e1, talent dove, in competizione tra di loro, hanno il compito di trovare la supermodel del futuro.\nCampagne pubblicitarie.\nAmericana Manhasset, Balenciaga, Balenciaga eyewear, Barney's New York, Benpin, Calvin Klein \"CK One\" fragrance, Chanel \"Paris-London\" collection, Christian Dior, Christian Dior eyewear, D&amp;G, De Beers, Dolce &amp; Gabbana, Dolce &amp; Gabbana eyewear, H&amp;M, Lanvin, MINE, Phi, The Gap, Tommy Hilfiger, Voice of Voice, Yves Saint Laurent \"Elle\" fragrance, Yves Saint Laurent make-up."}
{"id": "2187824", "revid": "729019", "url": "https://it.wikipedia.org/wiki?curid=2187824", "title": "Sikatuna", "text": "Sikatuna \u00e8 una municipalit\u00e0 di Sesta classe delle Filippine, situata nella Provincia di Bohol, nella Regione del Visayas Centrale.\nSikatuna \u00e8 formata da 10 baranggay:"}
{"id": "2187827", "revid": "125230556", "url": "https://it.wikipedia.org/wiki?curid=2187827", "title": "Livello (contratto)", "text": "Il livello \u00e8 un contratto agrario in uso nel Medioevo, che consisteva nella concessione di una terra dietro il pagamento di un fitto. Il diritto, cosiddetto \"dominio utile\", col tempo divenne alienabile. Il livello (etimologicamente livello deriva da libellus, vale a dire il documento che incartava il contratto, nel quale erano previsti e specificati gli obblighi gravanti sul livellario), o precario, figura appartenente al diritto intermedio, traeva vita da una stipulazione in forza della quale un bene immobile, per lo pi\u00f9 un fondo, veniva concesso per un certo termine verso il corrispettivo di un canone livellario (anche detto censo). Alla scadenza prevista il contratto era rinnovabile, in esito al versamento di un ulteriore canone livellario. Erano concessi a livello molti beni della Chiesa che in questo modo, da un lato, aderiva alla richiesta di concessione del temporaneo godimento (allo scopo di coltivazione, di abitazione) da parte dei singoli, dall'altro, evitava di perdere la propriet\u00e0 del bene.\nIl livello veniva stipulato tra il proprietario (spesso un nobile, un monastero, una chiesa) e il livellario. Il livello rimase in uso fino agli inizi dell'Ottocento. La forma di contratto vigente pi\u00f9 rispondente alle caratteristiche sopra richiamate \u00e8 l'enfiteusi.\nStoria.\nIl contratto agrario di livello venne istituito nel 368 d.C. dagli imperatori Valentiniano I e Flavio Giulio Valente e fu utilizzato in tutto l'Impero romano. Con questo istituto chi disponeva di terre poteva concederle a livello dietro un canone livellario. Le condizioni alle quali un concessionario chiedeva a un concedente di avere a livello delle terre venivano scritte in \u201cduo libelli pari tenore conscripti\u201d (da qui il nome del contratto): due libretti di uguale contenuto. Ciascuno dei contraenti ne firmava uno che rimaneva in mano all'altro. \nGli imperatori istituirono questo tipo di contratto, molto agevole per il concessionario che stabiliva le condizioni, con l'intento di aiutare la classe povera, dalla quale provenivano i due fratelli imperatori, oltre che quello di ripopolare territori abbandonati a causa specialmente di vicissitudini belliche. Il canone da pagare in natura non era fisso ma, a fine annata, il concessionario versava al concedente una percentuale del raccolto di alcuni prodotti. \nQuesto contratto, in Italia, \u00e8 stato utilizzato moltissimo nel Medioevo da privati, enti pubblici ed enti religiosi. La concessione poteva essere temporanea, per venti anni rinnovabili con la ricognizione al diciannovesimo anno, o perpetua. La versatilit\u00e0 di questo contratto diede luogo a confusione con altri tipi di contratto, specie con l'enfiteusi, tanto che in tempi moderni non si riusciva pi\u00f9 a distinguerlo. Fu il giurista Silvio Pivano che, agli inizi del Novecento, lo studi\u00f2 e diede una definizione: \u201cPrecarie e livelli erano infatti contratti che potevano intercedere fra persone della pi\u00f9 varia condizione sociale, cadere su beni di qualunque entit\u00e0 e natura, essere di qualunque durata, con canone di qualsivoglia valore e specie, con o senza obbligo di miglioramento dei fondi, in una parola senza alcuna specifica determinazione sostanziale. Per contro, nella grande variet\u00e0 degli esempi, un elemento appariva costante e sicuro, quello della forma con cui dovevano essere conclusi\u201d.\nNel Basso Medioevo il contratto di livello fu molto diffuso. Una serie di norme favorirono ulteriormente il livellario, fra cui il divieto di aumentare il canone e la possibilit\u00e0 dell'affrancamento (ovvero di riscattare la propriet\u00e0). Venne inoltre prevista al possibilit\u00e0 di vendere la posizione di livellario, nonch\u00e9 quella di lasciarlo in eredit\u00e0. Divenne perci\u00f2 un vero e proprio diritto reale di godimento.\nGeneralmente in Italia, nella seconda met\u00e0 del Novecento, il contratto di livello venne dimenticato anche perch\u00e9 il codice civile non lo riporta pi\u00f9 gi\u00e0 dal tempo del codice Feliciano (1865). I contratti intercorsi tra privati, spesso anche con enti religiosi, furono dimenticati e gli assegnatari livellari non pagarono pi\u00f9 alcun canone. \nIl livellario era gravato non soltanto dell'obbligazione di pagare il canone, bens\u00ec anche di migliorare il bene. In questo senso il tenore del titolo poteva variamente atteggiarsi, prescrivendo l'obbligatoriet\u00e0 di prestazioni anche di natura personale. Il livello si pu\u00f2 dire confluito nella figura dell'enfiteusi, la cui normativa venne dichiarata applicabile anche ai primi.\nSituazione odierna.\nLo Stato provvide a eliminare questo contratto, in capo a beni delle amministrazioni e le aziende autonome dello Stato, comprese l'amministrazione del fondo per il culto, l'amministrazione del fondo di beneficenza e di religione nella citt\u00e0 di Roma e l'amministrazione dei patrimoni riuniti ex economali, per antieconomicit\u00e0, nel 1974 con la \u201cRinuncia ai diritti di credito inferiori a lire mille\u201d, con la quale, oltre \u201calla chiusura delle partite di credito\u201d si provvide anche alla cancellazione dell'annotazione in Catasto, dando comunicazione agli uffici interessati dell'avvenuta estinzione del contratto e lasciando cos\u00ec gli ex livellari proprietari a tutti gli effetti dei terreni che erano stati concessi a livello ai loro antenati. \nCome confermato dalla Corte dei Conti, tale legge n. 16/1974 non \u00e8 applicabile ai beni comunali: \"\u00c8 da ricordare che con la legge n. 16 del 1974 alle Amministrazioni ed alle Aziende autonome dello Stato, ivi comprese l'Amministrazione del fondo per il culto, l'Amministrazione del fondo di beneficenza e di religione nella citt\u00e0 di Roma e l'Amministrazione dei patrimoni riuniti ex economati, venne data la facolt\u00e0 di rinunciare ai diritti di credito inferiori a lire mille costituiti da canoni enfiteuci, censi livelli ed altre prestazioni in denaro o in derrate derivanti da rapporti perpetui reali e personali costituiti anteriormente alla data del 28 ottobre 1941\". \nLa lettera della legge \u00e8 chiara: i destinatari di essa sono unicamente le Amministrazioni e le Aziende autonome dello Stato. Tale interpretazione \u00e8 confortata dai relativi atti parlamentari (atto Senato della Repubblica n. 365; atti Camera dei Deputati n. 2460; IV legislatura) che, bench\u00e9 scarni, sono chiari sul punto. La legge nasceva da un disegno di legge presentato dal Ministero delle finanze del tempo, la cui relazione di accompagnamento partiva dalla rilevazione che numerose partite di credito, iscritte nei libri debitori degli Uffici del registro derivanti da rapporti perpetui reali e personali, prevedevano la corresponsione di prestazioni di modesto importo, di difficile gestione ed antieconomica. Si faceva, in particolare, riferimento a partite iscritte presso l'Amministrazione delle Finanze e presso l'Amministrazione del fondo per il culto. Va osservato che detta legge determinava l'estinzione del diritto in base al quale lo Stato aveva titolo a riscuotere canoni, censi, livelli e altre prestazioni, talch\u00e9 le amministrazioni interessate legittimamente potevano rinunciare al diritto di riscuotere detti crediti. \nTale essendo rimasta la situazione sotto il profilo legislativo, \u00e8 da domandarsi se sulla base di detta disposizione anche gli enti locali, non espressamente ivi menzionati, possono ritenersi facoltizzati a rinunciare, anche nei limiti di somma sopra richiamati, alla riscossione di canoni, censi, livelli o altro del genere di cui siano titolari. Al riguardo, con riferimento al principale interrogativo posto dal Comune, va affermato che \"non appare giustificato che l'Ente, sulla base di quanto disposto dalla citata legge n. 16 del 1974, deliberi in via autonoma e generalizzata l'estinzione di rapporti perpetui e personali, cui \u00e8 collegata la titolarit\u00e0 dell'Ente relativamente a canoni e livelli e posti a carico di cittadini titolari di diritti reali. Va ricordato che i canoni ed i livelli, di che trattasi, in genere nell'Italia meridionale derivano dalla allodiazione di antiche propriet\u00e0 collettive che, come tali, godono della imprescrittibilit\u00e0 nonch\u00e9 della inalienabilit\u00e0 e della inusucapibilit\u00e0. Il Comune, in quanto rappresentante della comunit\u00e0 e referente di tali antiche propriet\u00e0 collettive, o meglio di quanto rimane di esse dal punto di vista pubblicistico, \u00e8 titolare di censi, livelli, canoni o altre prestazioni similari, indipendentemente dall'esistenza o meno del titolo di propriet\u00e0 in testa al comune del singolo immobile. Si tratterebbe peraltro di rinunzia unilaterale, non espressamente prevista dalla norma di legge invocata, che, in quanto derogatoria rispetto ai principi generali posti a tutela della propriet\u00e0 pubblica, non \u00e8 suscettibile di interpretazione analogica. Il che non toglie che sia avvertita l'esigenza che l'Ente richiedente, anche in collaborazione con gli Uffici regionali competenti in materia, provveda ad una ricognizione delle singole diverse posizioni relativamente alle quali risulti titolare di canoni, censi, livelli o altre pretese del genere, al fine della riscossione degli stessi o della loro affrancazione su iniziativa di chi \u00e8 soggetto a tali oneri e con le modalit\u00e0 proprie di quest'ultimo istituto\".\"\nLa legge n. 16/1974 \u00e8 stata successivamente abrogata dal D.L. 25/06/2008, n. 112, convertito, con modificazioni, dalla legge 06/08/2008, n. 133.\nQuando, negli anni novanta del Novecento, i comuni fecero l'inventario dei loro beni, si ritrovarono a essere concedenti livellari e riscoprirono il diritto di esigere un censo dai terreni livellari. Perci\u00f2 molti comuni deliberarono di ristabilire quel censo aggiornato, dando la possibilit\u00e0 ai livellari di richiederne l'affrancazione secondo le norme dell'attuale codice civile, cio\u00e8 quelle dell'enfiteusi.\nLa Corte Costituzionale, con la sentenza n. 46 del 1959 aveva ribadito: \u201cL'istituto (del livello) \u00e8 stato dal legislatore considerato nella sua autonomia e disciplinato con criteri autonomi, che in parte coincidono ed in parte contrastano con la disciplina giuridica dell'enfiteusi e degli altri istituti similari\u201d; successivamente, in considerazione delle caratteristiche che ha assunto il diritto di \u201clivello\u201d nel corso della sua evoluzione storica, la giurisprudenza di legittimit\u00e0 in pi\u00f9 occasioni ha peraltro avuto modo di equipararlo ad un diritto di enfiteusi (Cass. civ. sez. III n. 64/1997 e, meno recentemente, Cass. n. 1366/1961 e Cass. 1682/1963\u00a0\u2013 E1) e pertanto a un diritto reale di godimento su fondo altrui.\nUsucapione.\nOggi in molti comuni il contratto di livello \u00e8 vissuto come un problema di difficile soluzione per il semplice motivo che non si effettua una valida ricostruzione storico/giuridica, vista la definizione di tale istituto data da Silvio Pivano. \nAnche se si legge negli articoli de \"Il Sole 24 Ore\" l'affermazione secondo cui \u00abI comuni che hanno conservato il diritto a riscuotere il canone, ma non abbiano continuato a riscuotere i canoni ed esercitato la ricognizione del proprio diritto, ogni diciannove anni, ai sensi dell'art. 969 del Codice Civile, hanno perso il diritto a riscuotere il canone, in quanto si \u00e8 usucapito non la propriet\u00e0 gi\u00e0 di pertinenza del legittimario, ma l'obbligo di debenza dei canoni\u00bb, tale affermazione \u00e8 del tutto priva di fondamento e contraria alle norme in vigore: il diritto del concedente a riscuotere il canone non si estingue per usucapione per il preciso disposto dell'art. 1164 del Codice Civile; si pu\u00f2 usucapire solo il diritto dell'enfiteuta, mentre il dominio diretto \u00e8 imprescrittibile; ai sensi dell'art. 1164 del Codice Civile (e prima ancora l'art. 2116 del vecchio Codice Civile abrogato), l'enfiteuta non pu\u00f2 usucapire il diritto del concedente; secondo svariate pronunce della cassazione (4231/76 - 323/73 - 2904/62 - 2100/60 - 177/46), tutte concordi, \u00abl'omesso pagamento del canone, per qualsiasi tempo protratto, non giova a mutarne il titolo del possesso, neppure nel singolare caso sia stata attribuita dalle parti efficacia ricognitiva.\u00bb\nL'esercizio del potere di ricognizione di cui all'art. 969 si applica solo per le enfiteusi a tempo (casi singolari), e non riguarda quindi le enfiteusi perpetue: ai sensi dell'art. 958 del Codice Civile le enfiteusi sono perpetue quando non viene stabilita la durata; le enfiteusi in cui non viene fissato un termine sono a tutti gli effetti perpetue; come tali, non va esercitato nessun potere di ricognizione in quanto, ai sensi dell'art. 1164 del Codice Civile, se non muta il titolo del possesso dell'enfiteuta, tale enfiteuta non pu\u00f2 usucapire la propriet\u00e0 e quindi il canone non \u00e8 prescritto; la ricognizione \u00e8 un diritto riconosciuto al concedente (e non un dovere) per impedire all'ex enfiteuta (ma solo per le enfiteusi a tempo, dopo la loro scadenza) di usucapire il terreno. \"Trattasi, quindi, di una mera facolt\u00e0 e non di un obbligo, nel senso che il concedente, se non vuole esercitarla, non perde, per ci\u00f2 solo, il suo diritto sulla cosa\" (Cassazione n. 2904 del 10/10/1962).\nIn pratica, la corretta applicazione dell'art. 1164 del c.c. (chi ha il possesso corrispondente all'esercizio di un diritto reale su cosa altrui non pu\u00f2 usucapire la propriet\u00e0 della cosa stessa, se il titolo del suo possesso non \u00e8 mutato per causa proveniente da un terzo o in forza di opposizione da lui fatta contro il diritto del proprietario. Il tempo necessario per l'usucapione decorre dalla data in cui il titolo del possesso \u00e8 stato mutato) prevede che, chi volesse usucapire il diritto del concedente, dovrebbe innanzitutto fare opposizione contro il diritto del proprietario e solo dopo venti anni pu\u00f2 usucapire la piena propriet\u00e0. \nSulle visure catastali \u00e8 possibile trovare, nell'intestazione, la dicitura \"Comune Concedente\" e ditta \"livellario\" o \"enfiteuta\"; tale dicitura pu\u00f2 nascondere almeno quattro casi:\n- un terreno non civico rientrante nel patrimonio disponibile dell'ente e dato in enfiteusi ai sensi del codice civile.\nIl livellario o enfiteuta \u00e8 colui al quale spetta il godimento di un bene che per\u00f2 non gli appartiene, infatti la concessione di un qualunque bene non scaturisce in un'acquisizione automatica della propriet\u00e0. La propriet\u00e0 resta sempre in capo al concedente, detto anche direttario, fino a quando il livellario non chiede l'affrancazione e diventa in questo caso, proprietario del bene (art. 971 c.c.).\nEnfiteusi.\nL'enfiteusi \u00e8 un diritto perpetuo o, se \u00e8 previsto un termine, ha durata non inferiore a venti anni (art. 958 c.c.). Non \u00e8 per\u00f2 suscettibile di subenfiteusi (art. 968 c.c.). Ha per oggetto tradizionalmente fondi rustici, ma dalla legislazione speciale \u00e8 stata estesa anche ai fondi urbani.\nL'enfiteusi si estende anche ai fabbricati edificati su terreni gravati da canone enfiteutico, ossia tutto ci\u00f2 che \u00e8 costruito su terreno gravato da canone enfiteutico diviene gravato dal canone anch'esso per accessione.\nSul fondo l'enfiteuta ha la stessa facolt\u00e0 di godimento che spetta ad un proprietario (art. 959 c.c.), ma con due obblighi specifici (art. 960 c.c.):\n- di migliorare il fondo;\n- di corrispondere al nudo proprietario (\"concedente\") un canone periodico (una somma di danaro ovvero una quantit\u00e0 fissa di prodotti naturali), per la cui determinazione l'autonomia delle parti \u00e8 vincolata dai criteri previsti dalle leggi speciali in materia.\nA questo proposito, distinguiamo la determinazione del canone in base alla tipologia di enfiteusi:\nAffrancazione.\nL'affrancazione \u00e8 l'acquisto della propriet\u00e0 da parte dell'enfiteuta mediante il pagamento di una somma pari a quindici volte il canone annuo (art. 971 c.c.). Il diritto di affrancazione \u00e8 un diritto potestativo dell'enfiteuta: il concedente non pu\u00f2 rifiutarsi di prestare il proprio consenso. \u00c8 infatti vero anche l'inverso, ossia che il concedente non pu\u00f2 obbligare il livellario ad affrancare se quest'ultimo intende pagare il canone annuo.\nIl diritto di enfiteusi \u00e8 suscettibile di comunione (\"coenfiteusi\"), ma non pu\u00f2 costituirsi su una quota del fondo indiviso, giacch\u00e9 l'obbligo di migliorare il fondo presuppone la piena materiale disponibilit\u00e0 di questo da parte dell'enfiteuta.\nAl concedente spetta il diritto di domandare al giudice la devoluzione del fondo (art. 972 c.c.), ossia l'estinzione del diritto di enfiteusi:\nFra domanda di devoluzione ed affrancazione prevale la seconda (art. 973 c.c.).\nUna causa di estinzione dell'enfiteusi \u00e8 il perimento totale del fondo (art. 963 del c.c.).\nL'uso di concedere porzioni anche considerevoli di terreni in enfiteusi era molto diffusa nel Medioevo da parte di abbazie e monasteri i quali spesso si trovavano nella difficolt\u00e0 di riuscire a gestire la totalit\u00e0 dei terreni di loro propriet\u00e0 sia per le dimensioni che, acquisizione dopo acquisizione, diventavano sempre pi\u00f9 estese, sia per la distanza che taluni appezzamenti avevano dalla sede.\nUn esempio: il comune di Iglesias.\nA titolo di esempio si riporta il contratto di livello utilizzato dal comune di Iglesias, nel Sulcis-Iglesiente, in Sardegna. \nIglesias \u00e8 una citt\u00e0 di fondazione nata nel 1258 a bocca di miniera ad opera di Pisa per sfruttare i giacimenti piombo - argentiferi del territorio. L'attivit\u00e0 mineraria della citt\u00e0 prosegu\u00ec anche in periodo spagnolo (1324 - 1720) quando, a causa dello spopolamento dovuto alla guerra di conquista e alle pestilenze, le genti sopravvissute del Sulcis e Cixerri furono costrette a stabilirsi in citt\u00e0 per fare i minatori. Alla fine del Cinquecento e inizi del Seicento, in seguito allo spostamento degli interessi spagnoli dal Mediterraneo all'Atlantico, le miniere cessarono la loro attivit\u00e0 e la citt\u00e0 di Iglesias, per sopravvivere, fu costretta a cercare altre fonti di reddito. Le pi\u00f9 immediate erano le fertili campagne del Sulcis e del Cixerri abbandonate, molte delle quali furono concesse dal re perch\u00e9 ne facesse uso per s\u00e9 e per i cittadini. Proprio come al tempo di Valentiniano, Iglesias riusc\u00ec a ripopolare quei territori e a dare sostentamento a molti contadini e pastori concedendo a livello tali terre. Non fu l'unico modo di acquisizione dei terreni del Sulcis da parte dei privati nella fase del ripopolamento, ma certo uno dei pi\u00f9 importanti.\n\u00c8 bene precisare che il contratto di livello ha caratteristiche diverse a seconda del luogo dove venne, in alcuni luoghi ancora viene, utilizzato. Nel caso specifico dei Livellari al Comune d'Iglesias vennero (vengono) utilizzati 130\u00a0000 ettari di terreno demaniale posti nel Sulcis (oggi nel Comune di Giba, Piscinas, Masainas, Sant'Anna Arresi, Teulada, Santadi, Tratalias e, nel Cixerri (oggi nel Comune di Carbonia e Iglesias). Importante sottolineare che si tratta di terreni demaniali e non di propriet\u00e0 del Comune di Iglesias come espresso nella Delibera n. 38 del 2 dicembre 2002 emessa dal Comune. Nella richiesta fatta dal Comune nel 1518 viene espressamente detto che; -no possheir aquells-. Nella sentenza della Reale Udienza del 28 giugno 1537, con la quale si assegnano ad Iglesias l'uso delle terre del Cixerri, si incarica -nobilis Capitaneus qui nunc est, exerceat jurisdictionem altam et bassam, cum mero et misto imperio, pro Regia Curia-. \nAgli inizi del 1800 il Comune di Iglesias si crede proprietario dei terreni livellari ed evidentemente si comporta di conseguenza se il Reale Fisco li evoca a s\u00e9 e manda i suoi funzionari a riscuotere il censo livellario. Il Comune intenta una causa contro il Fisco. La causa si chiude con la sentenza della Reale Udienza del 5 gennaio 1815 che assolve il Comune e lo reintegra nel possesso di quelle terre perch\u00e9 -la citt\u00e0 non pretendeva su quei salti il dominio diretto, che fu, e sar\u00e0 presso il Sovrano, e neppure la giurisdizione, ed il mero, e misto impero, il di cui esercizio hanno avuto, ed hanno ancora i ministri Regi-. \nIl comune disciplin\u00f2 questo contratto bilaterale con un regolamento comunale chiamato Albarano, approvato dal re, e la voce \u201cProdotto dei Salti Cixerro e Sulcis\u201d fu inserita in bilancio. La riscossione del censo livellario, monetizzato, veniva data in appalto triennale. L'appaltatore (arrendatore) praticava l'accertamento del bestiame grosso pascolante nei terreni vincolati e della quantit\u00e0 del grano e dell'orzo raccolti riscuotendo la percentuale nella misura stabilita dall'Albarano.\nNel 1853 vennero aboliti i diritti feudali in Sardegna. I livellari, pensando che il censo che pagavano al comune di Iglesias fosse un diritto derivante dall'essere il comune feudatario dei loro terreni, si rifiutarono di continuare a pagare. Il comune in un primo tempo elimin\u00f2 quella tassa poi, non trovando modo di sostituire la voce di bilancio, la rimise. Nel 1857 novantotto livellari andarono in causa contro il comune. La causa fin\u00ec in Cassazione nel 1877 con la condanna dei livellari. La maggior parte dei livellari per\u00f2 continuarono a non pagare e per questo il comune, negli anni, si diede da fare per trovare una soluzione. A volte propose una specie di sanatoria che cancellava il settanta per cento dei canoni arretrati e faceva pagare solo il cinquanta per cento della somma di riscatto; altre volte cerc\u00f2 di trasformare il canone di livello in canone fisso, inutilmente, perch\u00e9 i livellari non accettarono in nome della bilateralit\u00e0 del contratto e perch\u00e9 la maggior parte non pagavano pi\u00f9 da tanto tempo. Nonostante queste peripezie il comune nel 1915 fece inserire il vincolo in Catasto. \nLa situazione si trascina con ripetute cause fino al 1942, quando il Comune elimina dal bilancio la voce relativa. Non toglie per\u00f2 il vincolo espresso in catasto: ci\u00f2 fa s\u00ec che negli anni novanta riscopra i terreni livellari ritenendoli di sua propriet\u00e0. Ritiene inoltre imprescrittibile il suo diritto di pretendere il pagamento del censo e che il livello sia equiparabile all'enfiteusi. Nel dicembre del 2002 il Comune di Iglesias delibera che i livellari debbano pagare l'affrancazione nella misura di 15 volte la rendita dominicale per avere la piena propriet\u00e0 dei loro terreni. Gli ultimi cinque anni di canone non caduti in prescrizione vengono condonati."}
{"id": "2187829", "revid": "1504506", "url": "https://it.wikipedia.org/wiki?curid=2187829", "title": "Margravio", "text": ""}
{"id": "2187832", "revid": "729019", "url": "https://it.wikipedia.org/wiki?curid=2187832", "title": "Talibon", "text": "Talibon \u00e8 una municipalit\u00e0 di Prima classe delle Filippine, situata nella Provincia di Bohol, nella Regione del Visayas Centrale.\nTalibon \u00e8 formata da 25 baranggay:"}
{"id": "2187835", "revid": "330183", "url": "https://it.wikipedia.org/wiki?curid=2187835", "title": "FB Mondial", "text": ""}
{"id": "2187836", "revid": "110157", "url": "https://it.wikipedia.org/wiki?curid=2187836", "title": "Fashion Model Directory", "text": "Fashion Model Directory (FMD) \u00e8 un database online di informazioni relative a modelle, agenzie di moda e stilisti. FMD \u00e8 spesso considerato come una sorta di IMDb per l'industria della moda, in quanto uno dei pi\u00f9 larghi database al mondo sull'argomento.\nIl progetto di \"Fashion Model Directory\" \u00e8 stato iniziato come progetto privato, il 13 settembre 1996 da Stuart Howard, ed inizialmente aveva un aspetto molto semplice. L'indirizzo iniziale era www.threestrings.com/stuart/. Soltanto nel 2002, dopo essere stato un anno offline il progetto \u00e8 stato rilevato dal gruppo \"FashionOne\" e trasferito sull'attuale indirizzo. Dopo tre anni, nel 2005 \"FashionOne\" ha riattivato il sito con un nuovo aspetto grafico e nuove funzioni."}
{"id": "2187838", "revid": "125351175", "url": "https://it.wikipedia.org/wiki?curid=2187838", "title": "Giuseppe Duso", "text": "Biografia accademica.\nStudioso dei concetti della politica moderna e riconosciuto per i suoi interventi su Althusius, sul giusnaturalismo moderno, sulla filosofia classica tedesca e sulla filosofia politica del Novecento. Giuseppe Duso ha studiato all'Universit\u00e0 di Padova e di W\u00fcrzburg e si \u00e8 laureato nel 1966 con una tesi su Hegel interprete di Platone. Nel 1971 \u00e8 diventato assistente di Storia della filosofia e nel 1972 Professore di Storia della logica. Dal 1983 insegna presso l'Universit\u00e0 di Padova Storia della filosofia politica. Dal 2012 in pensione, continua a lavorare in ambito internazionale. Dirige dal 1977 un Gruppo di ricerca sui concetti politici, collegato ad esperienze di ricerca in Europa e in America. \u00c8 stato membro della redazione delle riviste \"Il Centauro\" e Laboratorio politico. Membro della Direzione della rivista \"Filosofia politica\" dal 1987, anno della sua fondazione, \u00e8 stato membro fondatore dell'associazione \"Centro di ricerca sul lessico politico europeo\", insieme a Roberto Esposito, Alessandro Biral, Adone Brandalise, Nicola Matteucci e altri. Nel 1999 ha fondato con alcuni colleghi il Centro Interuniversitario di Ricerca sul Lessico Politico e Giuridico Europeo (CIRLPGE), con sede presso l'Istituto suor Orsola Benincasa a Napoli, di cui \u00e8 attualmente Direttore. Ha tenuto corsi di Storia della Filosofia politica, di Filosofia politica e di Analisi dei Linguaggi e dei Concetti Politici presso l'Universit\u00e0 di Padova fino al 12 giugno 2012. In occasione della sua ultima lezione \"ufficiale\", gli allievi del gruppo di ricerca padovano sui concetti politici hanno edito in suo onore il volume \"Concordia discors. Scritti in onore di Giuseppe Duso\" (Padova University Press). Il 27 maggio 2015 l'Universidad Nacional de San Mart\u00edn gli conferisce la laurea honoris causa per il suo lavoro accademico in quanto \"costituisce un fondamento teorico indispensabile per comprendere l'attualit\u00e0\".\nContributo teorico.\nGiuseppe Duso \u00e8 tra i principali fautori italiani di una riflessione sui concetti del politico, che si inserisce nel solco della \"Begriffsgeschichte \"tedesca di Otto Brunner, Werner Conze, Reinhart Koselleck. Nei confronti di quest'ultima il gruppo padovano coordinato da Duso ha elaborato una originale linea di ricerca caratterizzata in modo duplice dalla filosofia: in primo luogo in quanto i concetti che si affermano e si diffondono con la Rivoluzione francese sono esaminati nella loro genesi, che avviene nell'ambito delle dottrine del contratto sociale e dei sistemi di diritto naturale; ma soprattutto perch\u00e9 filosofico \u00e8 il movimento di pensiero di chi pratica una storia concettuale consistente nell'interrogare e mettere in questione (nel senso dell'elenchos socratico) concetti (diritti, uguaglianza, libert\u00e0, potere, democrazia) che sono in genere ritenuti ovvii sia nel dibattito intellettuale, sia nella lotta politica. La storia concettuale consiste in questo modo nel comprendere la genesi, la logica e le aporie dei fondamentali concetti politici moderni. Come spiega Sandro Chignola, \u00abil termine \"storia dei concetti\" (\"Begriffsgeschichte\") compare per la prima volta nelle \"Vorlesungen \u00fcber die Philosophie der Geschichte\" di G. W. F. Hegel. Stanti le caratteristiche di quel testo, non si sa se il termine sia di conio hegeliano, o non piuttosto frutto di interpolazione. Esso allude ad una delle tre modalit\u00e0 storiografiche discusse da Hegel, ed in particolare alla \"storia interpretativa\" (\"reflektierte Geschichte\"), che indirizza la storia generale (\"Weltgeschichte\") alla filosofia, da un punto di vista universale. Quest'uso linguistico della BsG. resta senza seguito. La tradizione storico-concettuale evolve invece, tra il XVIII secolo ed il XIX, nell'alveo della lessicografia filosofica tedesca.\n Nella riflessione di Duso, la filosofia politica da una parte coincide con il lavoro critico della storia concettuale, e dall'altra tende, sulla base delle aporie emerse, a trovare linee di orientamento per un nuovo pensiero della politica. In tal modo viene messa in questione la modalit\u00e0 generalmente accettata di pensare la politica, che ha la sua radice nello sviluppo teorico che va dalla nascita della sovranit\u00e0 moderna sulla base del concetto di libert\u00e0 ai concetti fondamentali delle nostre costituzioni democratiche, in particolare sovranit\u00e0 del popolo e rappresentanza politica. Il lavoro critico sui concetti moderni ha perci\u00f2 una sua ricaduta nella messa in questione del dispositivo formale sia della democrazia rappresentativa che della democrazia diretta, e nel tentativo di pensare la politica mediante nuove categorie."}
{"id": "2187840", "revid": "108195139", "url": "https://it.wikipedia.org/wiki?curid=2187840", "title": "Livello di combattimento", "text": ""}
{"id": "2187847", "revid": "320578", "url": "https://it.wikipedia.org/wiki?curid=2187847", "title": "Museo storico navale di Venezia", "text": ""}
{"id": "2187849", "revid": "76963", "url": "https://it.wikipedia.org/wiki?curid=2187849", "title": "Yasmina Reza", "text": "Biografia.\nYasmina Reza nasce a Parigi il 1\u00ba maggio del 1959, figlia di un ingegnere iraniano e di una violinista ungherese originaria di Budapest, ambedue di origine ebraica. Comincia la sua carriera teatrale come attrice, partecipando a rappresentazioni di opere contemporanee e di classici di Moli\u00e8re e Marivaux.\nLa prima pi\u00e8ce da lei scritta, \"Conversations apr\u00e8s un enterrement\", rappresentata per la prima volta nel 1987, le vale il Premio Moli\u00e8re come miglior autore, mentre l'opera seconda, \"La travers\u00e9e de l'hiver\", vince il Moli\u00e8re come \"miglior spettacolo pubblico in regione\".\nIl successo internazionale arriva con l'opera successiva, \"Art\" (1994), tradotta e rappresentata in oltre trenta lingue, per cui viene di nuovo premiata con il Moli\u00e8re per il miglior autore. La produzione britannica, rappresentata al West End, riceve nel 1997 il Premio Laurence Olivier e l'Evening Standard Award come miglior commedia, mentre la produzione americana, rappresentata a Broadway, riceve nel 1998 il Tony Award per il miglior spettacolo. L'opera ha avuto anche diversi adattamenti televisivi.\nNel 1997 pubblica il suo primo romanzo, \"Hammerklavier\".\nNel 1999 fa parte della giuria ufficiale del 52\u00ba Festival di Cannes.\nNel 2007 ha seguito la campagna elettorale presidenziale di Nicolas Sarkozy, pubblicando \"L'alba, la sera o la notte\" (\"L'aube le soir ou la nuit\")."}
{"id": "2187850", "revid": "104265", "url": "https://it.wikipedia.org/wiki?curid=2187850", "title": "Trinidad (Bohol)", "text": "Trinidad (Cebuano: \"Lungsod sa Trinidad\"; Tagalog: \"Bayan ng Trinidad\") \u00e8 una municipalit\u00e0 di quarta classe delle Filippine, situata nella Provincia di Bohol, nella Regione del Visayas Centrale. Sono stati contati 31956 abitanti nel censimento del 2015.\nIl comune trae il proprio nome da Trinidad Roxas, moglie del primo Presidente della Repubblica delle Filippine, Manuel Roxas. La zona \u00e8 famosa inoltre per le cascate di Kawasan e le grotte di Batunga.\nTrinidad \u00e8 formata da 20 barangay:"}
{"id": "2187852", "revid": "4711", "url": "https://it.wikipedia.org/wiki?curid=2187852", "title": "Bobby Dandridge", "text": ""}
{"id": "2187855", "revid": "4711", "url": "https://it.wikipedia.org/wiki?curid=2187855", "title": "Frank Baumholtz", "text": ""}
{"id": "2187856", "revid": "204012", "url": "https://it.wikipedia.org/wiki?curid=2187856", "title": "Oligoartrite cronica dell'infanzia", "text": ""}
{"id": "2187866", "revid": "287204", "url": "https://it.wikipedia.org/wiki?curid=2187866", "title": "Tubigon", "text": "Tubigon \u00e8 una municipalit\u00e0 di Quarta classe delle Filippine, situata nella Provincia di Bohol, nella Regione del Visayas Centrale.\nTubigon \u00e8 formata da 34 baranggay:"}
{"id": "2187869", "revid": "648716", "url": "https://it.wikipedia.org/wiki?curid=2187869", "title": "Artrite cronica indifferenziata", "text": "Per artrite cronica indifferenziata si intende un gruppo di artriti dell'infanzia non meglio specificate che includono tutte le altre forme non denominate altrimenti e le varie forme combinate possibili.\nDiagnosi.\nSe agli esami di laboratorio non si evince con chiarezza la presenza di una specifica forma di artrite idiopatica giovanile o se i sintomi e segni clinici mostrati sono comuni a varie forme e non si comprende quale essa possa essere allora si diagnostica tale malattia."}
{"id": "2187870", "revid": "62244", "url": "https://it.wikipedia.org/wiki?curid=2187870", "title": "Trappola della liquidit\u00e0", "text": "La trappola della liquidit\u00e0 (\"Liquidity trap\" in inglese) \u00e8 un concetto ipotizzato negli anni trenta dal celebre economista John Maynard Keynes. La trappola \u00e8 una situazione in cui la politica monetaria non riesce pi\u00f9 ad esercitare alcuna influenza sulla domanda, e dunque sull'economia.\nPolitiche monetarie.\nIn condizioni normali, la politica monetaria ha infatti la possibilit\u00e0 di agevolare la crescita economica aumentando l'offerta di moneta in circolazione e abbassando i tassi di interesse. Da questa operazione ne consegue che le imprese sono incentivate ad indebitarsi e quindi ad investire e, nel contempo, si riduce la propensione delle famiglie al risparmio, aumentandone la propensione al consumo.\nCome si cade nella trappola.\nLa spiegazione tipica delle cause della trappola della liquidit\u00e0 indica le aspettative da parte degli operatori economici di eventi negativi (come deflazione, guerra civile o conflitti internazionali, caduta della domanda aggregata) che li inducono ad una maggiore preferenza per la liquidit\u00e0. Il segno distintivo della trappola \u00e8 la caduta dei tassi di interesse a breve vicino a zero e il verificarsi della circostanza che variazioni della base monetaria non si riflettono in corrispondenti variazioni nell'indice generale dei prezzi.\nIn questa situazione, con i tassi d\u2019interesse nominali ormai zero o vicini a zero, le banche centrali non possono farli scendere ulteriormente, e gli strumenti a disposizione della politica monetaria si esauriscono. Il vero motore dei consumi, infatti, come aveva intuito Keynes, risiede nella fiducia prima ancora che nei tassi. Se la fiducia viene meno, nemmeno tassi di interesse nulli o un aumento della base monetaria possono far ripartire i consumi.\nQuando le aspettative negative si diffondono all'intera economia, esse tendono ad autoalimentarsi in un circolo vizioso. Accumulando liquidit\u00e0 anzich\u00e9 spendere, gli operatori economici inconsapevolmente realizzano le loro peggiori aspettative: senza domanda di beni, si innesca la recessione, che conduce ad un aumento della disoccupazione, a minori redditi, e dunque a minori consumi e investimenti, e cos\u00ec via, in una spirale che si autoalimenta."}
{"id": "2187877", "revid": "1543377", "url": "https://it.wikipedia.org/wiki?curid=2187877", "title": "Stazione di Saluzzo", "text": "La stazione di Saluzzo che serve l'omonimo centro abitato, \u00e8 posta sulla linea Savigliano-Saluzzo-Cuneo, sulla quale l'esercizio ferroviario passeggeri \u00e8 attivo solamente verso Savigliano.\nFino al 1986 la stazione fungeva altres\u00ec da capolinea della ferrovia Airasca-Saluzzo.\nStoria.\nLa stazione di Saluzzo entr\u00f2 in servizio in concomitanza con l'attivazione della linea Savigliano-Saluzzo, il 1\u00ba gennaio 1857. Nel 1859 lo Stato rilev\u00f2 l'esercizio della linea, e con esso quello della stazione, affidandolo in seguito alla SFAI.\nIl 30 giugno 1885 venne raggiunta anche dalla linea da Airasca e Moretta e il 1\u00ba giugno 1892 apr\u00ec la linea per Cuneo.\nFrattanto, in base alla legge \"Baccarini\" del 27 aprile 1885, la stazione era stata affidata alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea per poi passare, nel 1905, alle neocostituite Ferrovie dello Stato.\nLontana dal fronte della prima guerra mondiale e poco interessata anche dalle vicende della seconda, non costituendo obiettivo strategico primario, la stazione di Saluzzo risent\u00ec di tali eventi solo per le conseguenti fluttuazioni della domanda di trasporto, iniziando nel secondo dopoguerra un periodo di costante calo dei proventi da traffico dovuto all'avvento della motorizzazione privata e a un orientamento comune non pi\u00f9 favorevole al trasporto su ferro.\nNel 1986 venne chiusa la linea Airasca-Saluzzo, rimasta in esercizio, fino al 2017, nel tratto da Saluzzo a Moretta in regime di raccordo per le Officine Milanesio.\nNel 2001 l'esercizio della linea pass\u00f2 alla neocostituita Rete Ferroviaria Italiana.\nCon il cambio orario del 17 giugno 2012 venne sospeso il trasporto passeggeri sulla linea Savigliano-Saluzzo-Cuneo, rimasta attiva per il solo traffico merci. Il servizio \u00e8 stato poi ripristinato solamente nella direzione di Savigliano il 7 gennaio 2019 e nuovamente sospeso a marzo 2020 a causa di pochi pendolari giornalieri appunto generati dall'emergenza COVID.\nInterscambi.\nLa stazione era raccordata con la rete tranviaria della Compagnia Generale dei Tramways Piemontesi (CGTP), grazie alla quale era possibile l'interscambio con le linee che si diramavano da Saluzzo:"}
{"id": "2187889", "revid": "729019", "url": "https://it.wikipedia.org/wiki?curid=2187889", "title": "Nagykinizs", "text": "Nagykinizs \u00e8 un comune dell'Ungheria di 351 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2187891", "revid": "84184", "url": "https://it.wikipedia.org/wiki?curid=2187891", "title": "Giulio Alfredo Maccacaro", "text": "Biografia.\nNel 1942 si iscrive all'Universit\u00e0 di Pavia e studente, partecipa alla Resistenza nelle forze partigiane dell'Oltrep\u00f2 pavese, con la brigata Barni; nel 1945 entra al Collegio Ghislieri di Pavia.\nSi laurea, nel 1948 a Pavia, in Medicina e Chirurgia e diviene ricercatore nella stessa Universit\u00e0. Negli anni 1949-50 si trasferisce presso l'Universit\u00e0 di Cambridge, nel 1951 ritorna in Italia come assistente presso l'Istituto di Igiene Universit\u00e0 di Pavia e all'Istituto di Patologia generale Universit\u00e0 degli studi di Milano\nDal 1954 al 1963 \u00e8 ricercatore presso l'istituto di Microbiologia, Facolt\u00e0 di Medicina dell'universit\u00e0 di Milano. Nel 1959 lavora come ricercatore presso il Department of Chemistry del Chelsea College of Science and Technology di Londra, come relatore del corso \"Storage and transfer of information in bacteria\" e l'anno successivo alla Microbial Genetics Research Unit del Medical Research Council di Londra.\nNegli anni 1961-1962 \u00e8 relatore del corso \"Anatomy and function in microorganism\" della Gordon Conference di Meridien, Stati Uniti e docente ricercatore presso l'Universit\u00e0 degli studi di Modena; consegue libera docenza in Statistica Sanitaria e Microbiologia.\nNel 1964-65 a seguito di concorso \u00e8 professore di Microbiologia presso la Facolt\u00e0 di Scienze dell'Universit\u00e0 degli studi di Sassari e nel 1966 \u00e8 vincitore di un secondo concorso e viene chiamato a Milano alla Cattedra di Statistica Medica e Biometria della Facolt\u00e0 di Medicina e Chirurgia. In ultimo, \u00e8 nominato direttore dell'istituto e del Centro Zambon per le applicazioni biomediche del calcolo elettronico, da lui voluti.\nNel 1972 fonda l'Associazione Medicina Democratica, Movimento di Lotta per la Salute e contribuisce in modo determinante all'attivit\u00e0 iniziale dell'associazione che gli sopravviver\u00e0 diffondendosi a livello nazionale. L'associazione ha conseguito e consegue importanti risultati nella tutela della salute soprattutto nell'ambiente di lavoro. \nI suoi interessi principali riguardarono:\nG.A.Maccacaro fu uno scienziato che visse in modo completo la sua professione di studioso e ricercatore e il suo impegno sociale. Fu sempre dalla parte dei lavoratori e degli studenti ai quali profuse tempo ed energie; visse in modo onesto la sua professione di docente, senza ottenerne facili privilegi. (Sapere 1976, 1977)\nDiresse le collane:\nDiresse la rivista:\nFond\u00f2 la rivista:"}
{"id": "2187892", "revid": "767487", "url": "https://it.wikipedia.org/wiki?curid=2187892", "title": "Nemesbikk", "text": "Nemesbikk \u00e8 un comune dell'Ungheria di 1.044 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n."}
{"id": "2187898", "revid": "827882", "url": "https://it.wikipedia.org/wiki?curid=2187898", "title": "Salade ni\u00e7oise", "text": "L'insalata nizzarda (in francese \"Salade ni\u00e7oise\") \u00e8 un tipico piatto a base di verdura fresca originario del sud della Francia ed in particolare di Nizza e della Costa Azzurra.\nIl piatto \u00e8 tipicamente estivo e costituito da pomodori, acciughe o tonno, uova sode e varie verdure fresche di stagione; in origine era composta invece soltanto da tre ingredienti: pomodori, acciughe e olio d'oliva. \nNella preparazione tradizionale moderna si utilizzano pomodori maturi e ben sodi, uova sode tagliate in quattro o a rondelle, filetti interi di acciughe sotto sale o sottolio (o, in alternativa, tonno), peperoni verdi a corno di bue, carciofi teneri o carciofini e/o fave fresche, olive nizzarde, cipolla rossa o cipollotti e/o ravanelli, basilico, eventualmente \"mesclun\" (insalatina mista), sedano e cetrioli, e si condisce con abbondante olio di oliva, sale e pepe in una insalatiera sfregata internamente con l'aglio; normalmente non si usa aceto. \nDagli anni '80 \u00e8 usuale talvolta aggiungervi anche chicchi lessati di mais dolce o altri ingredienti come patate lesse, non previsti per\u00f2 nella ricetta originale, che utilizza esclusivamente verdure crude di stagione e del territorio.\nIl piatto, con qualche variante, \u00e8 tipico anche della zona costiera ligure, dove \u00e8 chiamato condiglione (in genovese \"condiggion\" - pronunciato. \"cundiggi\u00f9n\", in ligure ponentino \"cundij\u00f9n\"), anche se con la possibile aggiunta di patate e fagiolini verdi lessi e priva di carciofi.."}
{"id": "2187902", "revid": "124095051", "url": "https://it.wikipedia.org/wiki?curid=2187902", "title": "Ny\u00e9kl\u00e1dh\u00e1za", "text": "Ny\u00e9kl\u00e1dh\u00e1za \u00e8 una citt\u00e0 dell'Ungheria di 5.021 abitanti (dati 2001) . \u00c8 situata nella provincia di Borsod-Aba\u00faj-Zempl\u00e9n a 20 km dal capoluogo Miskolc.\nStoria.\nLa citt\u00e0 \u00e8 nata nel 1932 dall'unione di due villaggi, Mez\u0151ny\u00e9k e L\u00e1dh\u00e1za, menzionati in documenti per la prima volta rispettivamente nel 1270 e 1293. A quell'epoca Mez\u0151ny\u00e9k aveva un altro nome, che cambi\u00f2 nel secolo XIV. Il cambio di nome indica che il villaggio \u00e8 stato distrutto e ricostruito nuovamente.\nNy\u00e9kl\u00e1dh\u00e1za ottenne lo status di citt\u00e0 nel 2003\nAmministrazione.\nGemellaggi\nNy\u00e9kl\u00e1dh\u00e1za \u00e8 gemellata con:"}
{"id": "2187931", "revid": "110157", "url": "https://it.wikipedia.org/wiki?curid=2187931", "title": "Olaszliszka", "text": "Olaszliszka \u00e8 un comune dell'Ungheria di 1.779 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2187935", "revid": "729019", "url": "https://it.wikipedia.org/wiki?curid=2187935", "title": "Operazione Scudo difensivo", "text": "L'operazione Scudo difensivo (, \"Mivtza Homat Magen\", let. \"operazione Muro-Scudo\") \u00e8 stata una grande operazione militare condotta dalle Forze di difesa israeliane nel 2002, nel corso della Seconda intifada. \u00c8 stata la pi\u00f9 grande operazione militare nella Cisgiordania, dopo la guerra dei sei giorni del 1967. L'obiettivo dichiarato era quello di porre fine all'ondata di attacchi terroristici palestinesi. Il \"casus belli\" fu l'attentato suicida avvenuto il 27 marzo al Park Hotel a Netanya; un attentatore palestinese si fece esplodere, uccidendo 30 persone e ferendone altre 140.\nL'Operazione Scudo difensivo \u00e8 iniziata il 29 marzo 2002, con un'incursione a Ramallah che di fatto confin\u00f2 Yasser Arafat, seguita da incursioni in sei grandi citt\u00e0 della Cisgiordania e nelle loro localit\u00e0 circostanti. Le Forze di difesa israeliane invasero Tulkarem e Qalqilya il 1\u00ba aprile, Betlemme il giorno successivo, Nablus e Jenin il successivo ancora. Il periodo tra il 3 e il 21 aprile, \u00e8 stato caratterizzato da un rigoroso coprifuoco per la popolazione civile e da restrizioni di movimento del personale internazionale, tra cui, a volte, il divieto di ingresso per il personale medico e umanitario, nonch\u00e9 degli osservatori dei diritti umani e dei giornalisti.\nOltre alle perdite di vite umane, enormi perdite economiche a causa della distruzione di propriet\u00e0 e l'incapacit\u00e0 di raggiungere i luoghi di lavoro sono stati un importante caratteristica di questo periodo. La Banca Mondiale ha stimato che pi\u00f9 di $ 360 milioni \u00e8 stato il valore del danno che \u00e8 stato causato per le infrastrutture e le istituzioni palestinesi, $ 158 milioni dei quali provenienti dai bombardamenti aerei e dalla distruzione di case a Nablus e Jenin. Ampie fasce della popolazione palestinese sono rimaste senza tetto per l'azione e l'Autorit\u00e0 palestinese non \u00e8 riuscita a ricostruire in pieno le infrastrutture danneggiate per circa due anni dopo l'invasione.\nIl rapporto delle Nazioni Unite su questo tema, spiega, \"combattenti condotti su entrambi i lati in modo che, a volte, messo civili in modo pericoloso. Gran parte dei combattimenti durante l'Operazione Scudo difensivo si sono verificati in zone densamente popolate da civili, e in molti casi sono state utilizzate armi pesanti.\nJenin.\nSecondo le autorit\u00e0 israeliane, Jenin era un centro di affiliazione per gruppi terroristici come il Movimento per il Jihad Islamico in Palestina, le Brigate dei Martiri di Al-Aqsa e Hamas. Il portavoce delle forze di difesa israeliane afferm\u00f2 che 23 degli attentati verificatisi nel 2002 in Israele vennero perpetrati da terroristi provenienti da Jenin."}
{"id": "2187936", "revid": "486946", "url": "https://it.wikipedia.org/wiki?curid=2187936", "title": "Mangravio", "text": ""}
{"id": "2187937", "revid": "57872", "url": "https://it.wikipedia.org/wiki?curid=2187937", "title": "Carlo Giuseppe Ratti", "text": "Biografia.\nFiglio di Giovanni Agostino Ratti, nella sua carriera di pittore ha prodotto quadri di soggetto sacro e profano che ornano chiese, oratori e palazzi di Savona e Genova. Si rec\u00f2 a Roma ove conobbe Pompeo Batoni e Anton Raphael Mengs che lo aiut\u00f2 a diventare direttore dell'Accademia di Milano. Lavor\u00f2 a Genova a Palazzo Reale, Palazzo Rosso e Palazzo Ducale.\nPapa Pio VI lo elesse direttore dell'Accademia Ligustica.\nFu valente copista (tra cui una copia del \"San Girolamo\" di Correggio eseguita a Parma) e scrittore di arte. Fu inoltre il corrispondente dell'abate Luigi Lanzi per il volume Storia Pittorica dell'Italia per quanto riguardava Genova e la Liguria.\nOpere.\nTra i testi ricordiamo:\nDipinti:"}
{"id": "2187948", "revid": "767487", "url": "https://it.wikipedia.org/wiki?curid=2187948", "title": "Onga", "text": "Onga \u00e8 un comune dell'Ungheria di 4.851 abitanti (dati 2001) . \u00c8 situato nella provincia di Borsod-Aba\u00faj-Zempl\u00e9n. "}
{"id": "2187958", "revid": "123567", "url": "https://it.wikipedia.org/wiki?curid=2187958", "title": "Operazione scudo Difensivo", "text": ""}
{"id": "2187963", "revid": "123567", "url": "https://it.wikipedia.org/wiki?curid=2187963", "title": "Operazione Defensive Shield", "text": ""}
{"id": "2187965", "revid": "123567", "url": "https://it.wikipedia.org/wiki?curid=2187965", "title": "Operazione Scudo Difensivo", "text": ""}
{"id": "2187976", "revid": "1573940", "url": "https://it.wikipedia.org/wiki?curid=2187976", "title": "Chiesa di San Rocco (Bissone)", "text": "La chiesa-oratorio di San Rocco \u00e8 un edificio religioso che si trova a Bissone, in Canton Ticino.\nStoria.\nIn loco sorgeva una struttura di origine medievale, che venne sostanzialmente rimaneggiata nel 1630 per andare incontro al gusto barocco dell'epoca, su progetto di Costante Tencalla.\nDescrizione.\nLa chiesa si presenta con una pianta ad unica navata sovrastata da una volta a botte lunettata; il coro ha invece un soffitto a crociera. Nei fianchi della navata si aprono alcune cappelle laterali."}
{"id": "2187980", "revid": "110157", "url": "https://it.wikipedia.org/wiki?curid=2187980", "title": "\u00d3zd", "text": "\u00d3zd \u00e8 una citt\u00e0 dell'Ungheria di abitanti (dati 2015). \u00c8 situata nel nord del Paese, poco distante dal confine slovacco, nella contea di Borsod-Aba\u00faj-Zempl\u00e9n, 40 km a nordovest di Miskolc, la sede della contea.\n\u00c8 la seconda citt\u00e0 pi\u00f9 popolosa della contea.\nStoria.\nLa zona \u00e8 stata abitata fin dall'antichit\u00e0, ma il villaggio di \u00d3zd risulta menzionato per la prima volta nel 1272. La citt\u00e0 moderna si venne a formare con l'unificazione di tre diverse realt\u00e0 urbane - \u00d3zd, Bolyok e Saj\u00f3v\u00e1rkony - durante il Novecento comunista, quando l'economia della parte settentrionale della contea punt\u00f2 soprattutto allo sviluppo dell'industria pesante, grazie anche alle varie miniere di ferro presenti nella zona.\nL'etnia rom.\n\u00d3zd ha una consistente popolazione rom, di circa persone. Stando al censimento del 2001, questa sarebbe la terza pi\u00f9 vasta comunit\u00e0 rom in Ungheria. Oggi il 7% della popolazione cittadina si dichiara ufficialmente di etnia rom (tuttavia, alcuni sostengono che la vera entit\u00e0 della popolazione rom a \u00d3zd si aggirerebbe intorno alle unit\u00e0, cio\u00e8 il 37% degli abitanti)."}
{"id": "2187997", "revid": "729019", "url": "https://it.wikipedia.org/wiki?curid=2187997", "title": "Makatea", "text": "Makatea \u00e8 un'isola appartenente all'arcipelago delle Isole Tuamotu nella Polinesia francese, caratterizzata dal fatto di non essere di natura corallina o vulcanica, bens\u00ec di natura calcarea.\nGeografia.\nPresenta una pianura posta 80 metri sopra il livello del mare, e misura 7,5\u00a0km da nord a sud, con una larghezza massima di 7\u00a0km. La superficie totale \u00e8 di 24\u00a0km\u00b2. La popolazione era di 94 abitanti (al censimento del 2002). Il centro principale \u00e8 \"Moumu\" sulla costa orientale. Vi sono anche un villaggio abbandonato, \"Vaitepaua\", e un porto sulla costa occidentale, \"Temao\", entrambe reliquie del passato sfruttamento delle miniere di fosfato qui presenti (dal 1917 al 1964). Makatea \u00e8 una delle tre isole del Pacifico che presentavano grandi depositi di fosfato, similmente a Nauru e Banaba.\nL'isola appartiene al comune di Rangiroa.\nStoria.\nL'isola venne chiamata \"Aurora\" dal navigatore olandese Jakob Roggeveen nel 1722. Successivamente, i Polinesiani la chiamarono \"Papa Tea\" (che significa \"roccia bianca\")."}
{"id": "2188006", "revid": "46291", "url": "https://it.wikipedia.org/wiki?curid=2188006", "title": "Coronilla vaginalis", "text": "La Cornetta guainata (nome scientifico Coronilla vaginalis, ) \u00e8 un arbusto di medie proporzioni con racemi di fiori gialli, appartenente alla famiglia delle Fabaceae.\nSistematica.\nIl genere della \u201cCornetta guainata\u201d (\"Coronilla\") \u00e8 formato da poche specie (da 20 a 30 circa) di cui una decina vivono spontaneamente in Italia. La famiglia (\"Fabaceae\") invece \u00e8 abbastanza numerosa: raccoglie 650 generi circa con oltre 12.000 specie. Nelle classificazioni pi\u00f9 vecchie la famiglia di questa specie \u00e8 chiamata \"Leguminosae\" ma anche \"Papilionaceae\".\nLa specie di questa scheda appartiene alla Sottofamiglia delle \"Faboideae\" e alla trib\u00f9 delle \"Loteae\"; all'interno del genere appartiene alla sezione delle \"Eucoronilla\" caratterizzata da specie arbustive perenni, con foglie imparipennate e con l'unghia dei petali sub-eguale al calice (le altre due sezioni sono \"Arthrolobium\" e \"Emerus\").\nVariabilit\u00e0.\nQui di seguito \u00e8 indicata una sottospecie di \"Coronilla vaginalis\":\nSinonimi.\nLa specie di questa scheda, in altri testi, pu\u00f2 essere chiamata con nomi diversi. Quello che segue \u00e8 un possibile sinonimo:\nSpecie simili.\nMolte sono le specie che a prima vista possono essere scambiate per questa pianta sia dello stesso genere:\nma anche di generi diversi come:\noppure:\nEtimologia.\nIl nome del genere (\"Coronilla\") venne definito dal botanico francese Joseph Pitton de Tournefort (5 giugno 1656 - 28 dicembre 1708) il primo a dare una chiara definizione del concetto di genere nella classificazione dei viventi. Questo nome deriva dalla curiosa disposizione dei fiori (appunto a \u201cpiccola corona\u201d) alla fine del peduncolo.\nFu comunque un altro francese, il naturalista, biologo e chimico Jean-Baptiste Pierre Antoine de Monet cavaliere di Lamarck (Bazentin-le-Petit, 1\u00ba agosto 1744 \u2013 Parigi, 28 dicembre 1829), che nel 1786 pubblic\u00f2 dei specifici studi sulla pianta di questa scheda.\nI tedeschi chiamano questa pianta \"Scheiden-Kronwicke\"; mentre i francesi la chiamano \"Coronille engainante\".\nMorfologia.\nSi tratta di una pianta piccolo-arbustiva, perenne, glabra e glauca. Le dimensioni vanno da pochi centimetri fino a 25\u00a0cm. La forma biologica \u00e8 del tipo camefita suffruticosa (Ch suffr), sono quindi piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm dove le porzioni erbacee seccano annualmente e rimangono in vita soltanto le parti legnose.\nFusto.\nIl fusto \u00e8 legnoso e nodoso con rami prostrati o ascendenti. Inizialmente il fusto \u00e8 strisciante per alcuni centimetri (1 \u2013 3\u00a0cm).\nFoglie.\nLe foglie sono imparipennate con 6 - 12 segmenti per lato, pi\u00f9 uno centrale. Il margine \u00e8 membranoso, traslucido (chiaro) e la lamina \u00e8 quasi priva di nervature. I segmenti sono molto brevemente picciolati; la forma \u00e8 variabile: ellittico-ovata, sub-rotonda, obcuneata o a volte anche cuoriforme. Sono inoltre presenti delle stipole caduche di alcuni millimetri (3 \u2013 5\u00a0mm) in posizione opposta alle foglie, ma a volte mancano. Il colore delle stipole \u00e8 biancastro con un nervo centrale e sono saldate a guaina. Dimensione dei segmenti: raramente raggiungono 1\u00a0cm.\nInfiorescenza.\nL'infiorescenza si compone di una decina di fiori (4 - 10) giallognoli disposti ad ombrella su pedicelli di 2 \u2013 4\u00a0mm; il peduncolo invece \u00e8 lungo 2 -3 volte le foglie ascellanti.\nFiori.\nI fiori sono ermafroditi, pentameri, zigomorfi, eteroclamidati (calice e corolla ben differenziati) e diplostemoni (gli stami sono il doppio dei petali). I fiori sono lunghi dai 7 a 10\u00a0mm e sono profumati.\nFrutti.\nIl frutto \u00e8 un lungo legume arcuato suddiviso in logge (da 4 a 8) monosperme (con un solo seme) con una tipica strozzatura tra loggia e loggia e un rostro nella parte apicale del frutto. I semi sono oblunghi. Questo frutto \u00e8 deiscente attraverso due linee di sutura. Lunghezza del frutto: 2 \u2013 4\u00a0cm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:"}
{"id": "2188012", "revid": "228587", "url": "https://it.wikipedia.org/wiki?curid=2188012", "title": "Phact", "text": ""}
{"id": "2188016", "revid": "228587", "url": "https://it.wikipedia.org/wiki?curid=2188016", "title": "Alpha Columbae", "text": ""}
{"id": "2188017", "revid": "767487", "url": "https://it.wikipedia.org/wiki?curid=2188017", "title": "Federazione umanista europea", "text": "La Federazione umanista europea (European Humanist Federation-F\u00e9d\u00e9ration Humaniste Europeenne, EHF-FHE) \u00e8 una federazione che raccoglie numerose associazioni umaniste europee. I membri del comitato d'amministrazione sono eletti ogni tre anni dall'assemblea generale dei membri dell'organizzazione. L'EHF \u00e8 strettamente associata all'Unione internazionale etico-umanistica (IHEU, \"International Humanist and Ethical Union\").\nIl suo ufficio centrale \u00e8 a Bruxelles e i suoi principali obiettivi sono la promozione dei principi dell'umanesimo e di una societ\u00e0 secolare, il sostegno ai diritti umani e l'opposizione alla discriminazione contro i non credenti e contro chi combatte per le pari opportunit\u00e0.\nSvolge il suo lavoro con il Consiglio dell'Assemblea parlamentare europea e nell'ambito dell'Unione europea, dov'\u00e8 ufficialmente riconosciuta come partner per il dialogo, e collabora con membri del parlamento europeo che si riconoscono nei suoi principi.\n\u00c8 attiva nell'ala dei diritti umani dell'OSCE e sostiene le tesi contro i privilegi religiosi e in favore della democrazia e del ruolo della legge."}
{"id": "2188019", "revid": "199745", "url": "https://it.wikipedia.org/wiki?curid=2188019", "title": "Cornetta guainata", "text": ""}
{"id": "2188022", "revid": "543975", "url": "https://it.wikipedia.org/wiki?curid=2188022", "title": "Episodi di Rescue Me (quarta stagione)", "text": "La quarta stagione di \"Rescue Me\", composta da 13 episodi, \u00e8 stata trasmessa sul canale statunitense FX dal 13 giugno al 12 settembre 2007. \nIn Italia \u00e8 andata in onda in chiaro su Italia 1 dal 6 ottobre al 21 ottobre 2011 in orario notturno. "}
{"id": "2188033", "revid": "187877", "url": "https://it.wikipedia.org/wiki?curid=2188033", "title": "European Human Federation", "text": ""}
{"id": "2188037", "revid": "124108341", "url": "https://it.wikipedia.org/wiki?curid=2188037", "title": "Campionato sudamericano di calcio Under-20 2009", "text": "Il Campionato sudamericano di calcio Under-20 2009, 24\u00aa edizione della competizione organizzata dalla CONMEBOL e riservata a giocatori Under-20, \u00e8 giocato in Venezuela tra il 19 gennaio e l'8 febbraio 2009. Le quattro migliori classificate si qualificano per il Campionato mondiale di calcio Under-20 2009.\nVincitore, con un turno di anticipo rispetto alla fine del torneo, \u00e8 stato il Brasile, classificatosi davanti al Paraguay medaglia d'argento e l'Uruguay, bronzo. Le tre medagliate ed il Venezuela si qualificano per la FIFA U-20 World Cup.\nPartecipanti.\nPartecipano al torneo le rappresentative delle 10 associazioni nazionali affiliate alla Confederaci\u00f3n sudamericana de F\u00fatbol:\nCitt\u00e0 e Stadi.\nLa Federaci\u00f3n Venezolana de F\u00fatbol scelse tre sedi per ospitare le gare del torneo:\nArbitri.\nRappresentanti di ogni confederazione hanno arbitrato le gare del torneo.\nFormato.\nFase a gironi.\nLe 10 squadre partecipanti alla prima fase sono divise in due gruppi da cinque ciascuno e si affrontano in un girone all'italiana con gare di sola andata. Passano al secondo turno le prime tre classificate in ogni gruppo.\nIn caso di arrivo a pari punti in classifica, la posizione si determina seguendo in ordine:\nFase a gironi.\n\"Tutti gli orari sono \""}
{"id": "2188066", "revid": "16758", "url": "https://it.wikipedia.org/wiki?curid=2188066", "title": "Jean Guy Trudel", "text": ""}
{"id": "2188070", "revid": "124403963", "url": "https://it.wikipedia.org/wiki?curid=2188070", "title": "Giacomo Bellucci (compositore)", "text": "Biografia.\nHa studiato armonia, contrappunto e fuga con Piero Giorgi al Conservatorio \"Rossini\" di Pesaro (1953-58) ed alta Composizione con Franco Margola e Virgilio Mortari al Conservatorio di Santa Cecilia di Roma (1959-61) dove ha conseguito il diploma di composizione (1961), seguendovi anche un corso di direzione d'orchestra con Luigi Colonna e Franco Ferrara.\nHa svolto notevole attivit\u00e0 di Maestro collaboratore in alcuni organismi lirici e musicali e di Direttore di complessi corali, strumentali e misti a Roma, in Italia e all'estero (1958-76). Docente titolare presso il Conservatorio di Pesaro (1965-98), ha ricoperto l'incarico di Direttore dei Conservatori di Campobasso, Mantova, Trieste e Adria (1982-90); ha fondato e diretto l'Istituto musicale Gigli di Recanati (1977-82).\nDal 1972 al novembre 1973 \u00e8 stato direttore del Coro Polifonico Malatestiano di Fano.\nPer le celebrazioni dei due centenari rossiniani (1968, 1992), ha diretto numerose esecuzioni della \"Petite messe solennelle\" al Conservatorio di Pesaro, della \"Messa di gloria\" di Mascagni (1995) e della \"Messa di gloria\" di Puccini (1998). \nNegli USA, per la F.O.T.O. (\"Friends of the Opera\") del Michigan, ha condotto alcune esecuzioni della \"Petite Messe\" di Rossini (1994) e de \"La Risurrezione di Cristo\" di Lorenzo Perosi (1995) a Detroit e dintorni.\nIn qualit\u00e0 di Presidente o Membro, ha fatto parte di numerose Giurie di concorsi nazionali ed internazionali.\n\u00c8 autore di musica sinfonica, cameristica, vocale, corale, ecc. (1 opera, 1 balletto, 3 sinfonie, 3 \"ouverture\", 3 \"suites\", 20 concerti per strumento solista e orchestra, 16 quartetti per archi ecc., 4 oratori, 2 salmi, musica per pianoforte, organo ed altri strumenti, musica sacra, ecc.) - in gran parte pubblicata (edizioni Carrara, Zanibon, Rugginenti, B\u00e8rben, Eco, ecc) ed anche di numerose pubblicazioni d'argomento musicale (testi, studi, saggi, note e programmi di concerti ecc.).\nHa curato diverse trascrizioni e revisioni di musiche antiche (Anonimi secc. XIV e XV, Banchieri, Legrenzi, Del Cavaliere, Steffani, Marcello, Monteverdi ecc.) trasmesse da RAI, ORTF, SUISSE ROMANDE, ORF, ecc., nonch\u00e9 elaborazioni di famosi brani di Autori classici e moderni.\nSue composizioni sono spesso eseguite, registrate e radiodiffuse in Italia e all'estero (Europa, USA) e proposte in concorsi e \"festival\" nazionali ed associazioni internazionali.\nDi rilievo il monumentale carteggio col suo fraterno amico l\u2019illustre Musicologo, Organista e Clavicembalista Domenico Morgante, tra l\u2019altro autore di alcune recensioni sui suoi lavori e a cui sono dedicate alcune sue opere .\nHa vissuto a Pesaro fino alla morte, avvenuta nel 2015 all'et\u00e0 di 87 anni."}
{"id": "2188090", "revid": "599013", "url": "https://it.wikipedia.org/wiki?curid=2188090", "title": "Fhe", "text": ""}
{"id": "2188108", "revid": "31886", "url": "https://it.wikipedia.org/wiki?curid=2188108", "title": "Eustachio III di Boulogne", "text": "Origine.\nSecondo il documento n\u00b0 XVII del \"Cartulaire de l'abbaye de Saint-Bertin\", Eustachio era figlio primogenito del conte di Boulogne, Eustachio II, e della sua seconda moglie, Ida di Verdun o di Lorena, che, secondo la \"Ex Vita B. Id\u00e6 Boloniensis Comitiss\u00e6\", era la figlia femmina primogenita del Duca dell'Alta Lorena (Lotaringia), Conte di Verdun, Margravio reggente di Toscana (assieme alla seconda moglie, Beatrice di Bar, dal 1054), Duca della Bassa Lorena (Lotaringia) e margravio di Anversa, Goffredo III il Barbuto e della prima moglie, Doda (pater\u2026Godefridus, mater vero ejus non minus egregia, Doda), che, secondo lo storico medievalista, Alan V. Murray, nel suo \"The crusader Kingdom of J\u00e9rusalem, A Dynastic History 1099-1125\" (non consultato), era la figlia del Conte di Rethel, Manasse II.Eustachio II di Boulogne, secondo la \"Genealogica comitum Buloniensium\", era figlio primogenito del conte di Boulogne, Eustachio I e di Matilde di Lovanio (975-1018), figlia del Duca della Bassa Lorena, Carlo (figlio del re di Francia carolingio, Luigi IV d'Oltremare.Eustachio III era il fratello dei primi due re di Gerusalemme, Goffredo di Buglione e Baldovino I di Gerusalemme.\nBiografia.\nSuo padre, Eustachio II, nel 1066, fu tra coloro che risposero all'appello del duca di Normandia, Guglielmo il Bastardo, anche per la sua faida con la \"casa di Godwin\", e fu al seguito di Guglielmo (divenuto il Conquistatore) nella conquista dell'Inghilterra, guidando personalmente le sue truppe e si distinse alla battaglia di Hastings, nella quale, secondo Orderico Vitale fu ferito gravemente, colpito tra le scapole, sanguinante dal naso e dalla bocca, fu tratto in salvo in pessime condizioni (quasi moribundus).&lt;br&gt;In seguito alla conquista dell'Inghilterra, ricevette da Guglielmo diversi feudi inglesi, tra le baronie pi\u00f9 ricche, denominati \"the honour of Boulogne\".\nNel 1087, alla morte del padre, Eustachio gli succedette nel titolo di conte di Boulogne, come Eustachio III.\nNel 1090 e poi nel 1094, Eustachio III si schier\u00f2 al fianco del duca di Normandia, Roberto II il Corto, contro il fratello, il re d'Inghilterra, Guglielmo II il Rosso, che aveva invaso la Normandia.\nNel 1096, Eustachio III part\u00ec per la Terra Santa con la Prima Crociata a cui presero parte anche i suoi due fratelli, Goffredo V Duca della Bassa Lorena (Lotaringia) e Baldovino, aggregandosi al duca di Normandia, Roberto II, come narra il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury.\nSecondo il monaco e cronista inglese, Orderico Vitale, passando per Roma, i Crociati guidati da Roberto resero visita a papa Urbano II, mentre Guglielmo di Malmesbury narra che incontrarono il papa a Lucca e proseguirono per Roma.Proseguirono per la Puglia, dove il Conte delle Fiandre, Roberto II, si imbarc\u00f2 in dicembre, per svernare in Epiro, mentre, Eustachio, Roberto II e il di lui cognato, conte di Blois, Stefano Enrico svernarono in Italia.\nEustachio ed i fratelli, con Roberto II si imbarcarono a Brindisi il 5 aprile 1097, raggiunsero Costantinopoli, dove sostarono 15 giorni e proseguirono per Nicea, dove, arrivati il 1\u00ba giugno, parteciparono all'assedio della citt\u00e0. Roberto port\u00f2 avanti l'assedio sino alla resa di Nicea, il 19 giugno, al contingente Greco. L'assedio di Nicea viene descritto nei particolari dal canonico e custode della chiesa di Aquisgrana, il cronachista della Prima Crociata, Alberto di Aquisgrana.\nNel 1098, dopo che i tre figli erano partiti, per partecipare alla prima crociata, la madre, Ida, secondo il documento n\u00b0 XVI del \"Cartulaire de l'abbaye de Saint-Bertin\" fece una donazione all'Abbazia di San Bertino, in suffragio dell'anima del marito Eustachio II (\"Eustachii domini mei comitis\") e per l'incolumit\u00e0 dei propri figli citandone solo due (\"Godefridi et Balduini\").\nEustachio partecip\u00f2 all'assedio di Antiochia, dove prese parte ad alcune battaglie per impedire che fossero portati aiuti alla citt\u00e0 assediata, tra cui la vittoria sulle truppe di Damasco del 31 dicembre 1097.&lt;br&gt;Dopo la caduta di Antiochia (2 giugno 1098), Eustachio, il 13 gennaio 1099, fu uno dei primi a partire per Gerusalemme, con Roberto II, Raimondo IV di Saint Gilles e Tancredi, poi raggiunti da Roberto II delle Fiandre e dal fratello, Goffredo di Buglione, avanzarono lentamente verso Gerusalemme, arrivando a Gerusalemme il 7 giugno e la citt\u00e0 cadde il 15 luglio.\nPoco dopo la caduta di Gerusalemme, Eustachio fece ritorno ai suoi possedimenti, la contea di Boulogne ed i feudi inglesi.\nNell'estate del 1101, Eustachio appoggi\u00f2 il duca di Normandia, Roberto II, nel tentativo di invasione dell'Inghilterra. Roberto dovette desistere e fu costretto tramite la diplomazia a rinunciare alle sue pretese sul trono inglese con il Trattato di Alton, del luglio 1101. In cambio Roberto ottenne da Enrico la rinuncia alla penisola del Cotentin e una pensione di 3000 marchi all'anno e la restituzione dei possedimenti inglesi al suo alleato il conte di Boulogne, Eustachio III. \nSecondo il \"Florentii Wigornensis Monachi Chronicon, Tome II\", nel 1102, Eustachio III, per l'interessamento del re d'Inghilterra, Enrico Beauclerc, spos\u00f2 Maria, la sorella della moglie di Enrico Beauclerc, Edith (Matilde dopo il matrimonio), sorella del re di Scozia, Edgardo di Scozia quindi figlia del re di Scozia Malcolm III e della di lui moglie, Margherita, che verr\u00e0 proclamata santa ed era sorella di Edgardo Atheling, ultimo discendente del Casato dei Wessex e pretendente alla corona d'Inghilterra. Il matrimonio viene ricordato anche dalla \"Genealogica comitum Buloniensium\".\nQuando suo fratello Baldovino, re di Gerusalemme, mor\u00ec, nel 1118, gli fu offerto quel trono, ma Eustachio rifiut\u00f2; secondo Alberto di Aquisgrana, qualcuno aveva proposto come successore Eustachio (fratri Eustachio), ma alla fine anche per una questione sia di et\u00e0, che logistica fu scelto e incoronato Baldovino di Le Bourg, che gi\u00e0 era in Terra Santa.\nNel 1125, dopo il matrimonio dell'unica figlia, Matilde di Boulogne, col conte di Mortain, Stefano di Blois, nipote di Enrico Beauclerc e futuro re d'Inghilterra (anche questo matrimonio era stato sponsorizzato dal re d'Inghilterra, Enrico Beauclerc), Eustachio abdic\u00f2 a favore della figlia e si fece monaco a Rumilly, dipendenza del priorato di St-Pierre, come ci viene confermato dal documento n\u00b0 3984 del \"Recueil des chartes de l'abbaye de Cluny. Tome 5\", datato 1225 inerente ad una donazione di Eustachio, in cui si definisce conte di Boulogne in passato ed ora monaco cluniacense (\"Eustachius olim comes Boloniensis nunc autem, disponente Deo, monachus Cluniacensis\") e viene controfirmata dal genero, Stefano, come conte di Boulogne e dalla figlia, Matilde, come contessa di Boulogne.\nNon si conosce la data esatta della morte di Eustachio, che probabilmente mor\u00ec a Rumilly, alcuni mesi dopo la donazione di cui sopra.\nDiscendenza.\nEustachio da Maria ebbe una sola figlia:"}
{"id": "2188121", "revid": "112176665", "url": "https://it.wikipedia.org/wiki?curid=2188121", "title": "Quattro amici", "text": "Quattro amici (\"Cuatro amigos\", 1999) \u00e8 il titolo di un romanzo breve dello scrittore spagnolo David Trueba. \nIl testo si caratterizza per un linguaggio molto esplicito e crudo, soprattutto per quanto riguarda il sesso e il punto di vista dei protagonisti sulle donne.\nTrama.\nIl romanzo racconta un burrascoso viaggio di vacanze di quattro amici alla soglia dei trent'anni, Ra\u00fal, Claudio, Blas e Solo, ognuno con una situazione personale o familiare per un motivo o per l'altro insoddisfacente. In realt\u00e0 per\u00f2 il vero filo conduttore nascosto \u00e8 la storia d'amore perduto del protagonista, Solo, un aspirante scrittore che si \u00e8 aggregato agli amici nel tentativo di allontanare il ricordo di Barbara, in procinto di sposarsi con un altro. Solo partecipa alla vacanza con la stessa irrequietezza e machismo dei suoi inseparabili amici ma ad ogni episodio che caratterizza il viaggio si accorge che il suo tentativo di dimenticare l'amore perduto ottiene sempre pi\u00f9 l'effetto contrario, rendendosi conto che si sarebbe trattato della donna della sua vita. \nL'esaltazione del senso di libert\u00e0, di giovent\u00f9 e di adolescenza eterna alla fine evidenzia che in realt\u00e0 tutto ha una sua fine e che dietro alle risate e agli sghignazzi si nascondono le frustrazioni e le disillusioni. Il romanzo diventa cos\u00ec un racconto agrodolce che parla della fine di una fase della vita."}
{"id": "2188122", "revid": "264444", "url": "https://it.wikipedia.org/wiki?curid=2188122", "title": "Le Rose di Versailles", "text": ""}
{"id": "2188135", "revid": "109068121", "url": "https://it.wikipedia.org/wiki?curid=2188135", "title": "Lambeth Bridge", "text": "Lambeth Bridge \u00e8 un ponte pedonale e carrabile sul fiume Tamigi tra Westminster, sulla riva nord, e Lambeth, sulla riva sud, a Londra. \nIl colore dominante del ponte \u00e8 il rosso, in assonanza con le sedute della Camera dei Lord, che occupa la parte del Palazzo di Westminster ad esso pi\u00f9 vicina e in contrasto col colore verde del Westminster Bridge che ricorda il rivestimento delle sedute della Camera dei Comuni, situata nella parte settentrionale del vicino palazzo.\nIl ponte successivo a valle \u00e8 Westminster Bridge mentre il primo a monte \u00e8 il Vauxhall Bridge."}
{"id": "2188136", "revid": "60592", "url": "https://it.wikipedia.org/wiki?curid=2188136", "title": "Riforme borboniche", "text": "Le riforme borboniche furono una legislazione economica e politica introdotta dalla Corona spagnola tramite le opere di vari re del casato dei Borboni, nel corso del XVIII secolo.\nQueste riforme - facendosi forti dell'elaborazione sviluppata nelle sedi dell'Illuminismo nei domini borbonici - avrebbero dovuto stimolare lo sviluppo della tecnologia al fine di modernizzare la Spagna. Nell'America Spagnola le riforme tendevano a rendere l'amministrazione pi\u00f9 efficiente ed a promuovere lo sviluppo economico, commerciale e fiscale.\nContesto storico.\nAlla fine del XVII secolo la Spagna era un impero in difficolt\u00e0 che soffriva un lento declino e la perdita di potenza militare. Era al tempo governata da un re impotente, Carlo II di Spagna, che non lasci\u00f2 eredi. Prima della morte del re, le potenze europee erano allineate per vedere chi avrebbe preso possesso del trono spagnolo e del suo vasto impero. Luigi XIV di Francia chiese, ed ottenne, il consenso del Papa all'incoronazione del nipote, Filippo V di Spagna, distante cugino di Carlo II. Sul letto di morte Carlo II annunci\u00f2 che il suo successore sarebbe stato il francese.\nIl passaggio della Corona spagnola ai Borboni, nel 1700, non avvenne senza polemiche. Nella successiva guerra di successione spagnola (1713) la Spagna dovette rinunciare ai suoi possedimenti in Europa permettendo il commercio britannico con le Americhe. Filippo V prese le contromisure per contrastare il declino della potenza spagnola, iniziato ben prima della guerra. Quando mor\u00ec Carlo II, l'esercito era praticamente inesistente, composto di una sola divisione. Il tesoro era in bancarotta, e non c'era nessun tentativo di aiutare commercio ed industria. Filippo V ed i suoi ministri dovettero agire in fretta per ricostruire l'impero.\nL'influenza francese.\nI nuovi re Borboni mantennero un legame stretto con la Francia, ed usarono numerosi consiglieri francesi. Nonostante le innovazioni francesi in politica e societ\u00e0 non sostituirono mai le leggi e tradizioni spagnole, divennero un importante modello per entrambi i campi. Vi fu una forte influenza dei beni, delle idee e dei libri francesi, il che aiut\u00f2 a diffondere nel mondo spagnolo il concetto di Illuminismo. Da un certo punto di vista, tutto quello che era francese divenne di moda nel secolo successivo, e permise la nascita di un nuovo tipo di persone, gli \"afrancesado\". Inoltre, durante la guerra di successione, i porti dell'America Spagnola furono assediati dalle flotte britannica ed olandese. La Spagna chiese aiuto alla Francia per l'esportazione dei propri beni. Fu la prima volta nella storia coloniale spagnola che si svilupp\u00f2 il commercio con una nazione straniera. Questi nuovi rapporti svilupparono l'economia coloniale, specialmente per il Cile.\nLe riforme.\nSpagna.\nLe prime riforme avevano il compito di migliorare la struttura economica e politica della Spagna. Tentarono di modernizzare l'agricoltura, rendere efficiente la costruzione delle navi, e sviluppare un'infrastruttura per monitorare ed incitare l'integrazione economica e lo sviluppo a livello regionale e nazionale. Purtroppo il tentativo fall\u00ec in Spagna. Le riforme lasciarono lo stato quasi senza capitale da investire. Questo rallent\u00f2 la nazionalizzazione delle industrie e produsse un effetto collaterale, distruggendo il sistema delle classi. Scomparve il ceto medio, ed il gap tra nobilt\u00e0 e popolo si ampli\u00f2. Lo stato continuava a peggiorare, ed il grado di sviluppo era decisamente inferiore a quello delle nazioni vicine, come Gran Bretagna e Francia.\nIl fallimento divenne evidente quando la Spagna, governata da Carlo III, perse la Guerra dei sette anni contro la Gran Bretagna (1756 - 1763). I consiglieri del re ottennero numerose indicazioni dalle colonie, e ne tennero conto in futuro. La nuova ondata delle riforme comprendeva le tante spedizioni nelle colonie, l'aumento delle tasse, l'apertura di nuovi porti che avrebbero favorito il commercio con la madre patria, e l'istituzione di numerosi monopoli di stato.\nAmerica Spagnola.\nIl grosso delle modifiche in America Spagnola avvenne nella seconda met\u00e0 del XVIII secolo. Le prime riforme avevano a che fare con la creazione di un nuovo vicereame che avrebbe migliorato l'amministrazione dei domini oltremare. Il Vicereame della Nuova Granada fu creato nel 1717, soppresso solo sei anni dopo per poi essere ripristinato definitivamente nel 1739. Un secondo vicereame fu istituito nel 1776, prendendo il nome di Vicereame del R\u00edo de la Plata. Nello stesso anno fu creata la nuova Capitaneria Generale del Venezuela. Durante il regno di Carlo III le materie coloniali furono concentrate in un solo ministero, che dipendeva dal Consiglio delle Indie. I poteri di burocrazia locale passati ai creoli nei precedenti 150 anni furono assegnati ad ufficiali spagnoli.\nCarlo III diede il via ad un difficile processo di cambiamento del complesso sistema amministrativo degli Asburgo. I \"corregidores\" furono sostituiti da un'istituzione francese, gli intendenti. Questi intendenti rispondevano direttamente alla Corona, non al vicer\u00e9, e gli venivano assegnati ampi poteri in materia di economia e politica. Il sistema delle intendenze si dimostr\u00f2 efficiente in molte aree, e port\u00f2 ad un incremento del gettito fiscale. Ebbe anche il voluto effetto collaterale di decentralizzare l'amministrazione. Le sedi delle intendenze si trovavano solitamente nelle grandi citt\u00e0, ed in seguito sul luogo delle miniere. Quasi tutti i nuovi intendenti erano \"peninsulares\", ovvero persone nate in Spagna, esacerbando il conflitto tra i peninsulares ed i creoli che avrebbero voluto mantenere un certo controllo amministrativo. Carlo III e Carlo IV annullarono anche i diritti conquistati dai creoli nelle \"audiencias\". Durante il governo asburgico la Corona aveva venduto alcuni posti di prestigio nelle \"audiencia\" ai creoli. I re Borboni misero fine a questa pratica. A partire dal 1807, solo 12 dei 99 giudici dell'audiencia erano creoli.\nDal punto di vista economico, la riscossione delle tasse divenne pi\u00f9 efficiente grazie alle intendenze. Nel 1778 Carlo III eman\u00f2 il \"Decreto di Libero Commercio\", che permetteva ai porti dell'America Spagnola di commerciare direttamente con molti porti spagnoli. Fu applicata una riduzione delle tasse per le miniere d'argento. Con l'espansione dei monopoli statali si scopr\u00ec che il tabacco era una coltivazione remunerativa. Molte colonie iniziarono produzioni su larga scala che si rivelarono vitali per molte potenze europee, nonostante il contrabbando. Molti re borbonici tentarono di mettere fuorilegge questo commercio con vari programmi, aumentando l'uso delle ricevute, ma si rivelarono tutti fallimentari.\nPrima dell'arrivo dei Borboni l'esercito spagnolo nelle Americhe era ridotto ad una sola divisione. I Borboni crearono una milizia pi\u00f9 organizzata, usando ufficiali nominati direttamente dalla Spagna; questa scelta dur\u00f2 poco, dato che i locali si appropriarono di molte posizioni. Le milizie coloniali divennero una fonte di prestigio per i creoli vogliosi di avanzare nella gerarchia sociale. I gradi militari erano basati sulla razza. Esistevano milizie per i bianchi, per i neri, e per le persone di razza mista. Quasi tutti gli alti ufficiali erano spagnoli, mentre i creoli occupavano i ruoli di secondo livello.\nI Borboni resero pi\u00f9 secolare il governo. Il ruolo politico della chiesa fu diminuito, anche se non completamente annullato. A differenza degli Asburgo, che spesso usavano uomini di chiesa nei ruoli politici, i Borboni preferivano nominare i militari in carriera. Questo processo raggiunse il culmine con la soppressione della Compagnia di Ges\u00f9 del 1767. I gesuiti erano uno dei pi\u00f9 potenti ordini religiosi, fondamentali per lo svolgimento delle missioni nelle Americhe e nelle Filippine. Avendo numerosi rivali negli altri ordini religiosi, la loro eliminazione fu accolta con un plauso. La corona tent\u00f2 di inserire numerosi chierici secolari nella gerarchia ecclesiastica, ribaltando l'usanza comune del tempo. Alla fine queste modifiche ebbero poco effetto sulla Chiesa in generale. Verso la fine del regno dei Borboni, alla vigilia dell'indipendenza, la corona tent\u00f2 di confiscare i beni della Chiesa, ma l'attuazione del proposito si rivel\u00f2 molto ardua.\nEffetti.\nNonostante la legislazione emanata dai Borboni fece molto per riformare l'impero, non fu sufficiente per salvarlo. Le tensioni razziali continuarono a crescere ed il malcontento era pi\u00f9 radicato che mai. Questa situazione port\u00f2 le persone ad unirsi in gruppi, e diede il via a molte rivolte. Creoli, meticci ed indiani furono coloro che pi\u00f9 spesso si trovarono coinvolti in questi movimenti. Alla fine molte di queste rivolte fecero nascere i movimenti rivoluzionari nelle colonie."}
{"id": "2188149", "revid": "22356", "url": "https://it.wikipedia.org/wiki?curid=2188149", "title": "Jeholornis", "text": "Jeholornis \u00e8 un genere di uccelli comparso nel Mesozoico, che visse in Cina approssimativamente 120 milioni di anni fa durante il Primo Cretaceo. \nFossili di \"Jeholornis\" sono stati rinvenuti nella \"formazione di Jiufotang\" in Hebei (Cina).\nDopo gli Archaeopterygidae, \"Jeholornis\" \u00e8 l'uccello pi\u00f9 primitivo conosciuto.\n\"Jeholornis\" aveva una lunga coda e pochi piccoli denti, aveva all'incirca la taglia di un tacchino, cosa che lo rendeva uno dei pi\u00f9 grossi uccelli conosciuti fino al Tardo Cretaceo.\nDescrizione.\nSi conoscono pochi scheletri completi e qualche altro resto osseo. Il tipo \u00e8 conservato nell'Istituto di paleontologia dei vertebrati e paleoantropologia dell'Universit\u00e0 di Pechino al numero IVPP V13274. \nGli scheletri sono simili a quelli di \"Archaeopteryx lithographica\" ma la struttura della coda \u00e8 ancora pi\u00f9 simile a quella di un dromeosauro, le ossa coracoidi sono allungate e probabilmente gli consentivano una capacit\u00e0 di volo migliore. L'apparato scheletrico per il volo \u00e8 simile a quello di \"Confuciusornis\". Le penne remiganti erano asimmetriche, come negli uccelli moderni ed in \"Archaeopteryx\" e lunghe fino a 21\u00a0cm.\nLa coda \u00e8 evidentemente pi\u00f9 robusta di quella di \"Archaeopteryx\" e mostra un ventaglio terminale dato che aveva penne pi\u00f9 lunghe alla fine che ai lati (in \"Archaeopteryx\" invece erano tutte uguali).\nSinonimi e posizione tassonomica.\nI nomi \"Shenzhouraptor sinensis\" sono stati formalmente riconosciuti sinonimi junior del \"Jeholornis prima\" (Zhou &amp; Zhang, 2006)..\n\"Jeholornis\" contiene solo la specie tipo, \"Jeholornis prima\".. \n\"Shenzhouraptor sinensis\" (nome derivante da \"Shenzhou\", un antico nome della China, e \"raptor\", dal latino = \"violento saccheggio\") fu descritto in una rivista dopo qualche mese. \"Shenzhouraptor\", pi\u00f9 piccolo, sarebbe stato privo di denti ed avrebbe avuto alcune vertebre caudali in meno ma \u00e8 stato stabilito che queste \"differenze\" erano dovute al cattivo stato di conservazione dei fossili e a differenze nello stadio di sviluppo. Zhou e Zhang hanno classificato \"Jeholornis\" in una nuova famiglia, Jeholornithidae, di cui costituisce il genere tipo, e l'ordine Jeholornithiformes. Non \u00e8 stata data nessuna definizione filogenetica per questi gruppi.) \"Rahonavis\" dal madagascar \u00e8 stato recentemente trovato essere un possibile Jeholornithidae, secondo le analisi filogenetiche condotte da Godefroit et al. (2013) con la descrizione di \"Aurornis\".\nPaleobiologia.\nL'esemplare tipo conserva dei semi fossilizzati nell'area del ventriglio appartenenti al genere \"Carpolithus\", di affinit\u00e0 ignota. L'alimentazione di questo uccello era dunque granivora.\nSono stati trovati esemplari appartenenti a diverse classi di et\u00e0, differenziati in caratteri come taglia e dimensione dei denti."}
{"id": "2188151", "revid": "1699816", "url": "https://it.wikipedia.org/wiki?curid=2188151", "title": "Angeli (I Cavalieri dello zodiaco)", "text": "Gli sono un gruppo di guerrieri dell'universo de \"I Cavalieri dello zodiaco\", che appaiono nel quinto film, \"Le porte del paradiso\". Il loro nome in originale viene espresso con l'inglese \"Angel\" (difatti nel film solo due guerrieri appartengono alla razza degli angeli, in giapponese \"Tenshi\", mentre il terzo Toma \u00e8 umano) ed indossano armature denominate \"Glory\".\nEssi appaiono anche nel manga sequel della serie classica Next Dimension, ma non sono al servizio di Artemide, difatti la dea possiede delle guardiane denominate Guardiane Lunari, viene per\u00f2 mostrato Toma, definito Angel o \"guerriero celeste\" al servizio degli dei dell'Olimpo, con indosso la \"Glory dello Sleep Angel\".\nFormazione.\nNel film appaiono solo tre Guerrieri Celesti, fedeli ad Artemide e sono:\nIcaro/Toma.\n, o , doppiato da Hikaru Midorikawa nella versione originale e da Lorenzo Scattorin in quella italiana.\nIl primo riferimento all'esistenza di Toma viene fatto durante la saga di Hades, da parte di Tisifone dopo che Castalia ha condotto al Grande Tempio Patricia. Tuttavia, la prima apparizione assoluta di Toma si ha nel mini-racconto introduttivo al film \"Le porte del paradiso\" (\"Saint Seiya - Tenkai-Hen: Overture\") disegnato da Kurumada; dove il personaggio appare incatenato in un paesaggio lunare (dove \u00e8 stato imprigionato dagli d\u00e8i in una prigione celeste per aver provato ad essere loro pari), senza alcuna armatura addosso e Riceve la visita di un uomo incappucciato che gli ordina di uccidere Pegasus su comando diretto del padre degli dei, Zeus. Nel film scopriamo che Toma \u00e8 in realt\u00e0 il fratello minore di Castalia, maestra di Pegasus, ed il primo guerriero umano nelle schiere di Artemide, formate quasi interamente da Angeli. \u00c8 Angelo pi\u00f9 vicino alla sua dea ed aspira a lasciare la condizione di semplice uomo per divenire un dio. Castalia, grazie ad un amuleto posseduto sia da lei che da Icaro, scopre che questi \u00e8 suo fratello Toma. Icaro confessa di non essersi mai dimenticato della sorella, unico sentimento che lo legava ancora alla sua condizione di umano. Combatter\u00e0 contro Pegasus e, dopo aver ritrovato sua sorella, si sacrificher\u00e0 per proteggere Atena dalla freccia della dea Artemide.\nToma fa la sua comparsa nel sequel ufficiale del manga classico cio\u00e8 Next Dimension per la prima volta al capitolo 30. Come nelle tavole del \"Tenkai-Hen\" appare incatenato in una prigione lunare, dove riceve la visita di Callisto (comandante delle Satelliti) che gli ordina di uccidere Seiya. Callisto lo chiama \"Angelo decaduto con un'ala sola\" e fa riferimento a una punizione dovuta probabilmente a una ribellione. In queste tavole Toma indossa una maschera (del tutto simile a quella del film \"Le porte del Paradiso\"), ma questa volta si svela che la maschera che indossa ha il potere di tener segregata la sua volont\u00e0 ai voleri di Artemide.\nIndossa un'armatura che ha come nome \"Glory dello Sleep Angel\", essa \u00e8 un'armatura bianco/azzurra dotata di ali che riproduce in totem un angelo dormiente. Il significato del nome di questa armatura, considerando anche la traslitterazione Giapponese, \u00e8 \"Veste dei Cieli dell'Angelo Dormiente\".\nCome si capisce dal volume 7 di Next Dimension, Toma \u00e8 un guerriero che odia coloro che non aiutano il prossimo.\nEgli vuole ritrovare a tutti i costi sua sorella maggiore che non vede da molti anni, e che sembra essere Castalia (anche se lui non lo sa). Dopo essere sceso sulla Terra si appresta ad uccidere Seiya che in coma su una sedia a rotelle non pu\u00f2 reagire, ma viene bloccato prima dal cosmo di Atena contenuto nel braccialetto di fiori regalatogli da Saori/Lady Isabel, poi dall'intervento di Castalia e Cristal, con cui si scontra brevemente, dopodich\u00e9 decide di andare via, rimandando lo scontro. Giunge poi a Goro-ho (Cinque Picchi) dove si scontra brevemente con Sirio il dragone gettandolo nella grande cascata, andando poi via credendolo morto. Tornato sull'Olimpo, si scontra (di nuovo) brevemente con Cristal giunto in quel luogo, ma poi viene bloccato dalla tecnica \"Koliso\" del Saint, \u00e8 non pu\u00f2 in tal modo inseguirlo, nel mentre Hyoga insieme a Sirio raggiungono il XVIII secolo attraverso il varco temporale di Cronos...\nI suoi potenti colpi sembrano basati sul dominio dell'elettricit\u00e0, \u00e8 abilissimo nel duello corpo a corpo, ed \u00e8 dotato di una grande energia. In \"Next Dimension\" \u00e8 estremamente agile ed i suoi pugni e calci sono molto potenti, inoltre pu\u00f2 usare una specie di vento luminoso che scaglia in aria l'avversario con violenza.\nOdisseo.\nOdisseo, angelo che verr\u00e0 eliminato dai colpi congiunti di Sirio e Cristal. \u00c8 capace di lanciare sfere di energia/cosmo che generano potenti esplosioni dove colpiscono, pu\u00f2 manipolare i colpi altrui, arrivando a rivolgerli contro chi li ha scagliati(in altre parole pu\u00f2 sfruttare le tecniche dell'avversario a suo vantaggio).\nQuesto Angel ha lo stesso nome di Ulisse il personaggio mitologico dell'Odissea, \u00e8 tale nome viene usato da Kurumada anche in Next Dimension, per il 13\u00b0 Gold Saint leggendario, Odysseus di Ophiuchus.\nTeseo.\n, doppiato da Toshiyuki Morikawa nella versione originale e da Paolo Sesana in quella italiana. Ha la capacit\u00e0 di fluttuare nell'aria, \u00e8 abilissimo nella lotta corpo a corpo, e dalle sue mani pu\u00f2 generare potenti scariche di energia.\nA differenza del compagno Icaro, Teseo \u00e8 un vero angelo come provano le ali che possiede sulla schiena, ed in quanto tale prova un enorme disprezzo per gli esseri umani. Fedelissimo agli dei dell'Olimpo (ed in particolare ad Artemide, per cui combatte). Dopo il fallito tentativo di esecuzione di Pegasus, Teseo viene posto dalla sua dea di guardia al suo nuovo tempio, creato sui resti del vecchio Santuario di Atena. Qui si scontra contro Andromeda e Phoenix, che riusciranno a batterlo solo dopo aver unito le loro forze, data la grande abilit\u00e0 dell'avversario. I due cavalieri per sconfiggerlo useranno insieme le loro tecniche \"Nebula Storm\" e \"Hoyoku Tensho\"."}
{"id": "2188152", "revid": "61051", "url": "https://it.wikipedia.org/wiki?curid=2188152", "title": "Ernest Thole", "text": ""}
{"id": "2188154", "revid": "547034", "url": "https://it.wikipedia.org/wiki?curid=2188154", "title": "Billboard Canadian Hot 100", "text": "La Billboard Canadian Hot 100 \u00e8 una classifica pubblicata dalla rivista statunitense Billboard che classifica le canzoni in Canada. La classifica \u00e8 stata pubblicata per la prima volta con data 16 giugno 2007 ed \u00e8 stata resa visibile sul sito internet il 7 giugno 2007.\nLa Canadian Hot 100 \u00e8 simile alla U.S. Billboard Hot 100 in quanto, per la sua realizzazione, vengono misurati i download digitali e l'airplay."}
{"id": "2188156", "revid": "31444428", "url": "https://it.wikipedia.org/wiki?curid=2188156", "title": "Etesi", "text": ""}
{"id": "2188158", "revid": "287204", "url": "https://it.wikipedia.org/wiki?curid=2188158", "title": "Zoe Haas", "text": ""}
{"id": "2188162", "revid": "10652", "url": "https://it.wikipedia.org/wiki?curid=2188162", "title": "Primo Cretaceo", "text": ""}
{"id": "2188171", "revid": "125063773", "url": "https://it.wikipedia.org/wiki?curid=2188171", "title": "Anna Bijns", "text": "Biografia.\nFiglia primogenita di un sarto, dopo la morte del padre e il matrimonio della sorella apr\u00ec una scuola ad Anversa insieme al fratello Martin. Era anche una suora cattolica ed esercit\u00f2 la professione di insegnante fino all'et\u00e0 di ottant'anni.\nAnna Bijns fu una delle rare donne a far parte della gilda degli insegnanti. I francescani la incoraggiarono a pubblicare sue opere. La sua prima opera pubblicata \u00e8 stato \"Dit is een schoon ende suverlick boecxken inhoudende veel scoone constige refereinen van de eersame ende ingeniose maecht, Anna Bijn\" (Questo \u00e8 un libretto di ritornelli puro e bello dell'onorevole e geniale vergine Anna Bijns). Fu pubblicato nel 1528 da Jacob van Liesvelt ad Anversa. Ottenne il riconoscimento degli umanisti del Rinascimento, che la considerarono l'autrice in lingua olandese pi\u00f9 popolare del XVI secolo.\nLa sua opera consiste di poesie religiose e morali, poesie polemiche (\"refereinen\") contro Martin Lutero (che Anna Bijns considerava strumento del male), poesie d'amore e varie satire.\nConsiderata una paladina della Controriforma nei Paesi Bassi, fu paragonata a Philips van Marnix.\nOpposizione di Anna Bijns al matrimonio.\nNella societ\u00e0 medioevale le donne erano libere di appartenere a una gilda, di esercitare una professione, di istruirsi ecc. Erano considerate quasi alla pari degli uomini. Le cose cominciarono a cambiare all'inizio del XIV secolo, quando lo status economico e sociale delle donne cominci\u00f2 a perdere importanza. Per quasi due secoli le donne furono escluse dai circoli importanti della societ\u00e0. Non potevano esercitare un mestiere e la loro principale occupazione consisteva nell'occuparsi della casa e servire il marito. Intorno al XVI secolo il numero delle donne nubili cominci\u00f2 a crescere rapidamente e gli scrittori cominciarono a mostrare la vera immagine del matrimonio. Molti di loro sottolineavano che il matrimonio, per essere felice, doveva basarsi sull'affetto e sul rispetto reciproco tra i coniugi. Per\u00f2 il fatto che la tradizione impedisse a una donna di scegliere chi sposare comportava una condizione di subordinazione al marito. Perci\u00f2, secondo quegli scrittori, il matrimonio felice era poco pi\u00f9 che un miraggio.\nAnna Bijns fu tra i pi\u00f9 ardenti difensori dell'idea che una donna non dovrebbe essere asservita al marito. Anna Bijns \u00e8 unica perch\u00e9 fu tra quelle donne della sua epoca che non si sposarono mai e non sentirono mai il bisogno di farlo. Vedendo quanto fosse infelice il matrimonio della sorella, Anna Bijns si oppose fermamente alle pressioni sociali che la spingevano a sposarsi e addirittura scrisse una poesia che incoraggiava le ragazze giovani a rimanere nubili, indicando loro i motivi per non sposarsi. La poesia fu pubblicata in un'antologia pubblicata alla fine della sua vita.\n\"Senza giogo \u00e8 meglio! Felice la donna senza uomo\". Questo \u00e8 il messaggio che Anna Bijns cerca di trasmettere con quella controversa poesia. In alcuni punti la poesia \u00e8 cruda e oscena, ma ciononostante \u00e8 un tentativo coraggioso di attaccare le rigide convinzioni sociali del XVI secolo, che tendevano a ostracizzare una donna non sposata. Anna Bijns critica aspramente il vecchio detto \"Dov'\u00e8 il tuo sposo? Dov'\u00e8 il tuo onore?\" e considera il matrimonio solo un peso che impedisce a una donna di fiorire e lentamente la porta alla morte fisica e mentale. Secondo la poetessa, mentre la ragazza sposata diventa la schiava di suo marito, la ragazza nubile \"\u00e8 padrone e padrona\". La ragazza nubile ha il controllo della sua vita e non dipende da nessuno. Inoltre, la donna nubile ha la libert\u00e0 di agire come piace a lei e non cerca di vivere secondo le aspettative di qualcun altro. \"La libert\u00e0 \u00e8 una cosa santa\", dice Anna Bijns. Equiparando il matrimonio al \"tradimento\" e alla \"condanna a un destino terribile\", la poetessa cerca di convincere le sue lettrici che se vogliono essere felici e contente devono stare lontane dal matrimonio e non farsi facilmente irretire dagli uomini che promettono di costruire \"castelli in aria\".\n\"Crudele matrimonio!\" \u00e8 l'espressione che Anna Bijns usa per descrivere l'atto del santo matrimonio tenuto in cos\u00ec grande onore da altri. La poetessa deride apertamente quelle ragazze, secondo lei ingenue, che si lanciano nel matrimonio senza riflettere e le chiama senza riguardi \"sgualdrine\" e \"donnacce\". A quell'epoca le donne sposate erano considerate dei modelli dalla societ\u00e0, invece Anna Bijns le considera personificazione della frivolezza e della stupidit\u00e0 e non nasconde il suo disprezzo nei loro confronti. Ancora pi\u00f9 grande \u00e8 il suo odio per gli uomini che, secondo lei, non fanno altro che bere senza limiti e abusano delle loro donne senza giustificazione. Anna Bijns guarda alla vita familiare con grande realismo e si oppone con fermezza a quei moralisti e capi religiosi del XV e XVI secolo, secondo i quali il matrimonio, sia per gli uomini che per le donne, era la migliore occasione per realizzarsi ed essere felici. Invece per Anna Bijns il matrimonio non era altro che scontri e litigi continui.\nLa poesia di Anna Bijns si distingue dagli altri testi coevi che trattano di matrimoni infelici perch\u00e9 l'autrice non ha paura di affrontare i temi pi\u00f9 delicati. Qualcuno potrebbe rimproverarle di attaccare una cosa che lei non conosce, ciononostante l'opera di Anna Bijns diede un forte impulso al riconoscimento dei diritti e della libert\u00e0 delle donne."}
{"id": "2188189", "revid": "36426", "url": "https://it.wikipedia.org/wiki?curid=2188189", "title": "Via de' Pecori", "text": "Via de' Pecori \u00e8 una via del centro storico di Firenze, situata tra piazza San Giovanni, via Roma e via de' Brunelleschi che porta a piazza della Repubblica.\nSu di essa si affacciano il cinquecentesco palazzo Orlandini del Beccuto, il Palazzo Pola e Todescan in stile eclettico e vari esercizi commerciali e servizi.\nI Pecori erano un'antica famiglia di Firenze che qui aveva il palazzo di famiglia. Sulla via si trovava il ghetto di Firenze. Prima del Risanamento di Firenze si trovava qui anche il pittoresco arco dei Pecori."}
{"id": "2188217", "revid": "183976", "url": "https://it.wikipedia.org/wiki?curid=2188217", "title": "Paoletta Magoni-Sforza", "text": ""}
{"id": "2188227", "revid": "306856", "url": "https://it.wikipedia.org/wiki?curid=2188227", "title": "Il sistema del dott. Catrame e del prof. Piuma", "text": "Il sistema del dott. Catrame e del prof. Piuma (\"The System of Doctor Tarr and Professor Fether\") \u00e8 un racconto scritto da Edgar Allan Poe e pubblicato per la prima volta nel novembre del 1845 sulla rivista \"The Graham's Lady's and Gentleman's Magazine\" di Filadelfia.\nIl racconto fu ispirato a Poe dal resoconto di viaggio del giornalista Nathaniel Parker Willis dedicato alla Real Casa dei Matti di Palermo diretta da Pietro Pisani.\nTrama.\nL'autore racconta un episodio da lui personalmente vissuto. Durante un suo viaggio in Francia meridionale, decide di visitare una Casa di Cura per malati mentali, gestita da privati, di cui ha sentito parlare a Parigi. Accompagnato fin sulla soglia del nosocomio, sito in un vecchio castello abbastanza malconcio, da un occasionale amico, viene da questi presentato al direttore, certo dott. Maillard, che lo accoglie molto gentilmente e lo invita a pranzo con la promessa di fargli visitare successivamente la Casa. Il narratore chiede al direttore di parlargli del metodo che ha reso famosa la Casa: il cosiddetto \u00abmetodo della dolcezza\u00bb, consistente nell'assecondare il pi\u00f9 possibile le manie dei malati, ma questi dichiara che il metodo \u00e8 stato abbandonato per gli inconvenienti che causava e sostituito da quello di due eminenti studiosi (secondo il Maillard), certi dottor Catrame e professor Piuma.\nAl pranzo la situazione si presenta molto strana: esso viene servito in una grande sala, le portate di cibi eccellenti disposte su un tavolo enorme in ordine piuttosto caotico, e sono presenti numerosi ospiti ambosessi, vestiti in modo piuttosto stravagante, che il Maillard dichiara essere infermieri e collaboratori della Casa. E stravagante \u00e8 la conversazione: ciascuno degli ospiti cerca di parlare di un paziente ivi ricoverato in passato, che soffriva di una determinata mania credendosi qualcosa o qualcuno, ed in questa descrizione tende ad imitare il comportamento del paziente da lui descritto. Al termine del pranzo si odono grida provenienti dall'esterno via via pi\u00f9 forti ed irrompe nella sala una ventina di individui, cosparsi di catrame e piume, che risultano essere in realt\u00e0 il legittimo direttore ed i suoi collaboratori, divenuti circa un mese prima prigionieri dei pazienti stessi a seguito di un ammutinamento organizzato proprio dal Maillard, ex direttore della Casa divenuto pazzo ed ivi ricoverato come paziente.\nAl cinema.\nIl racconto venne adattato per lo schermo nel 1913 ne \"Il sistema del dr. Gondron e del prof. Plume\", un cortometraggio diretto da Maurice Tourneur, prodotto e girato in Francia dall'\u00c9clair.\nNel 2014 \u00e8 stato realizzato un adattamento cinematografico dal titolo \"Stonehearst Asylum\", per la regia di Brad Anderson.\nMusica.\nNel 1948 dal racconto di Poe il compositore Vieri Tosatti scrive su libretto proprio l'opera dal titolo \"Il sistema della dolcezza\", rappresentata per la prima volta nel teatro Donizetti di Bergamo nel 1951.\nNel 1976 The Alan Parsons Project pubblicano il disco d'esordio, Tales of Mystery and Imagination - Edgar Allan Poe, nel quale \u00e8 contenuto il brano omonimo del racconto di Poe, ossia: \"(The system of) Doctor Tarr and Professor Fether\". Il brano fu in seguito pubblicato come singolo."}
{"id": "2188232", "revid": "767487", "url": "https://it.wikipedia.org/wiki?curid=2188232", "title": "Gr\u00fcnewalde", "text": "Gr\u00fcnewalde (in basso sorabo \"Zeleny G\u00f3zd\") \u00e8 una frazione (\"Ortsteil\") della citt\u00e0 tedesca di Lauchhammer.\nStoria.\nIl 20 settembre 1993 il comune di Gr\u00fcnewalde venne aggregato alla citt\u00e0 di Lauchhammer."}
{"id": "2188233", "revid": "113747660", "url": "https://it.wikipedia.org/wiki?curid=2188233", "title": "Kostebrau", "text": "Kostebrau (in alto sorabo \"K\u00f3s\u0107erjow\") \u00e8 una frazione (\"Ortsteil\") della citt\u00e0 tedesca di Lauchhammer.\nStoria.\nIl 20 settembre 1993 il comune di Kostebrau venne aggregato alla citt\u00e0 di Lauchhammer."}
{"id": "2188234", "revid": "38120", "url": "https://it.wikipedia.org/wiki?curid=2188234", "title": "ABA All-Rookie Team", "text": "L'ABA All-Rookie Team fu il riconoscimento che ogni anno la ABA, tramite i voti degli allenatori di ogni franchigia, conferiva ai 5 migliori giocatori al primo anno (\"rookie\") che si erano distinti nel corso della regular season."}
{"id": "2188239", "revid": "1305772", "url": "https://it.wikipedia.org/wiki?curid=2188239", "title": "Tito Manlio Torquato (console 299 a.C.)", "text": "Biografia.\nEra un patrizio appartenente alla Gens Manlia.\nFu eletto console nel 299 a.C., con Marco Fulvio Petino. Secondo Livio, Tito Manlio mor\u00ec in seguito ad una caduta da cavallo, quando gi\u00e0 l'esercito era in marcia in Etruria.\nAl suo posto venne nominato Marco Valerio Corvo console suffectus."}
{"id": "2188243", "revid": "339392", "url": "https://it.wikipedia.org/wiki?curid=2188243", "title": "Indice di sharpe", "text": ""}
{"id": "2188245", "revid": "149727", "url": "https://it.wikipedia.org/wiki?curid=2188245", "title": "Brieske", "text": ""}
{"id": "2188247", "revid": "149727", "url": "https://it.wikipedia.org/wiki?curid=2188247", "title": "Gro\u00dfkoschen", "text": ""}
{"id": "2188248", "revid": "80204472", "url": "https://it.wikipedia.org/wiki?curid=2188248", "title": "Bobby Grim", "text": "Prese parte a 9 edizioni consecutive della 500 Miglia di Indianapolis, dal 1959 al 1968. Il miglior piazzamento \u00e8 stato un 10\u00ba posto nella sua ultima partecipazione.\nNel 1960 conquist\u00f2 la sua unica vittoria nel Campionato Champ Car alla 100 Miglia di Syracuse.\nMor\u00ec nel 1995 a causa di un cancro; dopo i funerali, il suo corpo venne cremato.\nTra il 1950 e il 1960 la 500 Miglia faceva parte del Campionato Mondiale, e per questo motivo Grim ha all'attivo 2 Gran Premi di Formula 1."}
{"id": "2188249", "revid": "149727", "url": "https://it.wikipedia.org/wiki?curid=2188249", "title": "Hosena", "text": ""}
{"id": "2188250", "revid": "149727", "url": "https://it.wikipedia.org/wiki?curid=2188250", "title": "Niemtsch", "text": ""}
{"id": "2188251", "revid": "149727", "url": "https://it.wikipedia.org/wiki?curid=2188251", "title": "Peickwitz", "text": ""}
{"id": "2188252", "revid": "599013", "url": "https://it.wikipedia.org/wiki?curid=2188252", "title": "Sedlitz", "text": ""}
{"id": "2188254", "revid": "10652", "url": "https://it.wikipedia.org/wiki?curid=2188254", "title": "Shenzhouraptor", "text": ""}
{"id": "2188256", "revid": "767487", "url": "https://it.wikipedia.org/wiki?curid=2188256", "title": "Jean Louis Ska", "text": "Biografia.\nHa studiato filosofia a Namur (Belgio), teologia a Francoforte (Germania) ed esegesi biblica al Pontificio Istituto Biblico di Roma, dove ha conseguito il dottorato in sacra Scrittura nel 1984.\nNel 1964 \u00e8 entrato nella Compagnia di Ges\u00f9. Tiene corsi sul Pentateuco nel Pontificio Istituto Biblico dal 1983.\nOpere.\nInoltre ha pubblicato numerosi articoli e recensioni in diverse riviste."}
{"id": "2188258", "revid": "1935652", "url": "https://it.wikipedia.org/wiki?curid=2188258", "title": "Antonio Staglian\u00f2", "text": "Biografia.\nFormazione e ministero sacerdotale.\nHa frequentato le scuole medie al Seminario di Crotone e il liceo \"Tommaso Campanella\" di Reggio Calabria. Ha proseguito la sua formazione teologico-spirituale come ospite dell'Arcidiocesi di Milano (al Seminario di Saronno per il biennio filosofico 1977-1979 e a Venegono Inferiore per il triennio teologico 1979-1982). \u00c8 stato ordinato sacerdote il 20 ottobre 1984 e incardinato nell'Arcidiocesi di Crotone-Santa Severina. Alunno del Pontificio Seminario Lombardo dal 1982 al 1986, anno in cui ha ottenuto, alla Pontificia Universit\u00e0 Gregoriana, il dottorato in Teologia Fondamentale. Ha quindi seguito corsi di specializzazione in Germania e si \u00e8 laureato in filosofia presso l'Universit\u00e0 della Calabria nel 1995.\nHa svolto i seguenti ministeri e incarichi: dal 1986: Assistente diocesano della FUCI; 1986 - 1990: vicario parrocchiale in San Dionigi, Crotone, Canonico della Chiesa Cattedrale di Crotone; 1989-1995: Membro del Consiglio nazionale dell'Associazione Teologica Italiana; 1990-1993: Vicario Parrocchiale in Santa Rita, Crotone; 1991-1998: Assistente Spirituale dell\"'Ordo Virginum\"; dal 1994: Membro del Consiglio Presbiterale, Direttore Diocesano degli Uffici Catechistico, Cultura, Scuola e Pastorale della Scuola; 1994-2002: Professore invitato nei corsi di specializzazione di Teologia Fondamentale alla Pontificia Universit\u00e0 Gregoriana; dal 1997: teologo consulente del Servizio nazionale della Conferenza Episcopale Italiana per il progetto culturale; dal 1998 \u00e8 giornalista pubblicista; dal 1999 Parroco \"in solidum\" in Le Castella; dal 2007 vicario episcopale per la Cultura; Ordinario di Teologia sistematica all'Istituto Teologico Calabro aggregato alla Pontificia Facolt\u00e0 Teologica dell'Italia Meridionale, di cui \u00e8 stato Direttore per due mandati; Direttore per dieci anni della Rivista di Scienze teologiche \"Vivarium\".\nNominato da papa Benedetto XVI \"adiutor secretarii specialis\" alla XI Assemblea generale ordinaria del Sinodo dei Vescovi (Roma dal 2 al 23 ottobre 2005) sul tema: \u00abL'Eucarestia: fonte e culmine della vita e della missione della Chiesa\u00bb.\nEletto dal Consiglio episcopale permanente della Conferenza Episcopale Italiana \"Membro della Commissione episcopale per la cultura e le comunicazioni sociali\".\nMembro \"ad sexennium\" per il Consiglio Internazionale per la Catechesi (COINCAT), organismo consultivo della Congregazione per il Clero.\nAutore di numerose pubblicazioni.\nMinistero episcopale.\nIl 22 gennaio 2009 papa Benedetto XVI lo nomina vescovo della diocesi di Noto, dove succede a Mariano Crociata. \u00c8 stato consacrato vescovo il 19 marzo 2009 dal cardinale Camillo Ruini. Fa l'ingresso in diocesi il 2 aprile 2009.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2188260", "revid": "287204", "url": "https://it.wikipedia.org/wiki?curid=2188260", "title": "Corynebacterium glutamicum", "text": "Il Corynebacterium glutamicum \u00e8 un batterio Gram positivo, utilizzato a livello industriale per la produzione degli amminoacidi lisina e glutammato."}
{"id": "2188266", "revid": "30909", "url": "https://it.wikipedia.org/wiki?curid=2188266", "title": "Maibock", "text": ""}
{"id": "2188267", "revid": "30909", "url": "https://it.wikipedia.org/wiki?curid=2188267", "title": "Helles bock", "text": ""}
{"id": "2188269", "revid": "136053", "url": "https://it.wikipedia.org/wiki?curid=2188269", "title": "Rex nemorensis", "text": ""}
{"id": "2188274", "revid": "2110845", "url": "https://it.wikipedia.org/wiki?curid=2188274", "title": "Angelo Cagnone", "text": "Biografia.\nAngelo Cagnone nasce a Carcare, nell'entroterra savonese, nel 1941. Ad Albissola frequenta vari artisti, tra i quali anche Lucio Fontana.\nNel 1961 decide di dedicarsi interamente alla pittura, trasferendosi a Milano. . Nel 1964 espone per la prima volta al Festival dei Due Mondi di Spoleto; la sua concezione pittorica rimane a met\u00e0 strada tra quella figurale e l'astratta.\nNel 1965 tiene la prima personale milanese alla Galleria del Naviglio, e dei quadri vengono comprati da Buzzati. Nel 1972 espone alla \"Biennale internationale d'art de Menton\",nello stesso anno espone alla X quadriennale di Roma , nel 1980 alla \"Edward Totah gallery\" di Londra, ed \u00e8 recensito all'estero. Vive e lavora tra Milano e Altare e dell'aprile 2008 \u00e8 l'ultima sua importante mostra nello spazio espositivo della Casa del Mantegna a Mantova; soprattutto in questa occasione viene fuori la sua passione per il tema del ricordo che passa attraverso l'inconscio. \nSue opere sono conservate alla Galleria d'arte moderna di Milano, al museo della fondazione Michetti , sue opere sono presenti nella collezione del museo Parisi-Valle a Maccagno , una sua opera \"Di profilo\" si trova presso la Biblioteca Civica Alessandro Manzoni ."}
{"id": "2188275", "revid": "165042", "url": "https://it.wikipedia.org/wiki?curid=2188275", "title": "Trenovia di Opicina", "text": ""}
{"id": "2188276", "revid": "729019", "url": "https://it.wikipedia.org/wiki?curid=2188276", "title": ".22 Short", "text": "Il .22 Short \u00e8 una cartuccia a percussione anulare per armi da fuoco sia lunghe che corte.\nCaratteristiche.\nIl peso del proiettile \u00e8 solitamente di 25 grani (1,61 grammi) e raggiunge velocit\u00e0 sull'ordine dei 220 m/s per le armi corte e 250 m/s per le lunghe.\nUtilizzo.\nFino al 2004 \u00e8 stata la cartuccia impiegata dalle pistole per la specialit\u00e0 di tiro definita \"Rapid Fire Pistol\" (in Italia pistola automatica o PA).\nCon le variazioni del regolamento che imposero l'uso del .22 LR sulle armi per questa specialit\u00e0, la .22 Short \u00e8 praticamente scomparsa. Resta comunque nei cataloghi dei maggiori fabbricanti di munizioni mondiali per l'uso in numerose carabine a ripetizione semiautomatica e manuale."}
{"id": "2188281", "revid": "122220690", "url": "https://it.wikipedia.org/wiki?curid=2188281", "title": "Bob Veith", "text": "Prese parte a 11 edizioni della 500 Miglia di Indianapolis tra il 1956 e il 1968. Il miglior piazzamento \u00e8 stato un 7\u00ba posto nella sua prima partecipazione.\nTra il 1950 e il 1960 la 500 Miglia faceva parte del Campionato Mondiale, e per questo motivo Veith ha all'attivo 5 Gran Premi di Formula 1.\nIl suo giro in 54\" netti sull'anello ad Alta Velocit\u00e0 dell'autodromo di Monza risulta ancor oggi il miglior tempo mai ottenuto su questo tracciato; lo ha ottenuto nel 1958 al volante di una macchina statunitense, una Bowes Seal Fast Special. \nIn quegli anni si aveva un frequente \"travaso\" di piloti ed auto americane, gi\u00e0 impegnate sugli ovali statunitensi (ad esempio Indianapolis) che si sfidavano a Monza, sul tracciato ad Alta Velocit\u00e0, con i piloti europei. "}
{"id": "2188287", "revid": "6923", "url": "https://it.wikipedia.org/wiki?curid=2188287", "title": ".22 WRF", "text": "La cartuccia 22 WRF (Winchester Rim Fire) conosciuta anche come 22 Winchester Auto, \u00e8 una rara cartuccia a percussione anulare, realizzata per l'impiego su carabine semiautomatiche Winchester modello 1903.\nSimile d'aspetto alla .22 Long Rifle, presenta invece un bossolo di diametro maggiore che ne impedisce il caricamento su armi camerate nel classico 22 l.r., questo stante la carica maggiore prevista per il 22 WRF.\nLa palla aveva un profilo troncoconico ed un peso di circa 40 grani (2,58 grammi).\nNon risulta pi\u00f9 in produzione."}
{"id": "2188290", "revid": "547034", "url": "https://it.wikipedia.org/wiki?curid=2188290", "title": "Viale Belfiore", "text": "Viale Belfiore \u00e8 un viale a 5 corsie di Firenze, tra i grandi Viali di Circonvallazione e la vicina zona omonima, ed in cui convergono altri importanti viali come viale Filippo Strozzi o viale Francesco Redi. Il viale nella sua parte terminale va a confluire nel piazzale Porta al Prato, punto nevralgico della mobilit\u00e0 fiorentina.\nStoria e descrizione.\nIl viale deve il suo nome alla valletta di Belfiore situata all'ingresso occidentale di Mantova dove tra il 1851 e il 1855 ci fu una delle ultime repressioni contro i patrioti italiani da parte degli austriaci con l'esecuzione delle sentenze di morte dei Martiri di Belfiore.\nSu questo viale (pi\u00f9 esattamente nella zona compresa fra viale Redi, viale Corsica e via Circondaria) \u00e8 in costruzione la nuova stazione ferroviaria di Norman Foster per l'Alta-Velocit\u00e0: Firenze Belfiore, una grande stazione riservata ai treni Eurostar ed Alta-Velocit\u00e0 che arriveranno a tale stazione tramite un percorso sotterraneo che dal quartiere Campo di Marte attraversa la citt\u00e0 fin qui. \nInoltre il viale \u00e8 attraversato trasversalmente dalla linea T2 della nuova rete tranviaria, che, una volta uscita dall'angolo del Palazzo Mazzoni, si immette in via Guido Monaco. Secondo i progetti originali, il traffico sarebbe dovuto passare attraverso un nuovo sottopassaggio che sarebbe iniziato dove comincia tuttora il viale, e finito dopo l'incrocio con la suddetta via Guido Monaco; il sottopassaggio avrebbe presentato una diramazione per l'immissione in viale Francesco Redi. Quest'opera urbanistica, prevista dal progetto della linea 2 della tranvia fiorentina e approvata dalla commissione interministeriale il 27 novembre 2008, \u00e8 stata rifiutata per volere del sindaco Renzi, obbligando in tal modo a eliminare la grande area pedonale prevista al di sopra del sottopasso e, di conseguenza, la fermata tranviaria in corrispondenza della suddetta piazza. L'incrocio \u00e8 stato, quindi, modificato con un'intersezione a raso regolata da semafori: tale soluzione mostra fin dall'inizio la sua limitata capacit\u00e0 di smaltimento del traffico considerando i flussi veicolari di grande importanza attualmente gravitanti attorno al nodo di Belfiore; inoltre il fatto che la tranvia tagli trasversalmente uno dei pi\u00f9 importanti viali di circonvallazione \u00e8 di per s\u00e9 un grande elemento di criticit\u00e0, sia in termini di sicurezza che di possibile blocco della circolazione cittadina in caso di incidenti o guasti ai convogli.\nA inizio giugno 2011 nubifragi eccezionali hanno interessato la citt\u00e0 allagando numerose zone; in particolare nel nodo di Belfiore si \u00e8 registrata una fortissima criticit\u00e0, dovuta alle tubature fognarie intasate che hanno portato alla sommersione di tutta la sezione stradale, compresi i marciapiedi, in corrispondenza con l'incrocio di viale Redi e via Guido Monaco. In alcuni punti il livello dell'acqua ha ampiamente superato 1 metro di altezza, sintomo di uno stato gravoso in cui versano i collettori fognari cittadini.\nI lavori della linea 2 dovevano partire a maggio del 2011, ma stanno subendo numerosi rinvii a causa dei mancati accordi fra Comune e imprese; quelli per la nuova grande stazione alta-velocit\u00e0 di Firenze sono gi\u00e0 cominciati e proseguono a ritmo moderato."}
{"id": "2188298", "revid": "729019", "url": "https://it.wikipedia.org/wiki?curid=2188298", "title": ".22 WMR", "text": "La .22 WMR (Winchester Magnum Rimfire) \u00e8 una cartuccia a percussione anulare da carabina e revolver.\nUtilizza generalmente proiettili incamiciati che possono raggiungere velocit\u00e0 sull'ordine dei 500 m/s in carabina.\nMolti revolver camerati in questo calibro sono dotati di un tamburo supplementare per l'utilizzo del pi\u00f9 economico .22 Long Rifle."}
{"id": "2188303", "revid": "1305772", "url": "https://it.wikipedia.org/wiki?curid=2188303", "title": "Extras", "text": ""}
{"id": "2188308", "revid": "287204", "url": "https://it.wikipedia.org/wiki?curid=2188308", "title": "The Gift (album)", "text": ""}
{"id": "2188314", "revid": "287204", "url": "https://it.wikipedia.org/wiki?curid=2188314", "title": "Alexis Simon Belle", "text": "Biografia.\nAlexis Simon nacque a Parigi figlio di Jean-Baptiste Belle (1642 circa - 1703), pittore. Inizi\u00f2 l'avvicinamento alla pittura dapprima presso lo studio del padre, per poi passare in quello di Fran\u00e7ois de Troy, pittore di corte di Giacomo II Stuart durante il suo esilio a Saint-Germain-en-Laye. Dal 1698 al 1701 fu aiutante presso la corte di Saint Germain.\nNel 1700 vinse il prestigioso Prix de Rome e poco dopo si spos\u00f2 con una pittrice di miniature. \nAlla morte di Giacomo II, quando suo figlio Giacomo Francesco Edoardo Stuart fu riconosciuto come re d'Inghilterra con il nome di Giacomo III da parte di Luigi XIV, Alexis Simon Belle divenne il pittore di corte del nuovo pretendente giacobita.\nIn seguito lavor\u00f2 presso la corte francese realizzando un ritratto del giovane Luigi XV.\nEbbe come allievo Joseph Aved."}
{"id": "2188320", "revid": "27723", "url": "https://it.wikipedia.org/wiki?curid=2188320", "title": "L\u00f6nnrot", "text": ""}
{"id": "2188321", "revid": "27723", "url": "https://it.wikipedia.org/wiki?curid=2188321", "title": "Lonnrot", "text": ""}
{"id": "2188328", "revid": "308752", "url": "https://it.wikipedia.org/wiki?curid=2188328", "title": "Fabrizio Colonna", "text": ""}
{"id": "2188331", "revid": "1305772", "url": "https://it.wikipedia.org/wiki?curid=2188331", "title": "In the City", "text": ""}
{"id": "2188333", "revid": "1782831", "url": "https://it.wikipedia.org/wiki?curid=2188333", "title": "Catherine Burns", "text": " \nCandidata all'Oscar alla miglior attrice non protagonista nel 1970 per il suo ruolo d'esordio ne \"I brevi giorni selvaggi\", ha recitato in appena tre film nel corso della sua carriera, apparendo altrimenti solo in televisione fino al suo ritiro dalle scene nel 1984.\nBiografia.\nDopo aver frequentato l'Hunter College e l'Accademia americana di arti drammatiche di New York, Burns ha fatto il suo esordio come attrice in una versione televisiva de \"Il crogiuolo\" di Miller nel 1967, mentre l'anno seguente \u00e8 apparsa a Broadway in \"The Prime of Miss Jean Brodie\".\nNel 1969 ha esordito al cinema recitando nel film di Frank Perry \"I brevi giorni selvaggi\" (\"Last Summer\"): l'interpretazione di Rhoda, un'adolescente impacciata che rimane vittima di uno stupro nelle scene pi\u00f9 climatiche della pellicola, le \u00e8 valsa una candidatura all'Oscar alla miglior attrice non protagonista all'et\u00e0 di 24 anni.\nSuccessivamente ha recitato in altri due lungometraggi che compongono la sua intera carriera cinematografica, \"Me, Natalie\" (1969) e \"Cielo rosso all'alba\" (1971). Dopo questi tre film, Burns, poco pi\u00f9 che ventiseienne, si dedicher\u00e0 infatti esclusivamente alla televisione per il resto della sua carriera d'attrice, che si concluder\u00e0 nel 1984. Tra le serie in cui ha recitato ci sono \"Pepper Anderson agente speciale\", \"Sulle strade della California\", \"La donna bionica\", \"Squadra emergenza\" e \"Mod Squad, i ragazzi di Greer\".\nNel 1989 si \u00e8 sposata con Kenneth Shire, trasferendovisi insieme da Manhattan in una comunit\u00e0 alloggio per anziani di Lynden negli ultimi anni. Secondo lui, Burns \u00abodiava quel film [\"I brevi giorni selvaggi\"] e [...] ci\u00f2 che ne era scaturito [...] voleva essere ricordata come un'occasionale autrice pubblicata di libri per bambini\u00bb, che aveva scritto a partire dagli anni settanta. In seguito al suo ritiro dalle scene, Burns \u00e8 stata molto attenta a mantenere la propria privacy, tanto che la sua morte, avvenuta il 2 febbraio 2019 in seguito alle complicazioni di una caduta domestica, \u00e8 stata riportata con oltre un anno di ritardo, quando l\"'Hollywood Reporter\" ne \u00e8 venuto a conoscenza consultando le cartelle mediche dello stato di Washington."}
{"id": "2188334", "revid": "21514967", "url": "https://it.wikipedia.org/wiki?curid=2188334", "title": "Stagirita", "text": ""}
{"id": "2188337", "revid": "123862674", "url": "https://it.wikipedia.org/wiki?curid=2188337", "title": "Autostrada Asti-Cuneo", "text": "Autostrada Asti-Cuneo S.p.A. \u00e8 un'azienda italiana che opera nel settore della gestione in concessione di tratti autostradali.\nStoria.\n\u00c8 nata il 1\u00ba marzo 2006 per la progettazione, costruzione e gestione dei 90,204 km dell'autostrada A33 Asti-Cuneo. La concessione scadr\u00e0 nel 2030.\nDati economici e finanziari.\nAutostrada Asti-Cuneo S.p.A. ha ottenuto 1,01 milioni di euro di ricavi, EBIT di 720.000 \u20ac, utile di 652.000 \u20ac. Patrimonio netto di 201,16 milioni di euro, debiti per 8,97 milioni.\nNel 2008 37\u00a0km della A33 sono gi\u00e0 in esercizio e ammontano a 4,73 milioni i ricavi autostradali."}
{"id": "2188341", "revid": "322321", "url": "https://it.wikipedia.org/wiki?curid=2188341", "title": "Bagaladi", "text": "Bagaladi (\"Vagal\u00e0des\" in greco-calabro) \u00e8 un comune italiano di abitanti della citt\u00e0 metropolitana di Reggio Calabria in Calabria. Il comune fa parte dell'area Grecanica ed \u00e8 una delle porte di accesso al Parco nazionale dell'Aspromonte. Situato lungo la strada per raggiungere l'Aspromonte, si inserisce in un ambiente caratterizzato dalla numerosa presenza di uliveti e dalle acque minerali. Il territorio presenta uno sviluppo altimetrico dai 390 s.l.m. (Ielasi) ai 1633 s.l.m. (Pantanizzi). Comprende i nuclei abitati di Ielasi, Embrisi e Gornelle.\nStoria.\nLe origini dell'abitato sono state ipotizzate come legate alle invasioni saracene. La forma ortografica attuale deriva dalle forme pi\u00f9 antiche (seicento) \"Badaladi\" che sono formate sul nome della famiglia \"Bagal\u00e0\" e il suffisso \"-adi\" (suffisso della lingua greca calabrese aggiunto alla fine dei toponimi per indicare che sono possesso di una famiglia). \"Bagaladi\" significa la terra della famiglia \"Bagal\u00e0\". B\"agal\u00e0\" proviene dall'arabo \"\u201c\"Baha\u2019 Allah\"\" (\"La Bellezza che viene da Dio\") e potrebbe indicare che il capostipite dei B\"agal\u00e0\" era saraceno. La nascita di Bagaladi \u00e8 pure legata all'insediamento di monaci basiliani, i cui monasteri anche in altri casi diedero origini a successivi centri abitati; nella valle del Tuccio, infatti, le fonti storiche testimoniano la presenza di diversi monasteri, eretti tra il IX ed il X secolo (San Michele, San Teodoro, San Fantino). Durante i primi anni del Novecento Bagaladi era diventato un grande centro dell'Aspromonte e crebbe non solo dal punto di vista economico, ma anche dal punto di vista demografico. Successivamente, soprattutto dopo le guerre, si verific\u00f2 una forte emigrazione dei bagaladesi verso Reggio Calabria, il Nord dell'Italia e anche verso l'estero (Francia, Germania e Nord America soprattutto). Questo flusso migratorio continua ancora oggi, interessando tutte le fasce della societ\u00e0. Cos\u00ec oggi Bagaladi pu\u00f2 contare su suoi discendenti in molti Stati di diversi continenti, che continuano a portare il loro paese d'origine sempre nel loro cuore.\nMonumenti e luoghi d'interesse.\nSono da visitare :\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 36 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstruzione.\nA seguito della Delibera della Giunta Regionale della Calabria n. 657 del 31.12.2018 relativa al Piano di dimensionamento scolastico e programmazione dell\u2019offerta formativa della Regione Calabria per l\u2019anno scolastico 2019/2020 nonch\u00e9 della Delibera della Provincia di Reggio Calabria n. 86 del 13.12.2018 concernente l\u2019approvazione del Piano di razionalizzazione della rete scolastica e di programmazione dell\u2019offerta formativa anno 2019/2020, la nuova razionalizzazione della rete scolastica del Comune di Bagaladi con decorrenza 01.09.2019 \u00e8 cos\u00ec di seguito costituita:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "2188344", "revid": "767487", "url": "https://it.wikipedia.org/wiki?curid=2188344", "title": "Vilho V\u00e4is\u00e4l\u00e4", "text": "Ebbe due fratelli, Kalle V\u00e4is\u00e4l\u00e4 e Yrj\u00f6 V\u00e4is\u00e4l\u00e4, che a loro volta si distinsero in ambito scientifico.\nCarriera scientifica.\nLaureatosi in meteorologia nel 1912, lavor\u00f2 per conto dell'Istituto Meteorologico Finlandese occupandosi di misure aerologiche, e specializzandosi in ricerche relative all'alta troposfera. All'epoca, le misure erano condotte agganciando un termografo ad un aquilone.\nV\u00e4is\u00e4l\u00e4 partecip\u00f2 alla realizzazione della radiosonda, uno strumento di misurazione agganciato a un pallone aerostatico e volto a compiere misurazioni di natura meteorologica nell'alta atmosfera.\nNel 1936 fond\u00f2 un'azienda specializzata nella produzione di radiosonde e, in seguito, di altre strumentazioni di interesse meteorologico.\nNel 1948 fu nominato professore in meteorologia presso l'Universit\u00e0 di Helsinki.\nEsperanto.\nVilho V\u00e4is\u00e4l\u00e4 apprese la lingua esperanto e fu particolarmente attivo nel movimento esperantista. Al Congresso Universale di Esperanto del 1969, che si tenne a Helsinki, ricopr\u00ec il prestigioso incarico di rettore della \"Internacia Kongresa Universitato\", e cur\u00f2 l'organizzazione di seminari specialistici in esperanto rivolti ai quasi duemila convenuti.\nEntrambi i fratelli di V\u00e4is\u00e4l\u00e4 furono a loro volta attivi esperantisti."}
{"id": "2188347", "revid": "216401", "url": "https://it.wikipedia.org/wiki?curid=2188347", "title": "Campionato sudamericano Under-20 2009", "text": ""}
{"id": "2188349", "revid": "852396", "url": "https://it.wikipedia.org/wiki?curid=2188349", "title": "Heliosheath", "text": ""}
{"id": "2188356", "revid": "729019", "url": "https://it.wikipedia.org/wiki?curid=2188356", "title": "Mariatorget (metropolitana di Stoccolma)", "text": "Mariatorget \u00e8 una stazione della metropolitana di Stoccolma.\n\u00c8 situata nella circoscrizione di S\u00f6dermalm, nei dintorni dell'omonima piazza.\nSorge sul percorso della linea rossa, fra le stazioni Slussen e Zinkensdamm.\nMariatorget fu inaugurata il 4 aprile 1964, stesso giorno in cui fu inaugurato il primo settore della linea rossa. Nella notte del 18 marzo 2008 furono scoperti residui di esplosivo nel tunnel che separa Mariatorget da Slussen, determinando la chiusura della tratta per alcune ore.\nLa piattaforma, collocata ad una profondit\u00e0 di 20 metri sotto il livello del suolo, \u00e8 accessibile dai due ingressi ubicati presso i viali \"Swedenborgsgatan\" e \"Torkel Knutssonsgatan\".\nLa stazione fu progettata dagli architetti Olov Blomkvist e Berndt Alfreds. Tra le decorazioni presenti al suo interno c'\u00e8 anche la scultura \"M\u00e4nniska och pelare\", opera di Asmund Arle che nel corso del tempo \u00e8 stata rubata pi\u00f9 volte.\nL'utilizzo medio quotidiano durante un normale giorno feriale \u00e8 pari a 16.900 persone circa. A 5 minuti a piedi su Swedenborgsgatan sorge la stazione ferroviaria di Stockholms Sodra sulle ferrovie suburbane pendeltag."}
{"id": "2188369", "revid": "110157", "url": "https://it.wikipedia.org/wiki?curid=2188369", "title": "I Need Love (Laura Pausini)", "text": "\"I Need Love\" \u00e8 un brano musicale della cantante italiana Laura Pausini. \u00c8 il 2\u00b0 singolo estratto ad aprile 2003 dall'album \"From the Inside\" del 2002.\nIl brano.\n\"I Need Love\" \u00e8 scritta da Kara DioGuardi, Ulf Lindstr\u00f6m e Johan Ekh\u00e9.\nNel 2003 la canzone viene tradotta in lingua spagnola con il titolo \"De tu amor\". Questa versione non viene inserita in nessun album, ma pubblicata solo su CD singolo in America Latina.\nMentre in Italia, Spagna, Europa e resto del mondo viene trasmesso in radio \"I Need Love\", in America Latina viene trasmesso \"De tu amor\".\nIl video.\nIl videoclip (di \"I Need Love\" e \"De tu amor\") \u00e8 stato diretto dal regista Gaetano Morbioli e presentato il 12 maggio 2003 all'interno dell'edizione serale del TG2 di Rai 2. \u00c8 stato girato a Citt\u00e0 del Capo in Sudafrica e ha richiesto due giorni di lavorazione, per un totale di 35 rulli di pellicola 35\u00a0mm per le due diverse versioni.\nViene realizzato anche il \"Making of the video\" di \"I Need Love\" che non viene pubblicato su nessun supporto audio-video, ma solo su YouTube.\nNel 2004 il videoclip di \"De tu amor\" viene inserito negli album \"Resta in ascolto\" e \"Escucha\" \"Limited Edition\" CD+DVD."}
{"id": "2188370", "revid": "13004", "url": "https://it.wikipedia.org/wiki?curid=2188370", "title": "Carditello (San Tammaro)", "text": ""}
{"id": "2188375", "revid": "1501558", "url": "https://it.wikipedia.org/wiki?curid=2188375", "title": "Neteb - La principessa del Nilo", "text": "Neteb - La principessa del Nilo (\"La Princesse du Nil\") \u00e8 una serie televisiva a cartoni animati francese.\nLa serie, prodotta da France Deux con Marina Production e Victory, \u00e8 stata trasmessa in patria nel 1998 e in Italia da met\u00e0 luglio 2001 ogni domenica mattina alle 8:30 su Italia 1. La versione italiana della sigla \u00e8 cantata da Cristina D'Avena.\nTrama.\nQuesto citano le iscrizioni geroglifiche intagliate nella roccia che contorna le statue reali ornanti il tempio di Abu Simbel, in Nubia. L'enorme monumento fu eretto da Ramses II, il faraone che resse le sorti dell'Egitto durante il Nuovo Regno per ben 67 anni, dal 1279 al 1212 a.C. Ramses II fu legato a Nefertari, la prima sposa reale, la regina dell'amore. Era bellissima, la potente Nefertari, la bella fra le belle: alta, sottile, con lunghi e lucidi capelli neri. E bellissima era la sorella della Regina dell'Amore, Net\u00e8b, la principessa del Nilo, che nel 1275 a.C. fu l'unica ragazza ad essere ammessa alla Casa della Vita, una scuola dedicata a pochi privilegiati seguiti dal Sacerdote Setne.\nLa vivace e dolcissima Neteb, in quel periodo, intreccia una profonda amicizia con il suo compagno di giochi Merempah, figlio di un funzionario del faraone, destinato a diventare un valoroso soldato. \u00c8 il periodo del \"Nuovo Regno\" dell'Egitto, l'Impero \u00e8 ricco, florido, prospero, ma un male oscuro incombe: il sacerdote Reshep trama alle spalle di Ramses II, sotto la guida del perfido dio Seth, colui nel quale si credevano fossero personificati gli elementi indomabili e ribelli della natura. Il sole sorge lentamente dalle colline orientali e valica il fiume: lo scontro sta per iniziare. La giovane Neteb e il suo compagno si troveranno ad affrontare un nemico grande, imprevedibile, perfido e violento, ma troveranno in loro stessi la chiave per combatterlo.\nDoppiaggio.\nIl doppiaggio italiano della serie \u00e8 stato eseguito presso lo Studio P.V. di Milano, sotto la direzione di Aldo Stella."}
{"id": "2188379", "revid": "729019", "url": "https://it.wikipedia.org/wiki?curid=2188379", "title": "Messerschmitt Bf 162", "text": "Il Messerschmitt Bf 162 \"Jaguar\" era un bombardiere leggero bimotore ad ala bassa realizzato dall'azienda aeronautica tedesca Messerschmitt AG alla fine degli anni trenta.\nIdeato come variante del Bf 110 dal capoprogetto Robert Lusser e simile al ricognitore Bf 161, il Bf 162 pur possedendo i requisiti per il ruolo, il Reichsluftfahrtministerium (RLM), il ministero che nel periodo hitleriano sovraintendeva l'intera aviazione tedesca, gli prefer\u00ec lo Junkers Ju 88.\nStoria del progetto.\nLo sviluppo del progetto del Messerschmitt P.1035, sigla con cui erano identificati i progetti non ancora sottoposti all'RLM, ebbe inizio all'allora Bayerische Flugzeugwerke nel settembre 1934, quasi nello stesso periodo del concepimento del Bf 110. Ne ebbe l'incarico Robert Lusser che pens\u00f2 di proporre all'RLM un velivolo multiruolo che avesse tra le sue possibilit\u00e0 di impiego quelle di bombardiere o ricognitore a lungo raggio. Lo sviluppo non si discost\u00f2 molto dal Bf 110 tanto che sia la fusoliera, l'ala, l'impennaggio di coda ed il carrello d'atterraggio risultarono molto simili e solo il muso, completamente vetrato per le esigenze di osservazione, lo distingueva nettamente dall'altro progetto. e lo accomunava con il parallelo sviluppo da ricognizione.\nL'RLM, nel 1935, emise una specifica per la fornitura di uno \"schnellbomber\", \"bombardiere veloce\", ad uso tattico alla quale risposero la Bayerische Flugzeugwerke, con il modello a cui avevano assegnato la denominazione Bf 162, la Henschel Flugzeugwerke AG con l'Hs 127 e la Junkers Flugzeug- und Motorenwerke AG con lo Ju 88.\nIl primo prototipo, il Bf 162 V1 ed immatricolato con marche civili D-AIXA, venne portato in volo per la prima volta nel febbraio 1937, in ritardo di qualche mese rispetto allo Ju 88 e che con le sue prestazioni aveva gi\u00e0 impressionato i funzionari RLM. A questo fece seguito un secondo prototipo, il Bf 162 V2 (D-AOBE), nel settembre dello stesso anno ed un terzo, il Bf 162 V3 (D-AOVI), quando per\u00f2 la decisione dell'RLM era gi\u00e0 stata presa in favore del pi\u00f9 promettente e prima sviluppato Ju 88 anche per l'esigenza dell'imminente progetto dell'annessione della Polonia. Quest'ultimo difatti entr\u00f2 in servizio, con solo 12 esemplari, il 1\u00ba settembre 1939, primo giorno di attacco della campagna di Polonia. Il progetto venne quindi interrotto ma i prototipi vennero comunque assegnati alla Luftwaffe e dotati di immatricolazione militare.\nImpiego operativo.\nI tre esemplari, anche se non assegnati a reparti operativi, vennero utilizzati come strumento di propaganda e strategia di disinformazione al pari di quanto fatto, nel 1940, con il fantomatico Heinkel He 113, in realt\u00e0 un He 100 opportunamente ridipinto. Una serie di fotografie opportunamente ritoccate e che riproducevano i Bf 162 in volo, venne fornita agli organi di stampa tedeschi, i quali pubblicarono la notizia attribuendo anche il nome di \"Messerschmitt Jaguar\", usato peraltro solamente in questo contesto. Il codice numerico, al quale non fece riscontro alcuna produzione in serie, venne in seguito riassegnato dall'RLM al caccia monomotore a getto Heinkel He 162."}
{"id": "2188385", "revid": "124123", "url": "https://it.wikipedia.org/wiki?curid=2188385", "title": "Timachida di Rodi", "text": "Biografia.\nNon si hanno che scarse e incerte notizie sulla sua vita. Della sua opera ci \u00e8 stata tramandata:\nDelle opere precedenti abbiamo frammenti, riportati soprattutto da Ateneo di Naucrati e dagli scoliasti\nUn saggio \"Sull'\"Ermes\" di Eratostene\", che nel testo tr\u00e0dito di Ateneo \u00e8 attribuito ad un certo Timarco, sarebbe anche opera sua se, come suggerito da Susemhil, quest'ultimo nome va emendato in Timachida.\nTraduzioni.\nIl Principe Arnaldo Zamperetti da Cornedo, (XI-XII sec d.C), medico, storico, viaggiatore, mecenate, trovandosi a Rodi in missione diplomatica come ambasciatore della Serenissima Repubblica di Venezia, tradusse \"I Banchetti \"di Timachida , trovati in loco e, rientrato in territorio veneto, ne diffuse il contenuto elaborando e trasformando in ricettario i versi del poeta. Il Principe Zamperetti, che era venuto a contatto con la Scuola medica salernitana, grazie a quei testi promosse e diffuse la stretta correlazione esistente tra alimentazione e salute, gi\u00e0 precedentemente sostenuta da Ippocrate, riproponendo ed introducendo molte ricette dell'antica cultura conviviale greca nelle abitudini gastronomiche venete."}
{"id": "2188391", "revid": "399", "url": "https://it.wikipedia.org/wiki?curid=2188391", "title": "Bug tracking system", "text": "Un bug tracking system (BTS) \u00e8 un applicativo software usato generalmente dai programmatori per tenere traccia delle segnalazioni di bug all'interno dei software, in modo che questi errori siano mantenuti sotto controllo, con una descrizione della riproducibilit\u00e0 e dei dettagli ad essi correlati, dunque pi\u00f9 facilmente risolvibili.\nMolti bug tracking system, come ad esempio quelli adottati da numerosi progetti opensource, permettono agli utenti di riportare direttamente gli errori contribuendo di fatto al perfezionamento del prodotto in oggetto. Altri sistemi sono utilizzati internamente alle aziende che si occupano di sviluppo software. Spesso un sistema di questo genere \u00e8 integrato con altre applicazioni destinate al project management.\nComponenti.\nUn bug tracking system \u00e8 composto essenzialmente da un database in cui sono registrati elementi descrittivi di un bug. Essi possono essere la data in cui il bug stesso viene riportato, la sua gravit\u00e0, il comportamento errato del programma che ne \u00e8 afflitto, e l'identit\u00e0 sia di colui che avanza la segnalazione sia del programmatore che sta lavorando alla sua risoluzione.\nSolitamente un bug tracking system \u00e8 strutturato per rappresentare lo stato del bug, quale ad esempio \"nuovo\" se nessuno ne ha ancora preso in carico la verifica o \"risolto\" se al contrario \u00e8 stato rimosso e se ne vuole comunque tenere traccia per consultazioni future qualora l'imperfezione dovesse ripresentarsi, e supporta una gerarchia di utenza per cui solo un amministratore della piattaforma pu\u00f2 variare lo stato di ogni elemento ed operare particolari azioni.\nUtilizzo.\nIn molte condizioni un bug tracking system \u00e8 usato non solo per mantenere le informazioni relative ai bug, ma anche su possibili miglioramenti e funzionalit\u00e0 da aggiungere ad un programma e i diversi elementi ivi elencati possono fungere da riferimento per la stesura di una roadmap o per gli obiettivi da raggiungere per il rilascio di una release successiva.\n\"Local bug tracker (LBT)\" \u00e8 un termine usato per identificare l'utilizzo di un bug tracking system da parte degli addetti al supporto tecnico di una azienda, come per esempio un help desk, che in questo modo agiscono da intermediari tra gli utilizzatori finali del software ed i programmatori.\nBug tracking distribuito.\nEsistono bug tracking system studiati per operare parallelamente alle piattaforme di controllo versione distribuito, quali git: secondo lo stesso schema funzionale, questi strumenti permettono di leggere e scrivere report anche quando non si \u00e8 direttamente connessi al database centrale per poi sincronizzarsi quando possibile."}
{"id": "2188396", "revid": "124154771", "url": "https://it.wikipedia.org/wiki?curid=2188396", "title": "If That's Love", "text": "If That's Love \u00e8 un brano musicale della cantante italiana Laura Pausini. \u00c8 il 4\u00ba ed ultimo singolo estratto in America Latina e negli Stati Uniti nel 2003 dall'album \"From the Inside\" del 2002. In Europa \u00e8 il 3\u00ba ed ultimo singolo estratto dall'album.\nIl brano.\nLa canzone \u00e8 scritta da Andrew Logan e Pam Reswick.\nIl brano viene trasmesso in radio. Non viene realizzato il videoclip."}
{"id": "2188400", "revid": "53508", "url": "https://it.wikipedia.org/wiki?curid=2188400", "title": "Bugtracker", "text": ""}
{"id": "2188403", "revid": "125470031", "url": "https://it.wikipedia.org/wiki?curid=2188403", "title": "I Cesaroni", "text": "I Cesaroni \u00e8 una serie televisiva italiana prodotta dalla Publispei per RTI e andata in onda dal 7 settembre 2006 al 19 novembre 2014 su Canale 5.\n\u00c8 ispirata alla serie iberica \"Los Serrano\" (prodotta da Globomedia e Telecinco), trasmessa in Spagna (dove ha ottenuto ottimi risultati di share e molti riconoscimenti, tra cui il Premios Ondas nel 2004 come miglior serie dell'anno), Uruguay, Francia, Cile, Slovenia, Croazia, Bosnia ed Erzegovina, Montenegro, Macedonia, Romania, Russia, Messico e Finlandia. Adattamenti sono trasmessi, oltre che in Italia, in Portogallo (\"Os Serranos\"), in Repubblica Ceca (\"Hor\u00e1kovi\"), in Grecia (\"\u0395\u03c5\u03c4\u03c5\u03c7\u03b9\u03c3\u03bc\u03ad\u03bd\u03bf\u03b9 \u03bc\u03b1\u03b6\u03af\"), in Turchia (\"Ilk Askim\") e in Serbia (\"\u0421\u0438\u043d\u0452\u0435\u043b\u0438\u045b\u0438\").\nTrama.\nLa fiction racconta le vicende della famiglia allargata dei Cesaroni, composta da due ex fidanzati, Giulio e Lucia, ritrovatisi dopo 20 anni, scoprendo di amarsi ancora. La coppia si sposa e va a convivere in casa di Giulio a Roma, con i tre figli di lui (Marco, Rudi e Mimmo) e le due figlie di lei (Eva e Alice). I Cesaroni sono circondati da parenti e amici, tra cui Cesare, fratello di Giulio, Gabriella, madre di Lucia, e la famiglia Masetti: Ezio, migliore amico di Giulio, Stefania, migliore amica di Lucia, e Walter, migliore amico di Marco. Il focus della serie \u00e8 sulla storia d'amore impossibile fra i fratellastri Marco e Eva. Nella quarta stagione, il posto di Lucia all'interno della famiglia viene preso da Olga, che si porta dietro due figli e la sorella Emma. Nella quinta stagione, il ritorno in pianta stabile di Lucia consente di ricomporre il nucleo familiare originario. Nella sesta stagione, Lucia esce di scena definitivamente e la trama si concentra sul rapporto di amicizia/amore di Giulio con la sua ex amante Sofia, che gli ha dato a sua insaputa una figlia. Anche la relazione di Marco e Eva, allietata dalla nascita di una figlia, viene accantonata, e i due lasceranno la serie nella quinta stagione, lei da single e lui fidanzato con la principessa Maya. Ancora, nella sesta stagione, Ezio \u00e8 assente e si riuniscono tutti i fratelli Cesaroni: Giulio, Cesare, il primogenito Augusto e Annibale, di cui hanno da poco scoperto l'esistenza.\nPrima stagione.\n2006. L'insegnante scolastica Lucia Liguori, divorziata e disperata dopo vent'anni di matrimonio, torna da Milano a casa di sua madre, nella sua citt\u00e0 nativa, Roma, dove rincontra Giulio Cesaroni, suo ex fidanzato, ora vedovo da 5 anni, gestore di una bottiglieria con il fratello Cesare e allenatore di una squadra calcistica di seconda categoria, la Romulana: tra lui e Lucia si riaccende la passione e quindi decidono di sposarsi.\nLucia, poco prima del matrimonio, si trasferisce in casa Cesaroni con le due figlie avute dal primo matrimonio (Eva di 17 anni e Alice di 12); inizia cos\u00ec la storia dei Cesaroni, famiglia allargata composta da ben sette membri. Il matrimonio di Giulio e Lucia \u00e8 messo pi\u00f9 volte alla prova, le figlie della donna hanno un pessimo approccio con Marco (17), Rudi (12) e Mimmo (8), figli di Giulio avuti dal precedente matrimonio, tanto che Eva se ne vuole tornare a Milano, anche per via della sofferenza per aver abbandonato il fidanzato.\nAnche il milanese Sergio Cudicini, l'ex marito di Lucia, interferisce perch\u00e9 la donna ritorni con le figlie da lui, prima minacciando senza successo Giulio e la consorte, poi facendo finta di essere malato e quindi inducendo la donna a seguirlo a Milano per assisterlo. La messinscena viene scoperta e i due possono finalmente sposarsi, ma anche dopo il matrimonio, la coppia viene insidiata. Andrea, collega di Lucia, fa spesso delle avance alla donna e ci\u00f2 innervosisce Giulio.\nMarco \u00e8 fin dal primo momento innamorato di Eva, ragazza affascinante e sensibile. L'inizio della convivenza fra i due \u00e8 per\u00f2 difficile: Marco, per colpa sua ma anche di Rudi e Walter (migliore amico di Marco e figlio di Ezio Masetti, amico sfaticato di Giulio e meccanico in un'officina davanti a casa Cesaroni), fa spesso delle brutte figure apparendo agli occhi di Eva come un rozzo zotico. Il suo amore per Eva risveglia in Marco l'interesse per la musica, che aveva abbandonato (intraprendendo il calcio nella Romulana) quando era morta la madre. Proprio la musica sembra essere un punto di contatto tra Marco ed Eva. Marco prende consapevolezza dei propri sentimenti per la giovane Cudicini, ci\u00f2 lo porta in pi\u00f9 occasioni ad avere degli scontri con Walter, colpevole di tentare di sedurre Eva anche con mezzi illeciti. Marco cerca pi\u00f9 volte di dichiararsi ma non ci riesce. Alla fine confida al padre la verit\u00e0; Giulio, preoccupato per l'equilibrio familiare, lo esorta a desistere. Il giovane per\u00f2 non riesce a non pensare a Eva, finch\u00e9 conosce Rachele, la sua nuova insegnante, con cui intraprende una relazione amorosa. Nello stesso momento Eva, che da tempo aveva una certa simpatia per Marco, capisce di amarlo e vorrebbe rivelarsi a lui. La relazione tra Marco e Rachele procede tra alti e bassi ed Eva cerca, senza successo, di dimenticare il ragazzo. Rachele lascia Marco, perch\u00e9 ritiene che la loro storia non possa avere futuro e perch\u00e9 vuole provare a recuperare il rapporto con il suo ex marito Dario. Eva cerca in tutti i modi di farsi notare, anche in maniera molto esplicita, ma l'unico risultato che ottiene \u00e8 che Giulio scopre i suoi sentimenti. Proprio quest'ultimo cerca di convincerla di quanto sia sbagliato quell'amore.\nArriva il tempo delle vacanze estive e Giulio, per prevenire ogni tentazione, manda Marco ed Eva in due posti diversi per l'estate, ma per una serie incredibile di coincidenze i due ragazzi si ritrovano sullo stesso traghetto, pronti a partire solo loro due per una vacanza insieme. Giulio, preoccupatissimo per le possibili conseguenze, ha la sciagurata idea di fermare la nave con una telefonata anonima in cui dice che sul traghetto c'\u00e8 una bomba. Anche Cesare vorrebbe trovarsi una compagna. Cerca, senza fortuna, una donna durante tutta la stagione e proprio nell'ultimo episodio conosce Pamela, una prostituta ingaggiata per fare \"il bello\" agli occhi della famiglia; da questa messa in scena nascono poi dei sentimenti da parte sua e di Cesare, tanto da partire insieme in vacanza. Rudi \u00e8 molto dispettoso con Alice, cercando di estrometterla dal suo ambiente. A fine stagione per\u00f2 i due diventano amici e, sembrando innamorati, vanno insieme in vacanza.\nSeconda stagione.\nMarco ed Eva hanno passato l'estate separati: lui con Rachele e lei insieme al padre Sergio, ma inconsapevolmente s\u2019incontrano proprio l'ultimo giorno di vacanza nello stesso hotel. Iniziata la scuola, Marco lascia Rachele e dopo una serie di equivoci e incomprensioni, Marco ed Eva riescono a dichiararsi reciprocamente amore ormai diciottenni. La loro storia rimane segreta e clandestina per paura di rovinare la famiglia. I ragazzi vengono per\u00f2 scoperti quando i genitori, rincasati all'alba, li trovano abbracciati e addormentati nel letto matrimoniale: per Giulio \u00e8 un colpo al cuore. Marco non regge alla pressione di avere tutta la famiglia contro di loro e, per rallentare la crisi, fugge da solo a Londra. Eva, convinta in un primo momento che la fuga fosse stata imposta dai genitori, raggiunge Marco in Inghilterra, ma scopre che la decisione \u00e8 stata presa dal ragazzo. Eva si sente tradita e abbandonata e ritorna a casa da sola. Pian piano con l'aiuto di amici e famiglia ricomincia a vivere e all'inizio del 2008 incontra Alex: fra i due sono subito scintille. Intanto Marco torna a casa pentito e scopre amaramente che Eva non vuole pi\u00f9 saperne di lui. La ragazza \u00e8 confusa e indecisa tra Alex e Marco, i quali hanno un carattere nettamente opposto.\nEva sceglie il fratellastro, rompendo con Alex, ma litiga proprio con Marco perch\u00e9 quest'ultimo si arrabbia quando scopre la sua relazione con l'altro. Seguono giornate di scontri e dispetti tra i fratellastri. Proprio quando Marco si ravvede e vorrebbe dichiarare il suo amore a Eva, lei riprende la sua relazione con Alex. Il giovane Cesaroni capisce di aver perso la sua amata e, a malincuore, accetta come amici Alex e la sorellastra, provando a incominciare una nuova vita. Passa il tempo: Marco prova a sfondare nella musica ed Eva pensa al suo futuro alla Columbia University a New York, dove vuole trasferirsi con Alex. Pamela chiede a Cesare spiegazioni per la sua fuga durante le ferie. Le risponde di non amarla pi\u00f9, ma confessa segretamente agli amici che in realt\u00e0 si vergognava a dirle di essere vergine. Cesare alla fine parte per la Francia alla ricerca di Pamela.\nA scuola i ragazzi conoscono una nuova compagna, Carlotta, che diventa subito grande amica di Eva e che cerca d'introdurla nell'alta societ\u00e0. Walter e Carlotta si scoprono insospettabilmente amanti. Walter \u00e8 molto amareggiato nel sentirsi usato e quando Carlotta gli dice che sarebbe disposta a lasciare Pivian per amore suo, la respinge adducendo come scusa il fatto di non amarla. Carlotta, stanca di Pivian e delusa da Walter, li lascia entrambi, ma Walter pentito torna da lei e le dichiara il suo amore, riuscendo cos\u00ec a conquistarla. Alice e Rudi vanno in terza media e quindi hanno 13 anni. Alice prende, all'inizio della stagione, una cotta per Umberto, ma gli scherzi di Rudi mettono, direttamente o indirettamente, in cattiva luce la spasimante. Rimane per\u00f2 molto delusa quando Umberto la sfrutta per vedere la sorella Eva oppure come baby-sitter quando esce con altre ragazze. Alla fine per\u00f2 Alice sbollita la rabbia nei confronti di quest'ultimo lo bacia. Da Padova si sono trasferiti i Barilon, che diventano vicini di casa di bottega e di scuola dei Cesaroni. Antonio \u00e8 subito una spina nel fianco per Giulio, Cesare ed Ezio a causa della sua meticolosit\u00e0 e ossequiosit\u00e0 della legge. Lorenzo, figlio di Antonio, inizialmente tormenta pesantemente Rudi, poi diventa amico e membro della sua banda.\nEva d\u00e0 una mano agli amici a studiare per l'esame di maturit\u00e0 cos\u00ec Eva, Marco, Carlotta e Walter vengono promossi rispettivamente con 100, 78, 60 e 60. Durante i festeggiamenti per la fine della maturit\u00e0, Marco trova la lettera di ammissione all'accademia sulla porta della sua stanza. Gli manca per\u00f2 il coraggio di aprirla, cos\u00ec la fa leggere a Eva. Si viene dunque a sapere che Marco \u00e8 stato ammesso e, trasportati dalla felicit\u00e0, i due si baciano, per poi fare l'amore. Quando Alex va a cercare Eva, i due ragazzi stanno scendendo di sotto: Marco assiste a una conversazione tra Eva e Alex e capisce che ora tocca a lei scegliere fra l'uomo che ama, Marco, e quello che le d\u00e0 sicurezza e un futuro tranquillo, Alex.\nTerza stagione.\nMarco abbandona la scuola di musica di Milano per tornare a Roma con una sciroccata cantante buddhista di nome Tamara e con la speranza di essere scritturato da un discografico. Torna anche Eva da New York e si nasconde a casa di Carlotta perch\u00e9 non vuole far sapere alla famiglia di aver litigato con Alex e di aver abbandonato l'universit\u00e0. Eva viene scoperta e ritorna a casa Cesaroni. Marco non \u00e8 felice di rivedere la sorellastra perch\u00e9 \u00e8 ancora arrabbiato per la fine della loro storia. Nel frattempo il giovane riesce a farsi scritturare da Criscuolo, il discografico, ma poco dopo rescinde. Grazie a Simona, ex assistente di Criscuolo, riesce a esibirsi con successo al \"Rock Studio\", un famoso locale gestito da Franco, il fratello di lei. Intanto, Eva si fa assumere nella redazione di un\u2019importante rivista di moda (up to you) in cui ha a che fare con una direttrice arpia, Iva Zavattini. La sorellastra inoltre confida a Marco, con cui ha ormai recuperato un rapporto d'amicizia, di essere incinta e gli chiede di mantenere il segreto con tutti. Al Cesaroni nel frattempo, grazie al successo ottenuto, viene proposto da Simona di produrre il suo primo album; il ragazzo \u00e8 entusiasta e trova con la giovane, oltre a un\u2019affinit\u00e0 professionale, anche un'intesa sentimentale.\nWalter nel frattempo, dopo che Carlotta si dimostra sfuggevole nei suoi confronti, scopre che la ragazza si vede con un altro uomo, Guglielmo. Il giovane \u00e8 straziato dal dolore per la fine della storia con lei. Ezio compra una nuova e pi\u00f9 grande officina credendo che il figlio, lavorandoci, possa realizzare le sue ambizioni, ma Walter non ne vuole proprio sapere perch\u00e9 considera il padre un fallito. Walter, dopo diversi lavoretti, decide infine di aiutare il padre in officina: infatti, Ezio, nonostante il mutuo da pagare, continua a passare molto del suo tempo in bottiglieria Cesaroni.\nEva non riesce a dire ai genitori di essere incinta e, poich\u00e9 ha difficolt\u00e0 a nascondere il suo stato, finge di partire da casa per lavoro. In realt\u00e0, con la complicit\u00e0 di Marco, Simona e Walter, si nasconde nel magazzino di quest'ultimo. In questo periodo Marco ha occasione di passare molto tempo con la sorellastra e si risveglia in lui la passione per lei. Eva, dopo un mese passato nel magazzino, ritorna a casa Cesaroni e racconta finalmente a tutti di essere incinta di Alex. Marco intanto lascia Simona perch\u00e9 \u00e8 ancora innamorato di Eva. Marco pu\u00f2 ora rivelare i suoi sentimenti a Eva, ma appena rincasato scopre che Alex \u00e8 tornato. Alla fine Eva perdona Alex, con cui va a vivere in una nuova casa. Marco allora si concentra sul lavoro e parte per un tour promozionale del suo album. Alex ed Eva decidono di sposarsi, anche se la giovane ha dei dubbi man mano che si avvicina il giorno delle nozze. Proprio quando manca solo il \"s\u00ec\" della ragazza per sancire l'unione con Alex, le si rompono le acque, cos\u00ec tutti i parenti e gli amici la accompagnano d'urgenza in ospedale. Marco, precipitatosi l\u00ec dal tour a Milano, raggiunge la sorellastra in sala parto; i due si dichiarano e subito dopo che Eva partorisce una bambina, che si scoprir\u00e0 essere figlia di Marco, frutto della notte di passione avvenuta tra i due prima della partenza di Eva.\nAlice e Rudi iniziano il primo anno di liceo in maniera pessima. In seguito alla scenata tra Alice e Umberto, Rudi interviene in soccorso della sorellastra e si becca un pugno dal ragazzo. Ulrico, fratello di Umberto e bullo della scuola, \u00e8 intenzionato a dare una lezione al giovane Cesaroni per vendicare la sospensione scolastica subita dal fratello. Solo dopo l'intervento del bidello Sonsei, finto maestro di karate ma vero della truffa, Rudi riuscir\u00e0 a recuperare qualche punto con i compagni, che lo lasceranno finalmente in pace. Per la giovane Cudicini la vita al liceo \u00e8 ancor pi\u00f9 dura di quella del fratellastro perch\u00e9 continuamente osteggiata da Regina, sua compagna di classe e nuova fidanzata di Umberto, intenzionata a renderle difficile la vita con umiliazioni pubbliche, dispetti ed emarginazioni. Perfino Jolanda, la sua migliore amica, decide di abbandonare Alice, anche se poi c'\u00e8 un rappacificamento tra le due. Poich\u00e9 Regina le ha fatto terra bruciata intorno, decide di mascherarsi per partecipare alle feste e per andare in discoteca, luoghi che spesso Regina e molti degli alunni del liceo frequentano. Nonostante il gran successo riscosso, Alice decide di non vestirsi pi\u00f9 in maniera cos\u00ec appariscente perch\u00e9 \u00e8 uno stile che non le appartiene e, durante la festa di compleanno di Jolanda, butta la maschera e la parrucca proprio davanti a Regina, che se ne va. A consolarla, per\u00f2, ci penser\u00e0 Lorenzo Barilon, con il quale si era da tempo instaurata una simpatia tenuta nascosta da Regina per non perdere la faccia davanti alle compagne.\nAll'inizio della stagione tutti gli adulti sono molto preoccupati per i giovani figli. Infatti, i Masetti sono molto perplessi per il fatto che Walter se ne vada di casa e che abbia poca voglia di trovarsi un lavoro. Anche Giulio \u00e8 molto preoccupato per Marco che ha lasciato la scuola di musica di Milano. In casa Cesaroni anche gli altri giovani sono fonte di ansie per tutta la stagione: prima i bulli che tormentano Rudi a scuola, poi Mimmo che potrebbe entrare nelle giovanili della Lazio (problema non da poco per un romanista sfegatato come Giulio), infine ancora Rudi che, a causa di una delusione amorosa, vorrebbe lasciare la scuola mandando su tutte le furie Giulio. Lo shock pi\u00f9 grande \u00e8 per\u00f2 la scoperta della gravidanza di Eva: per Lucia \u00e8 una situazione difficile da accettare e si creano molte incomprensioni tra madre e figlia; Giulio invece \u00e8 felice ma \u00e8 molto arrabbiato nei confronti di Alex che non si \u00e8 assunto le proprie responsabilit\u00e0. Alla fine per\u00f2 Lucia ed Eva si riconciliano e anche Alex, pentito, ritorna dalla ragazza, per poi andarsene in seguito alla dichiarazione tra i due fratellastri.\nNel frattempo, Cesare riceve una telefonata e va all'aeroporto a ritirare un'urna contenente le ceneri di Pamela. Riceve poi la visita di un notaio che gli comunica di essere l'unico erede della donna. Cesare allora si reca in Svizzera con gli inseparabili Giulio ed Ezio per l'apertura del testamento. Il lascito \u00e8 sostanzioso, due milioni di euro, ma alla condizione che Cesare dovr\u00e0 occuparsi di Matilde, la figlia di 9 anni di Pamela. Cesare \u00e8 titubante ma, ingolosito dal denaro, decide di prendere la bimba con s\u00e9. Inizialmente il loro rapporto \u00e8 minato dall'avarizia del Cesaroni senior e dai modi da principessina viziata di Matilde, che \u00e8 vissuta sempre in un collegio di suore, ma col tempo il grande cuore di Cesare ha la meglio sulla sua tirchieria e lui si fa in quattro per essere un vero padre per Matilde, nonostante la piccola spesso gli dia delle preoccupazioni (i primi amori, il fatto che sia convinta che la madre sia una gran dama e non una prostituta, ecc.). Il vero padre di Matilde \u00e8 un criminale dal quale Pamela si \u00e8 dovuta nascondere tutta la vita e che non ha mai smesso di cercare lei e Matilde. Saputo della sua morte, infatti, manda uno dei suoi scagnozzi a recuperare la bambina, fingendosi il padre, ma, questi intenerito da una commovente perorazione della ragazzina, decide di lasciarla a Cesare, anche se questo significher\u00e0 andare incontro alle ire del capo, che l\u2019ha minacciato di morte se non fosse riuscito a portare a termine il compito affidatogli. Alla notizia apparsa sui giornali della scomparsa del boss, Pamela, che si era soltanto finta morta, decide di tornare a Roma a riprendersi la figlia per portarla a Torino, dove ha trovato un lavoro come segretaria. Quando, per\u00f2, si accorge di quanto Matilde e Cesare siano legati, non ha il cuore di separarli e sceglie di rimanere a Roma, dove lei e il Cesaroni faranno a turno a occuparsi della bambina.\nNon mancano neanche problemi sentimentali per le varie coppie. Infatti, Ezio, per avere pi\u00f9 rispetto dalla moglie, cerca di farla ingelosire uscendo con una sua ex fidanzata americana; Stefania in seguito prende una sbandata amorosa per Edoardo, un fotografo. Antonio Barilon ha letteralmente un colpo di fulmine per una cameriera veneta della bottiglieria, Teresa, tanto da baciarla in pi\u00f9 occasioni; i Cesaroni e i Masetti allora aiutano Antonio a rinsavire e a riconquistare Germana, intenzionata a chiedere il divorzio dopo aver scoperto la tresca del marito. La crisi sentimentale pi\u00f9 profonda \u00e8 per\u00f2 quella che colpisce Giulio e Lucia alla fine della stagione. Prima litigano pesantemente per l'acquisto di un casale in campagna, che Giulio non vuole comprare e che Lucia tenta di accaparrarsi con mille sotterfugi, poi arrivano quasi alla rottura per via della candidatura di Giulio alle elezioni di quartiere. Sembra che l'amore fra i due sia finito: Giulio \u00e8 convinto che Lucia non lo ami per quello che \u00e8 e lo voglia cambiare, Lucia dal canto suo s\u2019interroga sui propri sentimenti. Dopo giorni di furiosi litigi e dopo quasi essere venuti alle mani davanti ai figli, decidono di mascherare le loro tensioni per non farli preoccupare, soprattutto Eva che \u00e8 prossima alle nozze. Escono entrambi con altre persone, ma non riescono ad andare fino in fondo perch\u00e9 capiscono di essere ancora innamorati l'uno dell'altra, anche se sono troppo orgogliosi per ammetterlo. Sospettando per\u00f2 il reciproco tradimento, si mettono d'accordo per la separazione subito dopo il matrimonio di Alex ed Eva. A poche ore dalla cerimonia ne succedono di tutti i colori: Rudi e Alice finiscono al pronto soccorso perch\u00e9 Rudi ha voluto provare le fedi che gli si sono incastrate nel mignolo e nell'indice. Giulio e Lucia hanno un incontro chiarificatore in cui finalmente fanno pace. Cesare scopre che Pamela \u00e8 sparita con Matilde ma, con l'aiuto di Mimmo, la raggiunge all'aeroporto, dove si precipita e capisce che non \u00e8 fuggita, ma che lei e la bambina sono state rapite dal padre di quest'ultima, che si era finto morto per far uscire Pamela allo scoperto. Tutte le vicende si risolvono e i fratelli Cesaroni con le consorti arrivano in chiesa appena in tempo per l'inizio della cerimonia. Il matrimonio non verr\u00e0 celebrato, perch\u00e9 proprio al momento del fatidico \"s\u00ec\" a Eva si rompono le acque ed \u00e8 costretta a correre in ospedale. Qui i medici si preoccupano perch\u00e9 il bambino \u00e8 podalico ed Eva \u00e8 troppo agitata per partorire naturalmente, ma nello stesso tempo rifiuta il cesareo. A nulla servono le rassicurazioni della madre e del fidanzato, Eva chiama Marco, si rifiuta di partorire senza di lui. Marco, nel frattempo, ha lasciato l'X tour per dichiarare a Eva il suo amore prima del matrimonio, ma, quando arriva in chiesa, non c'\u00e8 pi\u00f9 nessuno. Crede quindi che Alex ed Eva si siano gi\u00e0 sposati, ma, avvertito dal padre del fatto che la sorellastra \u00e8 entrata in travaglio, corre all'ospedale e arriva appena in tempo per convincere Eva a collaborare con i medici. Tranquillizzata dalla sua presenza, la ragazza in pochi minuti partorisce una bella bambina. La stagione si chiude con tutti i Cesaroni e gli amici in ospedale, felici per la bambina appena nata, che si scoprir\u00e0 essere di Marco.\nQuarta stagione.\nIn seguito alla nascita di Marta, la bambina di Marco ed Eva, la storia non riprende nel settembre dello stesso anno, bens\u00ec di quello dopo. Molte cose sono cambiate alla Garbatella: Marco ed Eva sono partiti per un tour, togliendo alla famiglia la vista della crescita di Marta nel I\u00b0 anno, Cesare e Pamela stanno per sposarsi e Lucia ha iniziato a lavorare a Venezia in un museo. Il vedere la moglie solo nel week-end per\u00f2 non fa felice Giulio, che, quando scopre che la donna \u00e8 intenzionata ad accettare una nuova offerta di lavoro per altri due anni a Venezia, ha una brusca reazione. Dopo varie discussioni, il giorno del matrimonio di Cesare, Lucia chiede il divorzio da Giulio. In seguito alla separazione, Giulio cadr\u00e0 in una forte depressione che lo porter\u00e0 dall'analista Emma Di Stefano, che gli \u00e8 stata consigliata da Olga, la wedding planner del matrimonio di Cesare, che si verr\u00e0 poi a scoprire essere la sorella di Emma. Mentre Giulio \u00e8 in terapia, Marco ed Eva tornano dal tour e cominciano a lavorare per una radio. Il lavoro in radio avr\u00e0 risultati altalenanti e, tutto sommato, deludenti. La loro relazione va male: Eva \u00e8 totalmente presa dal lavoro e Marco \u00e8 nel pieno di una crisi creativa che lo porter\u00e0 addirittura a violare i Diritti d'Autore. Intanto Alice, ormai diciassettenne, s\u2019invaghisce di Walter Masetti. I due avranno una storia intensa, ma con il ritorno di Carlotta, ex fidanzata di Walter, la situazione si complica quando il ragazzo si rende conto di provare ancora qualcosa per l'ex fiamma.\nCarlotta, ormai sposata, non si far\u00e0 scrupoli nel cominciare una relazione clandestina con Walter. Intanto Giulio, in via di guarigione, comincia una relazione con Olga. La donna si trasferisce da lui con i due figli, Miriam (la quale si fidanzer\u00e0 con Rudi) che ha 17 anni, l'et\u00e0 di Rudi e Alice, e Andy, che ha 12 anni come Mimmo e Matilde (dapprima nemico di Mimmo per conquistare la bella Matilde, figlia di Pamela, e infine diventeranno amici). Mentre Alice scopre che Walter sta scappando con Carlotta, Marco prende una sbandata per Sofia, una sua collega che l\u2019ha aiutato a scrivere una canzone, e con la quale di l\u00ec a poco, dopo qualche bicchiere di troppo, finisce a letto. Per sentirsi a posto con la coscienza, Marco penser\u00e0 bene di chiedere a Eva di sposarlo. La sera stessa, mentre Eva racconta a Marco di come abbia resistito alle avance di un altro uomo perch\u00e9 lo ama, lui le fa intendere il suo tradimento. Questa goccia fa traboccare il vaso che porta Eva prima a Venezia dalla madre, poi a Milano dal padre e infine quasi a Parigi. Intanto Olga si rende conto di aver paura a impegnarsi con Giulio, cos\u00ec decide di scappare lasciando i figli con lui. Durante la lontananza di Olga, Giulio ed Emma si avvicinano molto cominciando a provare qualcosa l'uno per l'altra. Nelle ultime puntate Stefania, a causa di un malinteso, si trover\u00e0 tra le braccia di un giovane ragazzo argentino.\nQuando Ezio li sorprende, se ne va di casa con la promessa di una separazione, salvo poi risolvere tutto a suon di schiaffi con la moglie e tornare insieme. Nel frattempo, Alice capisce di essersi innamorata di Rudi, il quale si \u00e8 lasciato con Miriam. Jolanda e Lorenzo intanto, dopo mille ostacoli creati da Regina, si mettono insieme. Il finale della serie vede Eva, che ha accettato di trasferirsi a Parigi per lavoro, mandare all'aria i suoi piani per tornare con Marco che vuol andare a Genova per imbarcarsi su un cargo, ma i due s\u2019incontrano in una stazione ferroviaria per puro caso e si abbandonano a un lungo bacio dimenticando i bagagli sui treni e si rimettono insieme. Il ritorno di Olga avviene proprio mentre Emma ha deciso di farsi avanti con Giulio. L'uomo si trova cos\u00ec davanti a una scelta: Olga ed Emma sono l\u00ec, entrambe davanti a lui, che attaccandosi verbalmente gli danno un ultimatum per scegliere solo una di loro. Da un taxi che si ferma davanti a casa Cesaroni scende Lucia, lasciando le due sorelle e Giulio a bocca aperta.\nQuinta stagione.\nLa serie si apre con il ritorno di Giulio e Mimmo dalle vacanze che incontrano Lucia, a Roma per una mostra d'arte. Salomonicamente, aveva rifiutato sia Olga sia Emma e cos\u00ec con Andy hanno deciso di tornare in Sicilia. Ritorna alla Garbatella anche Rudi, che era partito per l'estate a visitare da solo alcune citt\u00e0 con lo scopo di dimenticare Miriam, che, invece di seguire la propria famiglia, \u00e8 rimasta a Roma. Anche Marco torna, ma, non volendo tornare a vivere in casa, si fa ospitare dall'amico Francesco, che \u00e8 proprietario di un bar della zona. Mentre Mimmo fa i compiti d\u2019inglese in bottiglieria, Giulio conosce una giovane ragazza di nome Maya e le chiede di dare ripetizioni al figlio: lei all'inizio non accetta, ma poi cambier\u00e0 idea. Una volta accettato l'incarico, saputi i problemi economici della ragazza, Giulio le chiede di diventare una ragazza alla pari e lei acconsente. In realt\u00e0 Maya \u00e8 una famosa principessa che vuole cercare di vivere come una persona normale. Alice si scopre gelosa di Rudi e cerca in tutti i modi possibili di fargli scordare Miriam. Marco invece torna a vivere in casa Cesaroni, dove rincontra Maya, con cui aveva flirtato solo pochi giorni prima senza alcun successo. Tra Marco e Maya all'inizio non si crea un buon rapporto, perch\u00e9 Marco dubita spesso di alcune faccende riguardanti la ragazza, tant'\u00e8 che la segue e la spia, travestendosi da cameriere a una cerimonia a palazzo reale: Maya, temendo di essere scoperta, dice di essere andata a una festa di un famoso fotografo, essendo appassionata di fotografia. Intanto a scuola torna Miriam e Rudi la vuole riconquistare, ma, oltre a questo e alla gelosia di Alice, c'\u00e8 un ballottaggio tra Miriam e Alice per diventare rappresentanti d'istituto. I voti per\u00f2 non vanno a loro favore, bens\u00ec all'amico Budino. Da Venezia nel frattempo arriva il nuovo fidanzato di Lucia: Fabrizio.\nUn giorno Giulio assume in bottiglieria un cameriere di nome Corrado, che sembra proprio uguale in tutto e per tutto a Cesare.\nQuando Cesare e Corrado pensano di essere rispettivamente padre e figlio, si scopre che, in realt\u00e0, che il vero padre \u00e8 Augusto, il fratello pi\u00f9 grande di Cesare e Giulio. Mimmo intanto \u00e8 diventato un adolescente, ha 13 anni e frequenta la terza media e per fare colpo su Matilde decide d'iniziare a fare rugby.\nJolanda e Alice hanno 18 anni e vogliono diventare stiliste di successo e, per guadagnare un po' di soldi, decidono di farsi assumere nel locale di Francesco, l'amico di Marco, che si scoprir\u00e0 essere attratto da Alice. Stefania ed Ezio prendono in affidamento un ex alunno di Stefania, Diego, finito a commettere furti insieme a un amico noto come \"Granchio\". Rudi, Diego, Miriam, Budino e Mattia, un altro batterista, decidono di formare una band e di suonare in qualche locale: la loro idea funziona a meraviglia ma, quando Rudi vede Miriam baciarsi con Diego, va su tutte le furie e inizia a prendere delle pasticche. Tuttavia, con l'aiuto di Maya e il fratello Marco, decide di smettere. Lorenzo \u00e8 partito per gli Stati Uniti e Jolanda rimasta a Roma si innamora del nuovo batterista della band dei suoi amici. Giulio cerca di conquistare Lucia in tutti i modi, lo stesso cercano di fare Rudi con Miriam, Francesco con Alice, mentre Maya prova sempre pi\u00f9 sentimenti forti per Marco. Giulio e Lucia non riescono proprio a riconciliarsi e decidono di andare dall'avvocato per chiedere il divorzio, ma una volta bloccati in ascensore fanno l'amore. Poco dopo Lucia molla Fabrizio e torna in casa Cesaroni. Alice scopre Francesco baciarsi con una donna (che per\u00f2 lo tiene sotto scacco dandogli dei soldi per pagare il suo locale) e lo lascia. Se Rudi \u00e8 sempre pi\u00f9 attirato da Alice, Maya e Marco invece si fidanzano. Jay, fiammingo fidanzato di Maya, non sapendo della sua relazione con Marco, decide di chiederle di sposarlo. Nel frattempo, rimasti chiusi dentro un centro benessere, Alice e Rudi si baciano e fanno l'amore in piscina.\nMaya racconta tutto ai suoi genitori della relazione con Marco e questi la prendono molto male, tanto che cercano di allontanare la figlia da casa Cesaroni, invano. Un giorno si presenta alla Garbatella Lisa, la sorella di Diego (con problemi di droga), con cui Rudi spera di poter dimenticare Alice, ma non ci riesce e la giovane Bucci parte. Cos\u00ec Rudi tenta di dichiararsi ad Alice, ma per alterne vicende non giunge mai a un confronto con la ragazza. Alice, nel frattempo, viene invitata da Francesco a vivere assieme dopo la maturit\u00e0, cosa che scoragger\u00e0 ulteriormente Rudi dal dichiararle il proprio amore nei suoi confronti, ma Alice scopre ugualmente i sentimenti del fratello leggendo casualmente un bigliettino nel cestino della sua stanza. Il dubbio e la confusione la tormenteranno durante tutto il periodo degli scritti, tant'\u00e8 che andranno malissimo, spingendo la madre a rifiutare la sua richiesta di andare a vivere con Francesco, ma Rudi interviene, parlando a tu per tu con Lucia e convincendola a lasciare andare la figlia. Nel frattempo al concerto scolastico Rudi rende esplicito il suo amore per la sorella cantando una canzone a lei dedicata. Alice scrive una lettera al fratello, prima di partire per la Grecia con Francesco, sperando che questo la dissuada dal partire, ma il fogliettino verr\u00e0 spazzato via dal vento e non sar\u00e0 mai letto da Rudi. Eva torna a Roma nella speranza di poter riconquistare Marco, il quale inizialmente sceglie Eva per poi pentirsi e correre a Londra da Maya. Nel finale di stagione, Cesare finisce per non credere pi\u00f9 nella loro famiglia quando scopre che suo padre aveva un'amante e che i suoi fratelli lo sapevano ma non glielo avevano detto per proteggerlo. Giulio e Augusto si faranno perdonare e, alla fine, i tre Cesaroni scopriranno di avere un quarto fratello, nato dalla relazione fra il padre e la sua amante\nSesta stagione.\nA sei mesi dalla conclusione della quinta serie, Lucia si \u00e8 trasferita a New York per dare una mano alla figlia Eva che, dopo la delusione per la fine della storia con Marco, \u00e8 partita insieme alla piccola Marta. Giulio, rimasto a Roma a badare da solo alla famiglia, insieme ai fratelli Cesare e Augusto (che si \u00e8 trasferito a Roma) \u00e8 alla ricerca del misterioso quarto fratello: Annibale. Mentre Stefania \u00e8 nel pieno di una crisi sentimentale per l'improvvisa fuga del marito Ezio con l'amante brasiliana, nella casa a fianco dei Cesaroni torna Sofia Scaramozzino, ex vicina di casa di Giulio. La donna \u00e8 tornata a Roma per un grosso problema che nasconde a tutti: ha una malformazione cardiaca e necessita di cure urgenti. La donna ha portato con s\u00e9 i tre figli: Nina di 19 anni (nata da una relazione occasionale con Giulio, che invece \u00e8 all'oscuro di ci\u00f2), Irene di 15 e Ivan di 13.\nAlice ha 19 anni ed \u00e8 gi\u00e0 prossima alle nozze con l'amato Francesco, Rudi ora studia Scienze politiche all'universit\u00e0, cavandosela discretamente (con lo stupore generale), ed \u00e8 disperato perch\u00e9 ancora innamorato della sorella. Mimmo ha 16 anni ed \u00e8 alle prese con la sua prima fidanzata, Chiara, che in seguito lascer\u00e0 perch\u00e9 innamorato della nuova vicina di casa Irene. Dopo alcuni diverbi iniziali, i fratelli Cesaroni si riappacificano con il fratellastro Annibale che entra a tutti gli effetti nella famiglia insieme a Luigi, suo marito. Mentre avvengono tutti questi cambiamenti in casa Cesaroni, Cesare si separa da Pamela, inizialmente a causa di una forte discussione sull'educazione di Matilde, che soggiorna a Ginevra in un istituto d'istruzione superiore, e in seguito a causa del desiderio di Cesare di avere un bambino.\nNel frattempo anche Luigi e Annibale litigano per lo stesso e motivo e il giovane si trasferisce a casa Cesaroni. Le storie portano dapprima Alice a tradire Francesco proprio con Rudi, causando non pochi scompigli in famiglia, e successivamente portano Francesco a lasciare la ragazza, rimettendosi poi insieme; Alice chiede a Francesco di sposarlo, ma il giovane nel frattempo si avvicina a Nina, innamoratasi di lui, cos\u00ec che la notte prima delle nozze Alice, che ha capito tutto, lo lascia. Mimmo sar\u00e0 ricambiato da Irene, dopo essere stato inizialmente rifiutato perch\u00e9 era attratta da Rudi. Giulio intanto si riavvicina a Sofia, dalla quale scopre di essere il padre di Nina, e decide cos\u00ec di aiutare la donna a superare l'intervento di trapianto al cuore. Mentre Alice \u00e8 fuggita in America dalla madre, Ezio rientra nella vita di Stefania proprio quando la donna ha superato la crisi. Proprio quando Cesare e Pamela si sono riappacificati, lui scopre con disperazione che Matilde \u00e8 rimasta incinta a soli 16 anni. Il giorno dell'intervento, Giulio \u00e8 in aeroporto per partire con Alice ma, avendo capito ci\u00f2 che prova per Sofia, torna in ospedale e le dichiara il suo amore. La stagione si conclude con l'operazione di Sofia, che concede a Giulio il permesso di dire la verit\u00e0 a Nina, confessandole di essere il padre biologico.\nProduzione.\nPrima stagione.\nLe riprese della prima stagione sono iniziate nell'ottobre 2005. \u00c8 stata trasmessa a partire dal 7 settembre 2006 per un totale di 13 serate.\nSeconda stagione.\nLe riprese della seconda stagione sono iniziate il 16 aprile 2007. La serie, programmata inizialmente a partire dal 25 gennaio 2008, \u00e8 stata poi trasmessa dal 1\u00ba febbraio. Le serate previste erano 13, ma la rete le ha prolungate a 16. Le ultime 6 puntate sono costituite da un singolo episodio e sono state seguite da un episodio della quarta serie di \"Un ciclone in famiglia\"; con questa mossa il network voleva infatti promuovere quest'ultima fiction che segnava bassi indici d'ascolto. Nel cast sono entrati nuovi personaggi principali: Carlotta (Roberta Scardola), Antonio Barillon (Giancarlo Ratti) e Alex (Fabio Ghidoni). Il 21 aprile 2008 tre attori della serie, Claudio Amendola, Max Tortora e Antonello Fassari, sono stati complici di un piccolo scherzo ai finalisti reclusi all'interno della Casa del Grande Fratello 8. I tre hanno finto di essersi smarriti nel bel mezzo del quartiere della Garbatella, in cerca di un nuovo locale dove ospitare i loro clienti.\nTerza stagione.\nIl 14 aprile 2008 sono iniziate le riprese della 3\u00aa stagione della fiction che sono terminate dopo 9 mesi, il 20 gennaio 2009. Tre settimane dopo la fine delle riprese, il 6 febbraio, c'\u00e8 stata la messa in onda della prima puntata. Nel cast sono entrati nuovi personaggi principali: Matilde (Angelica Cinquantini) e Simona (Chiara Gensini).\nGli episodi di questa stagione sono 29 e le serate previste 15, le variazioni del palinsesto (dovute al terremoto dell'Aquila del 2009) le hanno per\u00f2 portate a 17. La 1\u00aa puntata non \u00e8 costituita da due episodi da 50' ma da un riassunto della 2\u00aa stagione di circa 12 minuti e da un singolo episodio da 65'. Sono state girate due versioni dell'ultimo episodio e nemmeno il cast sapeva, a un mese dalla messa in onda, quale sarebbe stato trasmesso.\nQuarta stagione.\nLe riprese della quarta stagione sono iniziate il 16 novembre 2009 e sono terminate il 20 luglio 2010. \u00c8 composta da 20 episodi, che vengono trasmessi a partire dal 9 settembre 2010 su Canale 5. Dalla quarta stagione gli episodi hanno una durata di 70 minuti e ne viene trasmesso uno a serata. Confermata la presenza di Alessandra Mastronardi, la quale ha intenzione di abbandonare la serie a fine stagione. Anche per Ludovico Fremont sar\u00e0 l'ultima stagione, invece Matteo Branciamore ha dichiarato che continuer\u00e0 a recitare le prossime stagioni dei Cesaroni. Elena Sofia Ricci far\u00e0 solo il primo episodio e brevi spezzoni, soprattutto nelle ultime puntate; l'attrice, dopo diversi tentennamenti, ha confermato il suo rientro nella quinta stagione. Ad agosto 2009, a pochi mesi dall'inizio delle riprese, non era stato ancora deciso come far uscire di scena il personaggio di \"Lucia Liguori\" (erano stati realizzati otto finali diversi). Nella quarta stagione ci saranno dei nuovi personaggi, tra cui Sofia (originariamente il nome del personaggio dato dagli autori era Valentina), una giornalista radiofonica antagonista di Eva interpretata da Giorgia Sinicorni, e Olga Di Stefano, interpretata da Barbara Tabita, una donna separata e con due figli adolescenti, Andy (Federico Cesari) e Miriam (Laura Adriani), e una sorella (Emma, interpretata da Marta Zoffoli). Per Barbara Tabita era previsto un ruolo secondario, ma successivamente gli autori l'hanno promossa a star principale. \u00c8 previsto un cameo del duo veronese Sonohra, di Max Biaggi, del mago Silvan e delle Iene Giulio Golia ed Enrico Lucci. Per promuovere la quarta stagione, il 7 settembre un autobus scoperto con a bordo il cast ha girato per i quartieri di Roma fermandosi, a sera, alla Garbatella in piazza Giovanni da Triora (location degli esterni della bottiglieria) dove c'\u00e8 stato l'incontro con i fan.\nQuinta stagione.\nLe riprese della quinta stagione sono iniziate il 14 luglio 2011 e sono terminate il 18 aprile 2012; la formula ritorna quella di serate da due episodi da 50 minuti, per un totale di 29 episodi suddivisi in 16 puntate. Ai tradizionali 26 episodi si aggiungono 3 speciali da 90 minuti che occuperanno ognuno una puntata. Il primo special sar\u00e0 ambientato in Sicilia, dove Giulio, Ezio e Cesare saranno alle prese con una storia di mafia. Il mondo della finanza sar\u00e0 invece protagonista nel secondo speciale, un'avventura tutta milanese. Con il terzo episodio si finir\u00e0 nell'antica Roma, per scoprire le origini del cognome Cesaroni.. La messa in onda \u00e8 prevista per il \"14 settembre 2012\". \u00c8 confermato il rientro nel cast a pieno regime di Elena Sofia Ricci. In questa stagione, vari personaggi pi\u00f9 o meno importanti scompariranno: primo tra questi, quello di Eva Cudicini, interpretata dall'attrice Alessandra Mastronardi, che ha da tempo dichiarato che non parteciper\u00e0 pi\u00f9 alla fiction (anche se ci sar\u00e0 negli ultimi 4 episodi come guest star). Non ci saranno neanche Olga di Stefano (interpretata da Barbara Tabita), Walter Masetti (interpretato da Ludovico Fremont) e Carlotta Alberti (interpretata da Roberta Scardola). Tra le new entry ci saranno Nina Torresi, Beniamino Marcone e Alessandro Tersigni, mentre fra le \"guest star\" ci saranno Nathalie (che duetter\u00e0 con Matteo Branciamore), Enrico Brignano, Rita dalla Chiesa, Rocco Siffredi, Tommaso Arnaldi, Gigi Proietti, i Flaminio Maphia, Philippe Leroy, Margot Sikabonyi, Francesco Pannofino, Maurizio Mattioli e Nino Frassica fa una piccola parte.\nSesta stagione.\nQuesta stagione conclude le vicende lasciate in sospeso nella precedente ed \u00e8 molto pi\u00f9 breve rispetto alle altre. Le riprese sono iniziate il 4 novembre 2013 e si sono concluse ad aprile 2014. A questa stagione non partecipano molti attori del cast storico: Elena Sofia Ricci, Max Tortora, Alessandra Mastronardi, Sara Mollaioli, Nunzio Giuliano; Matteo Branciamore e Giulia Luzi sono presenti in un solo episodio. Tra le new entry ci sono Luca Capuano, Christiane Filangieri, Margherita Vicario che aveva gi\u00e0 fatto delle piccole scenette nella puntata \"I segreti sono come i cereali nel latte\" della seconda stagione, Mihaela Dorlan, Riccardo Russo, Debora Villa, Michele La Ginestra, Gianluca Gobbi, Sofia Panizzi ed Edoardo Pesce, nel ruolo di Annibale, fratello sconosciuto di Giulio, Cesare ed Augusto. Nella fiction \u00e8 tornato anche Maurizio Mattioli (Augusto Cesaroni). La fiction \u00e8 trasmessa dal 3 settembre 2014 al 19 novembre 2014 per 12 episodi da 75 minuti l'uno. La sigla di apertura \u00e8 stata rinnovata in stile funky.\nLa chiusura definitiva.\nIl 29 dicembre 2014 Antonino Antonucci, il direttore delle fiction Mediaset, ha annunciato la chiusura della serie, dovuta agli scarsi risultati Auditel delle ultime stagioni che, secondo lo stesso Antonucci, sono da imputare alla mancanza di una trama originale fin dalla quinta stagione. \nL'ambientazione.\nNella finzione scenica, la famiglia Cesaroni abita nel quartiere popolare della Garbatella, uno dei luoghi pi\u00f9 simbolici di Roma. Anche nella realt\u00e0, diverse riprese esterne sono state effettuate in tale quartiere. Ad esempio:\nQuasi tutti i set esterni sono ambientati a Roma e nelle sue vicinanze. Tra i luoghi fuori del Lazio si annoverano Torri del Benaco sul lago di Garda (\"Se la bomba non scoppia\"), Venezia (\"Serenissima variabile\"), la Sicilia (\"Lontano dai pregiudizi\"), Milano (\"Milano andata e ritorno\") e L'Aquila (\"Paura e delirio alla Garbatella\").\nGli interni sono stati invece ricostruiti nello studio Teatro 21 di Cinecitt\u00e0.\nLa sigla.\nLa sigla d'apertura della fiction \u00e8 \"Adesso che ci siete voi\", motivo composto da Vittorio Cosma, Giulio Calvani e Federico Favot e cantato da Matteo Branciamore, interprete di Marco nella serie. Nella serie originale spagnola, dove Marcos, analogamente al suo corrispettivo italiano, sogna di diventare un famoso cantautore, \u00e8 proprio lui a prestare la voce a molte delle colonne sonore utilizzate negli episodi. La canzone \u00e8 presente nelle colonne sonore ufficiali e in entrambi gli album di Matteo Branciamore. Ne \u00e8 stata inoltre pubblicata anche una versione strumentale (in \"Parole nuove\") e una versione remixata (in \"I Cesaroni Winter Collection\"). Nel video d'apertura ci sono i personaggi principali che saltano su uno sfondo colorato. Nella quarta stagione il video venne rifatto includendo anche i nuovi attori.\nNella sesta stagione la sigla viene riarrangiata sullo stile funky di \"Happy\", brano di successo di Pharrell Williams. I protagonisti, invece di saltare su uno sfondo colorato, ballano vestiti da sera su un pavimento in plexiglas nero con alle spalle la scritta luminosa \"CESARONI\".\nRiconoscimenti.\nNel 2007, \"I Cesaroni\" ha vinto il Telegatto come miglior Fiction.\nIl 29 marzo 2008 \"I Cesaroni\" ha vinto gli Oscar Tv della Rai come \"Miglior Fiction dell'Anno 2007/2008\", \nIl 30 novembre 2008, la serie ha vinto i \"Nickelodeon Kids' Choice Awards\" come miglior telefilm.\nL'11 luglio 2009 al \"Roma Fiction Fest\" sono stati premiati, dai lettori di TV Sorrisi e Canzoni, \"I Cesaroni\" come migliore fiction e Alessandra Mastronardi come migliore attrice.\nSpin-off.\nVisto il successo della serie, nel 2008 si parl\u00f2 di produrre un film spin-off, i cui protagonisti sarebbero dovuti essere Alessandra Mastronardi e Matteo Branciamore, ovvero i \"giovani\" della serie. Pur essendo personaggi presi dalla serie TV, la trama del film doveva deviare da quella della fiction.\nIl 15 maggio 2008 si \u00e8 svolta l'iniziativa \"Giornata dei Cesaroni al cinema\" che ha visto la proiezione, in 12 sale italiane, di uno speciale di 85 minuti sulle vicende di Marco ed Eva. L'evento \u00e8 servito per sondare l'interesse del pubblico verso il futuro film, che alla fine per\u00f2 non venne mai realizzato.\nTarget.\nLa fiction \"I Cesaroni\" \u00e8 contrassegnata dal \"bollino verde\" (visibile all'inizio del programma e subito dopo un'interruzione pubblicitaria), il quale indica che la visione del telefilm \u00e8 adatta a ogni tipo di pubblico, bambini compresi. Eccezione fanno gli episodi \"Era mia madre\", \"Germana anno zero\", \"Tu musica divina\", \"Mai al tappeto\", \"La ricetta perfetta\" e \"Siamo tutti cos\u00ec\", che sono contrassegnati dal \"bollino giallo\" (bambini con adulti a fianco).\nMerchandising.\nMatteo Branciamore, il cui personaggio nella fiction ha l'ambizione di diventare cantautore, ha inciso un album intitolato \"Parole nuove\", che include, oltre alle canzoni che \"Marco Cesaroni\" compone durante la seconda stagione, anche la sigla \"Adesso che ci siete voi\". Il 9 febbraio 2009 \u00e8 uscito il suo secondo album, \"Ovunque andrai\", che contiene 9 canzoni della colonna sonora della terza stagione. Il 5 novembre 2010 \u00e8 uscito \"La mia compilation\", che raccoglie tutte le canzoni di Branciamore delle prime tre stagioni e due inediti della quarta.\nDati gli alti ascolti della fiction, il merchandising ufficiale \u00e8 molto vario:\nEdizione DVD.\nI DVD della serie \"I Cesaroni\" sono stati distribuiti in tempi diversi. Inizialmente il cofanetto della prima stagione fu esclusivamente acquistabile tramite Mediashopping, dopo un po' invece venne proposto in edicola. Soltanto mesi dopo arriver\u00e0 anche in tutti i negozi. La seconda stagione viene pubblicata in anteprima assoluta in edicola durante la trasmissione degli ultimi episodi della stessa in tv, con un rilascio di due DVD a settimana. Successivamente anche il cofanetto della seconda stagione arriva nei negozi, mentre vengono riproposte, grazie al Corriere della sera, entrambe le stagioni. La terza stagione, come la seconda, viene pubblicata ogni settimana con due DVD in edicola, per un totale di 10 DVD contenenti gli episodi andati in onda pi\u00f9 un DVD extra con contenuti speciali. La quarta stagione, come le precedenti, viene pubblicata ogni settimana con due DVD in edicola, per un totale di 6 DVD contenenti gli episodi andati in onda pi\u00f9 un DVD extra con contenuti speciali e un DVD game. Anche la quinta stagione esce settimanalmente in edicola in un'edizione formata da 5 DVD. Per concludere, inoltre, anche la sesta stagione viene pubblicata una volta alla settimana in edicola, per un totale di 4 DVD, contenenti i 12 episodi andati in onda in TV."}
